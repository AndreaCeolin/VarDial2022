{"id": "50614", "revid": "765341", "url": "https://it.wikipedia.org/wiki?curid=50614", "title": "Guerra santa", "text": "La guerra santa \u00e8 un'azione o un complesso di manovre strategiche militari, ed in genere una vera e propria guerra alla quale siano attribuite finalit\u00e0 di salvaguardia di valori religiosi. Nonostante la prevalenza dell'uso che se ne fa per iperbole nel comune conversare, l'espressione ha nella storia ben precisi significati e riferimenti.\nLa santit\u00e0 della guerra.\n, anche ovviamente per la palese consapevolezza dei gravi rischi connessi, ed \u00e8 pertanto sempre stata cura dei promotori delle guerre il fornire motivazioni di forte rilievo morale per poter conseguire consenso intorno alle azioni proposte, al fine di poter contare su forze armate efficacemente determinate a conseguire la vittoria.\nOltre ai motivi ideali (indipendenza, lotta all'oppressore, instaurazione della propria cultura, resistenza all'aggressione, etc.), si \u00e8 verificata pi\u00f9 volte nel corso della storia la necessit\u00e0 di ricorrere a suggestioni pi\u00f9 profonde anche per eliminare le resistenze etiche che minavano il consenso.\nCon lo sviluppo delle religioni rivelate, che, proponendo modelli comportamentali universalistici, vedono nel proselitismo una sicura via di salvezza per \"ogni\" uomo e ogni comunit\u00e0, il richiamo morale si \u00e8 fatto pi\u00f9 facile da inoltrare. Se esiste una via (e soltanto una) per la salvezza, quella rivelata (ad Abramo, Mos\u00e8 e poi da Ges\u00f9 Cristo oppure a Maometto) la diffusione della via per la salvezza diventa un dovere.\nL'affermazione della \"santit\u00e0\", anche solo della \"liceit\u00e0\" di una guerra, assolve dunque alla funzione di nobilitare la motivazione guerresca e di garantire preventivamente al soldato la liceit\u00e0 di quanto sta per compiere. Analoga alla non imputabilit\u00e0 giuridica del soldato che uccide, sorge dunque la discriminante religiosa, per la quale nemmeno la Legge di Dio \u00e8 stata violata se la guerra risponde all'interesse della religione. Questa attribuzione viene appunto rilasciata dall'autorit\u00e0 religiosa, a volte con enfatica determinazione, ma pi\u00f9 spesso con implicito avallo, a seguito di specifiche interpretazioni dei rispettivi riferimenti teologici (della sistematizzazione interpretativa posteriore) ma anche scritturali, cio\u00e8 quelli esplicitamente rintracciabili nel libro sacro, ove possibile. In genere, l'esegesi a ci\u00f2 finalizzata produce il risultato che \"a talune condizioni\" la guerra sarebbe un \"male minore\", un \"necessario sacrificio\" e un doveroso intervento comunque ben gradito al Signore; coloro che si rivolgono con approccio critico verso simili sinergie fra autorit\u00e0 religiose e politiche, non mancano per\u00f2 di sottolineare la variabile elasticit\u00e0 interpretativa delle rispettive Scritture.\nGli Ebrei, che inaugurano la prima religione monoteista rivelata, fra i primi sperimentarono anche tutto ci\u00f2 che ad esso si accompagnava: il diritto divino, l'esaltazione del popolo eletto, la sconfitta dell'ateismo, delle religioni avversarie e di chi le professava, invocando anche l'aiuto divino per le azioni armate necessarie ad ottenere tali obiettivi.\nNell'Antico testamento il ritorno degli ebrei dalla schiavit\u00f9 in Egitto coincide con una guerra per fruire del territorio promesso da Dio ad Abramo, anche a spese dei popoli insediatisi nella Terra di Canaan.\nAnche nell'antica Roma monarchica si svilupp\u00f2 il concetto di \"guerra santa\", con il complesso di operazioni rituali eseguite dai feziali. Tito Livio ci testimonia nelle sue \"Historiae\" le formule in uso all'epoca allorch\u00e9 il Senato decideva l'avvio delle operazioni di guerra contro il proprio vicino: \nNon diversamente stanno le cose nel Cristianesimo, anche se diverso ne \u00e8 il fondamento ideologico. Ges\u00f9 Cristo, che espressamente introdusse la missione e la diffusione della \"buona novella\", non forn\u00ec mai un esplicito consenso alla violenza come mezzo di diffusione della sua parola. Le sue parole sono anzi rivolte verso l'idea della non violenza, eclatante esempio di questo atteggiamento pu\u00f2 essere ritrovato nell'episodio in cui viene invitato a spronare il popolo ebreo a prendere le armi e opporsi al versamento dei tributi ai dominatori romani, per cui Ges\u00f9 rispose \u00abrendete a Cesare quel che \u00e8 di Cesare e a Dio quel che \u00e8 di Dio\u00bb (Mt ). I pi\u00f9 significativi e simbolici atti con cui Cristo si oppone alla violenza sono quelli avvenuti nei momenti prossimi alla sua morte in cui riattacca un orecchio lacerato a una guardia da un colpo di spada dell'Apostolo Pietro, mentre tentava di impedire la cattura di Ges\u00f9, fino ad arrivare a perdonare i suoi stessi carnefici poco prima di perire sulla croce. Nonostante il palese rigetto della violenza da parte di Ges\u00f9 numerosi sono stati gli statisti o i religiosi che attraverso interpretazioni ambigue delle Scritture o estrapolandone passi fuori contesto si sono rifatti a motivazioni religiose per giustificare guerre che molto spesso di religioso avevano ben poco. Esempi sono l'affermazione categorica dell'apostolo Paolo secondo cui \u00abNon c'\u00e8 autorit\u00e0 se non da Dio\u00bb (Rm ) o il famoso passo \"Non pensate che io sia venuto a mettere pace sulla terra; non sono venuto a metter\"vi\" la pace, ma la spada\" (Mt ) (anche se riferito a una guerra spirituale e non materiale). Altra tendenza, iniziata da Costantino I e conclusasi solo con moti della prima met\u00e0 del diciannovesimo secolo \u00e8 quella di dare una presunta vestizione divina al regnante che non comandava, quindi, attraverso l'autorit\u00e0 datagli dal suo popolo, ma tramite diritto divino, che essendo concesso direttamente da Dio, non poteva essere contestato e autorizzava, di conseguenza, a muoversi all'infuori della legge terrena, fino ad arrivare a un vero e proprio cesaropapismo in cui potere temporale e potere spirituale si univano in una stessa persona.\nPochissimi furono i Padri della Chiesa che si espressero contro la guerra in ogni circostanza: Tertulliano, Origene e Lattanzio costituiscono delle eccezioni nel \"mare\" del giustificazionismo cristiano. Le guerre Sante vennero proclamate dai papi non solo in occasione delle crociate, per liberare la Terra Santa dall'infedele conquistatore, ma anche contro le eresie che andavano contro il sistema dogmatico imposto dalla Chiesa Cattolica, \u00e8 alla luce di questo che vanno, ad esempio, lette la tolleranza di fatto della chiesa verso la famigerata quarta crociata veneziana contro la cristiana Costantinopoli. \nNell'Islam conta invece pi\u00f9 la diffusione politico-territoriale della \"d\u0101r al-Isl\u0101m\" (casa dell'Islam) che la conversione in s\u00e9, secondo un passo del Corano, non facilmente interpretabile, secondo il quale \"non c'\u00e8 costrizione nella fede\" (\"l\u0101 ikr\u0101h f\u012b al-d\u012bn\").\nNella \"D\u0101r al-Isl\u0101m\" ai musulmani spetta comunque la direzione politica, la piena espressione delle pratiche di culto e il possesso delle armi (dell'esercito). Ai \"dhimmi\" (ebrei, cristiani, mazdei e altri), privi della piena cittadinanza, \u00e8 impedito di fare proselitismo, mentre \u00e8 concesso l'esercizio del culto, della propriet\u00e0 e un accesso a cariche amministrative in teoria anche elevate (con l'impossibilit\u00e0 per\u00f2 di ricoprire l'ufficio di percettore delle imposte coraniche), ma nessuna funzione giudiziaria e militare. I \"dhimmi\" sono obbligati a pagare un'apposita tassa supplementare, la \"jizya\" (imposta personale) ed eventualmente il \"khar\u0101j\" (imposta fondiaria) per poter legittimamente usufruire delle loro limitate libert\u00e0 civili e religiose.\nIl jihad islamico.\nIn tempi recenti, e per motivi legati all'attualit\u00e0, la locuzione \u00e8 spesso utilizzata, secondo alcuni in maniera non del tutto appropriata, per giustificare la lotta politica e militare contro il predominio economico (ma anche culturale) d'un Occidente ritenuto aggressivo e globalizzante. Da questo punto di vista si isolano alcuni aspetti del jih\u0101d e, nella fattispecie, quello che identifica l'obbligo per i componenti della comunit\u00e0 islamica di difendere, in caso di aggressione, oppressione o persecuzione la comunit\u00e0 stessa (cio\u00e8 il jih\u0101d difensivo), oppure quello (senza che in questo caso vi sia alcun obbligo connesso da parte dei singoli fedeli islamici ma solo della comunit\u00e0 nel suo insieme) di espandere i domini musulmani (jih\u0101d offensivo).\nSotto questo aspetto, al jih\u0101d viene attribuito anche un carattere difensivo e non puramente offensivo o espansivo, che non dovrebbe per\u00f2 prevedere atti di eccessiva efferatezza, infatti secondo un \"\u1e25ad\u012bth\" (tradizione religiosa) Maometto esort\u00f2 cos\u00ec i credenti in All\u0101h: \"non uccidete donne, bambini, neonati, vecchi\".\nAl contrario di quanto si crede non esiste alcuna differenza fra jih\u0101d e Crociata, dovuta alla diversa organizzazione della guerra santa. Se infatti \u00e8 vero che nell'Islam \u00e8 lecita una individuale e spontanea lettura interpretativa del Corano \u00e8 per\u00f2 vero che, per poter essere validamente proclamato, il jih\u0101d deve essere legittimato dal consenso della maggioranza dei pi\u00f9 autorevoli giurisperiti (\"\u02bfulam\u0101\u02be\", sing. \"\u02bf\u0101lim\") e da una nutrita serie di \"fatawa\", lasciando che nell'Islam classico l'iniziativa incombesse poi per gli aspetti pratici e organizzativi sul califfo (e nel mondo sciita sull'im\u0101m), cos\u00ec come la Crociata \u00e8 istituzionalmente promossa dal vertice della piramide teocratica, formalmente del tutto assente nell'Islam.\nCon la dissoluzione dell'Impero ottomano \u00e8 venuta a mancare per\u00f2 un'autorit\u00e0 politica unica che governi la maggioranza del mondo musulmano, mentre con l'occultamento ( \"ghayba\" ) dell'im\u0101m dello Sciismo \u2013 destinato a manifestarsi solo alla fine dei tempi \u2013 anche la pi\u00f9 cospicua minoranza dell'Islam si trova formalmente nella quasi impossibilit\u00e0 di proclamare il \"Jih\u0101d\". A causa della mancanza di organizzazione ecclesiastica all'interno della vasta maggioranza dei musulmani, nessun divieto giuridico tuttavia pu\u00f2 sanzionare chi si autoproclami \"\u02bf\u0101lim\" e quindi, sia pur con grande sicumera, non mancano improvvisati \"\u02bfulam\u0101\u02be\" che non esitano a proclamare un \"jih\u0101d\" dopo essersi provvisti di una qualsivoglia compiacente \"fatw\u0101\", un parere legale che risponda a un quesito giuridico astratto, in grado di sostenere la loro proclamazione. Non bisogna per\u00f2 dimenticare che le \"fat\u0101wa\" (plurale di \"fatw\u0101\") possono essere numerose e contrastanti, tanto che pu\u00f2 accadere che qualcuno ritenga legittimo proclamare un \"jih\u0101d\" laddove un altro non ne ravvisi i requisiti legali minimi.\nTali \"nuovi dotti\", spesso autodidatti e forti contestatori dell'autorit\u00e0 degli \"\u02bfulam\u0101\u02be\" ufficiali (accusati di connivenza o, quanto meno, di acquiescenza nei confronti dei numerosi autocrati che governano il mondo islamico in spregio delle indicazioni etico-giuridiche imposte dall'Islam), non si adeguano per lo pi\u00f9 quindi al radicato portato della tradizione islamica (assai rigida nel legittimare il ricorso al \"jih\u0101d\"), stratificatasi in 14 secoli di riflessione teologica e giuridico-religiosa. Non temono quindi di proclamare un \"jih\u0101d\" anche quando ne manchino in modo evidente i requisiti indispensabili (arabo \"shur\u016b\u1e6d\"), s\u00ec da fare assumere alle loro bellicose dichiarazioni un valore eminentemente politico.\nHa provocato a questo proposito violente reazioni nel mondo islamico la citazione di una frase dell'imperatore bizantino Manuele II Paleologo pronunciata da Benedetto XVI nell'ambito di una \"lectio magistralis\" presso l'Universit\u00e0 di Ratisbona, nel corso della quale a proposito della guerra santa il papa ha detto: \"La fede \u00e8 frutto dell'anima, non del corpo. Chi quindi vuole condurre qualcuno alla fede ha bisogno della capacit\u00e0 di parlare bene e di ragionare correttamente, non invece della violenza e della minaccia...\".\nLe crociate.\nNel Cristianesimo, il termine guerra santa \u00e8 servito a indicare azioni di carattere militare nei confronti di nemici interni ed esterni. Per quanto riguarda i nemici interni, si ricordano le guerre di religione francesi, fra Cattolici e Protestanti; la crociata albigese contro l'eresia dei Catarismo; la crociata aragonese, lanciata da Papa Martino IV contro Pietro III il Grande.\nContro nemici esterni furono invece dirette le crociate del Nord, tese a eliminare la presenza pagana in Europa, le azioni di conversione o morte di Carlo Magno e quelle bandite contro la presenza islamica in Medio Oriente.\nL'espressione \"guerra santa\" viene a volte approssimativamente utilizzata anche per indicare le crociate. Le crociate contro l'oriente rappresentarono di fatto la risposta del mondo cristiano all'offensiva militare islamica in atto da tempo. Erano l'unica plausibile risposta alle aggressioni musulmane: un tentativo di arginare la conquista musulmana di terre cristiane.\nCi\u00f2 che fece organizzare le crociate fu un appello delle Chiese orientali al pontefice di Roma affinch\u00e9 fosse messa fine all'umiliazione di dover vivere in uno Stato non cristiano. Non furono il progetto di un papa ambizioso o i sogni di cavalieri rapaci, ma una risposta a pi\u00f9 di quattro secoli di conquiste, con le quali i musulmani avevano gi\u00e0 fatto propri i due terzi del vecchio mondo cristiano. A quel punto, il Cristianesimo, come fede e cultura voleva difendersi anche in chiave attiva, per non doversi far soggiogare dall'Islam. Scriveva papa Innocenzo III, nel 1215: \"Come pu\u00f2 l'uomo che ama secondo il precetto divino il suo prossimo come se stesso, sapendo che i suoi fratelli di fede e di nome sono tenuti al confino pi\u00f9 stretto dai perfidi musulmani e gravati della servit\u00f9 pi\u00f9 pesante, non dedicarsi al compito di liberarli?\u201d\".\nNella prospettiva cristiana medievale il compito dei crociati era sconfiggere i musulmani invasori e difendere la Chiesa contro di loro."}
{"id": "50615", "revid": "131358", "url": "https://it.wikipedia.org/wiki?curid=50615", "title": "Motori stellari", "text": ""}
{"id": "50617", "revid": "270833", "url": "https://it.wikipedia.org/wiki?curid=50617", "title": "Parigi-Roubaix", "text": "La Parigi-Roubaix (fr. \"Paris-Roubaix\") \u00e8 una corsa in linea di ciclismo su strada, una delle cinque cosiddette \"classiche monumento\", che si svolge nel nord della Francia, in prossimit\u00e0 della frontiera belga, ogni anno la seconda domenica d'aprile. Esclusivamente maschile fino al 2021, \u00e8 stata in tale anno affiancata dalla prima edizione della Parigi-Roubaix femminile: entrambe le gare si sono peraltro eccezionalmente svolte ad inizio autunno a causa della pandemia di COVID-19.\nNota anche come \"la regina delle classiche\" (\"la reine des classiques\") per la sua importanza, \"la corsa di Pasqua\" (\"la Pascale\") per il periodo in cui si svolge (intorno a met\u00e0 aprile, non raramente nel giorno di Pasqua) oppure anche \"l'inferno del Nord\" (\"l'enfer du Nord\") , per le durezze a cui sottopone i corridori partecipanti, a volte anche dovute alle condizioni atmosferiche, dal 1989 \u00e8 stata inserita nel calendario della Coppa del Mondo e dal 2005 in quello dell'UCI ProTour.\nUltima delle cosiddette classiche del pav\u00e9, \u00e8 famosa appunto per i numerosi tratti in pav\u00e9, elemento caratterizzante della corsa, ovvero tratti di strada pavimentati con cubi di porfido o ciottoli tondi che frenano la corsa e provocano continui sobbalzi e vibrazioni, mettendo in difficolt\u00e0 ciclisti e relativi mezzi meccanici con forature e rotture meccaniche all'ordine del giorno; i tratti pi\u00f9 importanti, difficili e famosi sono la Foresta di Arenberg e il Carrefour de l'Arbre.\nDalla prima edizione nel 1896 fino al 1965 la corsa partiva da Parigi e terminava nel Velodromo di Roubaix, comune nel Nord, rimasto invariato come arrivo. Dal 1966 al 1976 \u00e8 cominciata da Chantilly, dal 1977 a oggi inizia dalla citt\u00e0 di Compi\u00e8gne (circa 60\u00a0km a nord-est dal centro di Parigi). La distanza totale della corsa supera i 250\u00a0km variando a seconda delle edizioni.\nStoria.\nGli inizi.\nNei primi mesi del 1895 Theodore Vienne e Maurice Perez, due filatori di Roubaix decisero di costruire un velodromo nei pressi del parco \"Barbieux\", situato nel comune di Croix. Il parco Barbieux era situato tra i comuni Croix e Roubaix, era frequentato da numerosi sportivi e godeva della reputazione del pi\u00f9 grande parco del nord della Francia.\nSotto la direzione dell'architetto Dupire, il lavoro inizi\u00f2 nell'aprile 1895 e termin\u00f2 alla fine del mese seguente. Il velodromo, con una pista di cemento della lunghezza di 333.33 m, venne inaugurato il 9 giugno 1895 con 7 corse, con un pubblico di diverse migliaia di spettatori. Negli anni seguenti divent\u00f2 una delle migliori piste dell'epoca.\nNel tardo XIX secolo erano pi\u00f9 numerose le corse su pista di quelle su strada. Le corse pi\u00f9 famose erano la Parigi-Brest-Parigi e la Bordeaux-Parigi.\nNel febbraio 1896 ebbero l'idea di organizzare una corsa che partisse da Parigi per arrivare al nuovo velodromo. Essi ottennero l'appoggio di Louis Minart, capo-redattore del giornale sportivo Le V\u00e9lo.\nL'organizzazione della corsa venne cos\u00ec affidata al giornale e al principale redattore della rubrica ciclistica, Victor Breyer.\nVictor Breyer si rec\u00f2 ad Amiens con una Panhard 6CV con il suo collega Paolo Meyan. Breyer prosegu\u00ec in bicicletta fino a Roubaix.\nArriv\u00f2 esausto, dopo una giornata sul pav\u00e9 con la pioggia. Giur\u00f2 di inviare un telegramma a Minart chiedendogli di sospendere quel \u00ab progetto diabolico \u00bb, dicendo che rappresentava un pericolo per i partecipanti.\nLa sera, tuttavia, Breyer cambi\u00f2 idea.\nLe prime edizioni.\nIl mistero di Pasqua.\nVienne e Perez fissarono la gara per il giorno di Pasqua, questo scaten\u00f2 l'opposizione della chiesa. Infatti ciclisti e spettatori non avrebbero potuto recarsi in chiesa. Vienne annunci\u00f2 allora che sarebbe stata messa a disposizione una cappella vicino alla partenza. La messa non venne per\u00f2 celebrata perch\u00e9 impossibile farla prima della partenza, prevista per le quattro del mattino.\nTuttavia Pascal Sergent, cronista della gara, dichiar\u00f2 che la corsa si svolse il 19 aprile 1896 e che non venne rinviata, ma quell'anno il giorno di Pasqua era due settimane prima, il 5 aprile. Solo l'edizione successiva della corsa si tenne il giorno di Pasqua.\nLa prima edizione era lunga 280\u00a0km, e molti degli iscritti non si presentarono nemmeno alla partenza; tra questi anche Henri Desgrange, l'ideatore del Tour de France. Le speranze francesi erano riposte in Maurice Garin, il futuro vincitore del primo Tour nel 1903, che tuttavia arriv\u00f2 solo terzo, a 15 minuti dal primo vincitore della Roubaix, il tedesco Josef Fischer. Soltanto quattro corridori arrivarono entro un'ora dall'arrivo del vincitore.\nGarin vinse l'anno successivo la seconda edizione. Arrivato al velodromo di Roubaix assieme all'olandese Mathieu Cordang, i due erano quasi irriconoscibili a causa del fango che li copriva. Cordang cadde quando mancavano ancora sei giri del velodromo da compiere, e nonostante avesse perso un centinaio di metri, si lanci\u00f2 in un frenetico inseguimento che lo port\u00f2 ad appena un paio di metri da Garin, che tuttavia riusc\u00ec a vincere mandando in delirio la folla che assisteva all'evento, mentre a Cordang non rimase che piangere per la sua sfortuna.\nTra le due grandi guerre.\nIl soprannome \"Inferno del nord\" pare che derivi dalla situazione del posto dopo la Grande Guerra, quando un sopralluogo evidenzi\u00f2 i danni dei bombardamenti; alberi anneriti, bestiame in putrefazione, fogne rotte e fango dappertutto, come un inferno.\nLa corsa non fu disputata solo in occasione delle due guerre mondiali, dal 1915 al 1918 e dal 1940 al 1942. Dopo la prima guerra mondiale la Roubaix riprese nel 1919, con l'itinerario modificato a causa delle conseguenze della guerra, e la corsa venne fatta passare per Saint-Pol-sur-Ternoise e per Doullens, mentre il velodromo, semidistrutto, non era utilizzabile per l'arrivo, che venne posto nello stadio Jean-Dubrulle e poi, dal 1922 al 1939, nella vicina via, l'Avenue des Villas (dal 1937 Avenue Gustave-Delory).\nI vincitori di questo periodo furono soprattutto belgi. Il dominio belga pu\u00f2 essere spiegato da diversi fattori, culturali, geografici e tecnici. La Parigi-Roubaix, con il Giro delle Fiandre, era la gara pi\u00f9 importante della stagione e la bicicletta era un mezzo di trasporto molto popolare in Belgio, a causa delle sue piccole dimensioni e della sua densit\u00e0 urbana. Infine, a differenza della Francia, che modernizzava le sue strade, la rete stradale belga consisteva essenzialmente di strade strette lastricate dal pav\u00e9. Gaston Rebry, belga che vinse tre volte, fu il primo ad essere soprannominato \"Mr. Parigi-Roubaix\". Gli italiani erano presenti dal 1920 e nonostante la presenza dei loro migliori campioni (Costante Girardengo, Ottavio Bottecchia, Alfredo Binda), solo nel 1937 ottennero la prima vittoria, con Jules Rossi.\nCon il nord della Francia occupato dai tedeschi, la corsa ufficiale non fu disputata per 3 edizioni, fino al 1943, quando riprese e venne vinta dal belga Marcel Kint.\nSalvaguardia del pav\u00e9.\nGi\u00e0 prima della seconda guerra era iniziato l'ammodernamento delle strade e il pav\u00e9 del nord della Francia veniva sempre pi\u00f9 sostituito dall'asfalto, togliendo difficolt\u00e0 alla competizione, con arrivi sempre pi\u00f9 frequenti in gruppo. Nel 1966 la corsa cambi\u00f2 radicalmente: venne spostata la partenza a Chantilly e il percorso si spost\u00f2 verso est, alla ricerca di nuovi tratti di pav\u00e9 ancora presenti, portando i chilometri totali sul ciottolato a 40. Su richiesta di Jacques Goddet si cercarono settori sconosciuti di pav\u00e9 ancora presenti, e nel 1968 Jean Stablinski propose a Albert Bouvet, ex-ciclista incaricato di trovare nuovi settori, un tratto di pav\u00e9 che sarebbe diventato un emblema della Parigi-Roubaix, la foresta di Arenberg.\nAlbo d'oro.\nMaschile.\n\"Aggiornato all'edizione 2021.\"\nStatistiche.\nVittorie per nazione.\n\"Aggiornato al 2021\""}
{"id": "50618", "revid": "536103", "url": "https://it.wikipedia.org/wiki?curid=50618", "title": "Esperimento di Michelson-Morley", "text": "Lesperimento di Michelson-Morley dimostr\u00f2 l'indipendenza della velocit\u00e0 della luce rispetto all'ipotetico \"vento d'etere\" e costitu\u00ec la prima forte prova contro la teoria dell'etere luminifero.\nEseguito nel 1887 nell'attuale Case Western Reserve University, \u00e8 considerato uno dei pi\u00f9 famosi e importanti esperimenti della storia della fisica.\nSfondo storico.\nLa fisica nel XIX secolo assumeva che tutte le onde (luminose, sonore, etc.) fossero deformazioni di un mezzo elastico che attraverso esso si propagano; per le onde elettromagnetiche si era ipotizzata l'esistenza di una sostanza invisibile chiamata etere luminifero. Sotto quest'ipotesi, la velocit\u00e0 della luce prevista dalle equazioni di Maxwell avrebbe dovuto essere quella relativa a un sistema di riferimento fermo rispetto all'etere e ogni corpo in movimento nell'universo avrebbe dovuto essere soggetto agli effetti fisici del suo movimento rispetto all'etere, ossia a una sorta di \"vento d'etere\" con la stessa direzione e verso opposto. Di conseguenza, un generico osservatore in moto, misurando la velocit\u00e0 della luce in direzioni diverse, per il principio galileiano di composizione delle velocit\u00e0 avrebbe rilevato valori diversi, potendo ricavarne direttamente la propria velocit\u00e0 rispetto all'etere. Per esempio, un osservatore sulla Terra, a causa dei moti di rotazione e rivoluzione terrestre, avrebbe dovuto osservare una velocit\u00e0 relativa dell'etere, cio\u00e8 un vento d'etere, di 30\u00a0km/s\nEsperimento.\nNel 1881 Albert Abraham Michelson, per verificare se si trovasse prova del vento d'etere, decise di misurare la velocit\u00e0 della luce in diverse direzioni usando uno strumento da lui stesso ideato che successivamente prese il nome di interferometro di Michelson. L'interferometro permette di suddividere un fascio di luce in due fasci che viaggiano seguendo cammini perpendicolari e vengono poi nuovamente fatti convergere su uno schermo formandovi una figura di interferenza. Una diversa velocit\u00e0 nelle varie direzioni del fascio di luce emesso, a seconda dell'angolo formato con la direzione del moto orbitale della terra e del relativo vento d'etere, avrebbe comportato uno scorrimento delle frange di interferenza al ruotare dell'apparato.\nUtilizzando questo dispositivo sperimentale Michelson effettu\u00f2 un certo numero di misure non rilevando lo spostamento minimo previsto delle frange di interferenza (i dati vennero pubblicati nello stesso anno), tuttavia il suo apparecchio non aveva la precisione sufficiente per escludere con certezza l'esistenza del movimento nell'etere. Per ottenere dati pi\u00f9 precisi, nel 1887 si mise in contatto con Edward Morley, che offr\u00ec il suo seminterrato per un nuovo esperimento per il quale venne utilizzato un interferometro montato su una lastra di pietra quadrata di 1,5\u00a0m di lato e circa 30\u00a0cm di spessore.\nPer eliminare le vibrazioni la lastra veniva fatta galleggiare su mercurio liquido, accorgimento che permetteva di mantenere la lastra orizzontale e di farla girare senza attrito e senza deformazioni. Un sistema di specchi inviava il raggio di luce per un percorso di otto viaggi di andata e ritorno allo scopo di rendere il viaggio del raggio di luce pi\u00f9 lungo possibile. Anche in questo caso non si trov\u00f2 traccia di un vento d'etere, pur ripetendo l'esperimento a distanza di tempo per tener conto del cambiamento della velocit\u00e0 della Terra rispetto all'etere dovuto alla sua rotazione.\nTeoria.\nIpotizzando che la terra si muova con velocit\u00e0 formula_1 verso destra (rispetto all'etere), relativamente alla figura qui a fianco, si possono calcolare gli ipotetici risultati.\nformula_2 il tempo necessario a percorrere il braccio parallelo al moto terrestre e di lunghezza formula_3. Quindi all'andata, essendo per ipotesi il vento d'etere opposto, la velocit\u00e0 dell'onda sar\u00e0 formula_4, mentre al ritorno, ovviamente formula_5. Si calcola il tempo totale formula_2 tramite la somma dei tempi dei due percorsi.\nL'approssimazione \u00e8 dovuta al fatto che formula_8 (nell'ordine di formula_9) quando si prende come velocit\u00e0 formula_1 quella della terra.\nIl calcolo di formula_11, ovvero il tempo impiegato per percorrere il braccio, di lunghezza formula_12 perpendicolare al moto della terra (e dell'etere) avviene in maniera pi\u00f9 complicata. Innanzitutto bisogna tenere presente che nella teoria dell'etere \u00e8 solamente in questo mezzo che la velocit\u00e0 della luce equivale a formula_13, in tutti gli altri sistemi bisogna fare le trasformazioni ipotizzando un vento contrario al moto e di pari velocit\u00e0.\nTenendo presente le premesse possiamo ora procedere con il ragionamento per il calcolo.\nLa velocit\u00e0 dell'onda nell'etere \u00e8 formula_14, con formula_15 velocit\u00e0 dell'onda in direzione dello specchio.\nQuindi il tempo per arrivare fino allo specchio \u00e8 formula_16 dove, dal momento che formula_17 ortogonale a formula_18 , formula_19 fa seguire che,\nTenendo presente la simmetria tra andata e ritorno di questo caso si pu\u00f2 ora calcolare\nTrovato il tempo impiegato per percorrere ogni braccio si pu\u00f2 prevedere la possibile interferenza sul nostro apparato quando le due onde, inizialmente con fase uguale, andranno nuovamente a sovrapporsi. La differenza di fase \u00e8 proporzionale a:\nRuotando il nostro sistema di 90 gradi, si invertono semplicemente formula_3 ed formula_12.\nQuello che si fece allora, fu di regolare l'interferometro nella posizione descritta fino ad ora e poi successivamente ruotarlo. Il punto centrale di questo esperimento \u00e8 per l'appunto, la rotazione. Nel caso che la velocit\u00e0 della luce fosse invariante dal sistema scelto come riferimento, la Terra nel nostro caso, una rotazione non avrebbe implicato nessuna variazione. Nel caso che la teoria sull'etere fosse corretta invece, il nostro sistema avrebbe dovuto avere una variazione.\nSia formula_25 dove formula_26 \u00e8 proporzionale alla differenza di fase quando il nostro sistema \u00e8 ruotato di formula_27:\nSi \u00e8 dimostrato che la teoria dell'etere implicava una variazione di interferenza quantificabile con precisione e quindi anche rilevabile con i mezzi opportuni. Uno di questi mezzi era appunto l'interferometro di Michelson-Morley progettato in modo da accentuare tale variazione, grazie alla sua riflessione ripetuta per otto volte, portando un'analogia ad un esperimento con bracci di circa 11 m. Questa variazione di fase non si present\u00f2 e l'esperimento, si cap\u00ec in seguito, dimostr\u00f2 cos\u00ec l'assenza di etere.\nConseguenze.\nCon questi esperimenti, se si ipotizza che la Terra non sia ferma rispetto all'etere, fallisce la legge di composizione galileiana delle velocit\u00e0 nel caso della luce, poich\u00e9 appunto la sua velocit\u00e0 non risulta influenzata da alcun mezzo fisico. Sono possibili tre spiegazioni del fallimento dell'esperienza di Michelson e Morley:\nLa costanza della velocit\u00e0 della luce, e quindi la sua indipendenza dal moto della sorgente e dell'osservatore, fu uno dei due postulati da cui Einstein part\u00ec per sviluppare la teoria della relativit\u00e0 ristretta e va considerata come prova dell'isotropia dello spazio per tutti gli osservatori. Essa rende non pi\u00f9 necessaria l'esistenza dell'etere e implica una riduzione della misura della dimensione del corpo nella direzione del suo moto dello stesso valore della contrazione ipotizzata da Lorentz e FitzGerald."}
{"id": "50619", "revid": "287204", "url": "https://it.wikipedia.org/wiki?curid=50619", "title": "Vuelta a Espana", "text": ""}
{"id": "50622", "revid": "339392", "url": "https://it.wikipedia.org/wiki?curid=50622", "title": "Parco Nazionale Arcipelago della Maddalena", "text": ""}
{"id": "50625", "revid": "399", "url": "https://it.wikipedia.org/wiki?curid=50625", "title": "Mondo", "text": "Con il sostantivo mondo si usa designare la totalit\u00e0 della dimensione in cui vivono gli esseri umani, comprendente tutti i suoi abitanti animati e inanimati, inteso anche come il loro luogo primigenio in senso cosmologico e filosofico, distinto dagli altri pianeti ed oggetti materiali o metafisici che costellano l'Universo. Si distingue dal concetto di Terra che ricopre invece il significato di mera entit\u00e0 fisica.\nIn un contesto metafisico, esso pu\u00f2 anche fare riferimento a ogni ambito, insieme o sfera globale in s\u00e9 compiuta, esistente nella realt\u00e0 o nell'universo.\nDefinizione.\nLa definizione di mondo nella lingua italiana proviene dall'espressione latina \"locus mundus\" nella sua accezione di \u00abluogo pulito, chiaro, visibile\u00bb (cio\u00e8 \u00abmondato\u00bb), ovvero quella porzione della Terra, ma anche del cielo, illuminata dalla luce e quindi visibile, identificabile e riconoscibile dall'essere umano. \nMa in tale definizione \u00e8 implicito in aggiunta anche il valore di \u00abornamento\u00bb e di \u00abelegante\u00bb inteso come il luogo ordinato dove regna la bellezza, insito anche nel greco \u03ba\u03cc\u03c3\u03bc\u03bf\u03c2 (\"k\u00f3smos\") con significato di \u00abordine, ornamento, bellezza\u00bb, contrapposto al \u03a7\u03ac\u03bf\u03c2 (\"ch\u00e0os\") e che rimanda al pensiero pitagorico ellenistico.\nSignificato filosofico.\nNelle varie dottrine filosofiche il termine ha assunto due significati prevalenti:\nI primi ad utilizzare il concetto di Mondo inteso come totalit\u00e0 furono gli Epicurei, ma solo nella filosofia moderna - ad esempio in Leibniz - questo concetto prevalse soppiantando quello di Mondo come \"ordine\" introdotto da Pitagora.\nNel secondo significato, il mondo sta a indicare quanto riguarda una particolare civilt\u00e0 e vi si \u00e8 sviluppato nell'ambito dei suoi confini fisici o metafisici con riferimento alle sue leggi, alla cultura, agli usi, ai costumi, alla filosofia, all'arte: il \"mondo romano\", il \"mondo ellenistico\", il \"mondo cristiano\", il \"mondo arabo\" o anche \"il mondo d'oggi\", inteso come la somma delle cose umane che contraddistinguono i tempi odierni; il \"mondo dell'Ottocento\", \"il mondo della preistoria\". Il mondo \u00e8 anche, sempre nella medesima accezione, quanto prodotto e significato nei confini di una particolare attivit\u00e0 o disciplina umana: il \"mondo dell'arte\", \"della filosofia\", \"della scienza\", \"della religione\", \"del lavoro\", \"della politica\", \"della meteorologia\", \"del calcio\", \"dell'amore\", \"dell'urbanistica\".\nMondo terreno e celeste.\nDal punto di vista ontologico, a partire da Platone \u00e8 invalsa la distinzione tra due mondi o livelli di esistenza: quello intellegibile delle idee, o iperuranio, in cui dimorano i modelli veri della realt\u00e0, forme invisibili e immutabili come l'unit\u00e0, la bont\u00e0, la bellezza, e quello sensibile, dotato invece di uno uno statuto ontologico inferiore, in cui i singoli enti sono solo copie sbiadite di quelle forme supreme, ed esistono solo nella misura in cui partecipano di esse.\nAnche la tradizione aristotelica distingueva il mondo terreno o sublunare, soggetto ai continui fenomeni di generazione e corruzione, di nascita e morte, dal mondo celeste, proprio degli astri progressivamente pi\u00f9 elevati, nel quale viceversa vigeva una perfezione gerarchica e ascendente, espressa dal moto circolare con cui si muovevano le diverse sfere orbitali.\nQuesta distinzione, che si rifletteva nella differenza tra fisica e metafisica, fu adottata anche nella cultura romana ad esempio da Cicerone e Lucano come la dolorosa consapevolezza di un'invalicabile frontiera tra Terra e Cielo, tra necessit\u00e0 e possibilit\u00e0, fino a trapassare nella filosofia e nella scienza medievali, permeando la storia della filosofia quale indicatore di un'irriducibile differenza ontologica tra la dimensione trascendente dell'etere spirituale e quella degli enti sensibili composti dai quattro elementi classici (fuoco, aria, acqua, terra).\nIn particolare, \"mappa mundi\" era il termine latino con cui in epoca medievale si indicavano le carte del mondo sublunare. Molte di esse, poich\u00e9 avevano rappresentazioni circolari col Mediterraneo raffigurato a forma di T che divideva i tre continenti Asia, Africa e Europa, vengono oggi chiamate \u00abmappamondi T-O\u00bb (o \"mappa orbis terrae\").\nL'anima e la copula del mondo.\nNella cosmologia neoplatonica, inaugurata dal \"Timeo\" e rielaborata da Plotino, il ruolo di mediatrice tra spirito e materia era assegnato all'ipostasi dell'Anima, che per un verso \u00e8 collegata alla dimensione intellegibile, e per un altro si volge verso il basso diventando \u00abAnima del mondo\u00bb, andando a vitalizzare la natura nella sua totalit\u00e0, costituendone il principio unificante da cui, come da un solo grande organismo, prendono forma i diversi esseri viventi, ognuno con le proprie specificit\u00e0.\nL'umanista Marsilio Ficino ricorse all'espressione \"copula mundi\" per indicare la capacit\u00e0 dell'essere umano di riunificare dentro la sua stessa anima gli estremi opposti del mondo, ricomponendo la frattura tra spiritualit\u00e0 e corporeit\u00e0, tra Dio e il creato. Riprendendo anche concetti della filosofia ermetica, Ficino vedeva infatti nell'uomo un microcosmo che contiene in s\u00e9 il macrocosmo, un centro intermediario nel quale si realizza quella corrispondenza gi\u00e0 individuata da Ermete Trismegisto nella \"Tavola di Smeraldo\" col celebre motto: \u00abCi\u00f2 che sta in Basso \u00e8 come ci\u00f2 che sta in Alto\u00bb.\nPluralit\u00e0 dei mondi.\nNel Rinascimento, con la rivoluzione astronomica, il dualismo tra mondo sublunare e realt\u00e0 sovrasensibile fu rimesso in discussione, oltre che dalle teorie di Copernico, anche sul piano filosofico da Nicola Cusano e soprattutto Giordano Bruno: quest'ultimo, pur richiamandosi a Platone, afferm\u00f2 l'esistenza di una pluralit\u00e0 dei mondi, prefigurando il principio di omogeneit\u00e0 dell'universo, secondo cui non vi sono salti ontologici o alterit\u00e0 qualitative tra le diverse realt\u00e0 del cosmo, essendo in esso possibili infiniti altri sistemi planetari, con altri pianeti abitati come la Terra, tutti composti dai quattro elementi, tutti irradianti luce, e nessuno inferiore agli altri per dignit\u00e0.\nSignificato religioso.\nNelle cosmologie mitologiche e religiose ricorre spesso la descrizione del mondo come centrato su un asse e delimitato all'esterno da un confine, simile a un oceano cosmico, a un serpente gigantesco o altre figure. Quest'asse, noto in latino come \"axis mundi\", ha la funzione di collegare le dimensioni contrapposte della Terra e del Cielo, il mondo dei vivi con quello dei morti. Ne sono esempi il Monte Meru della cosmologia religiosa del Sud-est asiatico, lo Hara Berezaiti della tradizione religiosa iranica o anche l'Himinbj\u00f6rg della mitologia scandinava.\nAnaloga funzione \u00e8 svolta dai cosiddetti alberi del mondo, come l'Yggdrasil della mitologia norrena, l'Irminsul dei Sassoni, o il noce di Benevento tra i Longobardi.\nMondo come mondanit\u00e0.\nIn alcune religioni, il concetto di mondo viene associato alla mondanit\u00e0, ossia a tutto ci\u00f2 che contraddistingue la realt\u00e0 terrena rispetto ad altri regni o dimensioni, soprattutto ultraterrene. \nNel cristianesimo, in particolare, il termine rimanda ai concetti di decadenza, corruzione e aleatoriet\u00e0 propri della societ\u00e0 umana, in contrapposizione al mondo a venire, al quale \u00e8 destinato a ricongiungersi dopo la frattura causata dal peccato originale. Il mondo viene talora accostato alla carne e al diavolo come fonte di tentazione da cui i cristiani dovrebbero guardarsi. Esso pass\u00f2 cos\u00ec a definire lo status di mercanti, principi e tutti coloro che si occupavano di cose \u00abmondane\u00bb a differenza dei religiosi. Dal mondo deriva anche il termine \u00abmondezza\u00bb sia nel senso di purezza, sia nel senso di spazzatura che si porta via pulendo. \nGes\u00f9 Cristo raccomandava ai propri discepoli di essere \u00abnel mondo, ma non del mondo\u00bb, alludendo al fatto di dover vivere in un regno a cui essi per\u00f2 non appartengono, perch\u00e9 governato dal Signore delle tenebre. All'oscuro \u00abre di \"questo\" mondo\u00bb l'esoterista Ren\u00e9 Guenon contrapponeva il \u00abRe del mondo\u00bb nella sua interezza, inteso come appellativo divino attribuito a una figura mitica dotata di sovranit\u00e0 universale, a cui \u00e8 affidato il compito di riportare il mondo alla sua purezza originaria."}
{"id": "50640", "revid": "729019", "url": "https://it.wikipedia.org/wiki?curid=50640", "title": "Supermarine Spitfire", "text": "Il Supermarine Spitfire fu un aereo da caccia monoposto monomotore ad ala bassa, prodotto dalla ditta britannica Supermarine Aviation Works negli anni trenta e quaranta. Impiegato in Europa, Nord Africa, Australia e Asia, divenne uno degli aerei-simbolo della Seconda guerra mondiale soprattutto per il suo efficace e decisivo contributo alla vittoriosa resistenza inglese all'aggressione tedesca, durante la Battaglia d'Inghilterra e gli anni del conflitto.\nNella Battaglia d'Inghilterra, condivise con lo Hawker Hurricane il difficile compito della difesa del territorio dagli attacchi della Luftwaffe. Impiegato dalle aviazioni di numerosi paesi alleati - quali l'Unione Sovietica, l'Australia e gli Stati Uniti d'America - \u00e8 stato l'unico caccia alleato prodotto per tutta la durata della guerra. \nRealizzato in una quarantina di versioni diverse, \u00e8 probabilmente l'aereo con evoluzione progettuale e costruttiva superiore a qualsiasi altro modello, in tutta la storia del volo.\nIncludendo i 2.556 Seafire, ne vennero prodotti 20.351 esemplari fino al 1947, quando l'ultimo Mk.24 usc\u00ec dalle linee di montaggio. Dopo la guerra fu ancora a lungo impiegato dalle forze aeree di Francia, Paesi Bassi, Grecia, Turchia, Belgio, India, Italia e Cecoslovacchia. \nL'ultima missione operativa di prima linea della RAF fu compiuta il primo aprile 1954 da uno Spitfire ricognitore PR19 del No. 81 Squadron RAF.\nMa lo Spitfire continu\u00f2 ad essere utilizzato ancora per tre anni dal \"Temperature and Humidity Flight\", per misurazioni meteorologiche, fino al giugno 1957, quando fu congedato.\n\u00c8 stato considerato dall'asso britannico Johnnie Johnson \u00abil miglior caccia \"difensivo\" convenzionale della guerra\u00bb.\nStoria del progetto.\nSviluppo.\nLo Spitfire fu il capolavoro di Reginald Joseph Mitchell, gi\u00e0 noto come progettista di idrovolanti per la Coppa Schneider, vinta nel 1927 da uno dei suoi aerei: il Supermarine S.5. Altri due suoi progetti, l'S.6 e l'S6.B, l'avevano ancora vinta nel 1929 e nel 1931. L'S.6B aveva anche innalzato il record mondiale di velocit\u00e0, a 655\u00a0km/h. Nel 1934, Mitchell present\u00f2 alla Royal Air Force il Supermarine Type 224 a un concorso per la selezione di un nuovo tipo di caccia. Ma l'aereo si rivel\u00f2 un fallimento. La sua velocit\u00e0 massima era di soli 367\u00a0km/h, ed impiegava 9 minuti e 30 secondi per raggiungere i 4.575 metri, mentre il sistema di raffreddamento era difettoso. Il concorso fu vinto dal Gloster Gladiator, ma Mitchell non si rassegn\u00f2. \nQuando l'Air Ministry, sempre nel 1934, emise la specifica F 5/34, che richiedeva un aereo con abitacolo coperto, carrello retrattile ed un armamento di 8 mitragliatrici, Mitchell propose il Supermarine Tipo 300, il futuro Spitfire. Il Tipo 300, secondo l'idea originale di Mitchell, era, in sostanza, il pi\u00f9 piccolo e pi\u00f9 semplice aereo da combattimento che si potesse costruire attorno al motore Rolls-Royce PV-12.\nDue vincitori emersero nettamente: lo F.36/34, poi diventato l\"'Hurricane\", e l'F.37/34, che era il Type 300, battezzato poi \"Spitfire\".\nL'approvazione del Ministero dell'Aria, per la realizzazione del prototipo F.37/34, giunse nel gennaio 1935. Il modello possedeva una struttura lineare, una fusoliera a semiguscio in lega leggera, e un'ala a longherone unico, rivestita in metallo, tranne gli alettoni ricoperti in tela verniciata. Questo primo velivolo (K50549) vol\u00f2 per la prima volta il 5 marzo 1936, alimentato, come previsto dalle specifiche, da un Merlin \"C\", denominazione del motore Rolls-Royce PV-12, da 900 hp (671 kW).\nIl primo volo, di otto minuti, fu effettuato il 5 marzo 1936, dall'aeroporto di Eastleigh, meglio conosciuto oggi come Southampton Airport. A condurlo in volo fu il capitano Joseph \"Mutt\" Summers, capo collaudatore della Vickers che, nei primi quattro voli fece sostituire l'elica e il motore. Lo Spitfire fu valutato molto buono ma non perfetto. Il timone era troppo sensibile e la velocit\u00e0 massima deludente, 531 km/h, meno dell'Hurricane che aveva volato cinque mesi prima. Con una nuova elica in legno raggiunse 560\u00a0km/h.\nNel frattempo l'Air Ministry aveva redatto una seconda specifica, la F.16/36, relativa alla produzione e agli sviluppi del caccia. Il 3 giugno 1936, a meno di due mesi dal primo volo del prototipo, la Supermarine ricevette un'ordinazione per 310 Spitfire I, ampliata l'anno successivo con altri 200 velivoli.\nOgni Spitfire costava circa 9.500 sterline. I componenti pi\u00f9 costosi erano la fusoliera, lavorata e rifinita a mano, con un costo di 2.500 sterline, poi il motore Rolls-Royce Merlin, a 2.000, seguito dalle ali a 1.800 sterline al paio, mitragliatrici e carrello, entrambi a 800 sterline al pezzo, e l'elica, a 350.\nL'Air Ministry sugger\u00ec, per il nuovo apparecchio costruito presso gli stabilimenti Vickers-Armstrongs, un certo numero di nomi, tutti con la stessa iniziale del costruttore, S di Supermarine. Si proposero diverse alternative, tra le quali \"Shrew\", Megera, e \"Shrike\", Averla. Il nome \"Spitfire\" fu suggerito da Sir Robert MacLean, il direttore della Vickers-Armstrongs all'epoca, il quale chiamava la propria figlia Ann \u00ab\"a little spitfire\"\u00bb (una piccola \"sputafuoco\"), un modo di dire elisabettiano per indicare una persona impetuosa. Il nome era stato usato precedentemente anche per designare il Type 224.\nIntanto, tra il 1937 e il 1938, il prototipo K5054 veniva sottoposto a continui test. Dopo l'installazione delle mitragliatrici si not\u00f2 la tendenza delle stesse ad incepparsi nel momento in cui ci si spingeva ad alta quota, questo a causa della bassa temperatura dell'aria e della formazione di ghiaccio, che ne bloccava i meccanismi di fuoco. Per ovviare al problema venne studiato un lungo e complicato sistema per inviare aria calda proveniente dal motore e prevenire quindi la formazione del ghiaccio. Inoltre, grazie all'adozione di un nuovo impianto di scarico \"a coda di pesce\", si riusc\u00ec ad ottenere 70\u00a0hp supplementari dal motore Merlin, il che garant\u00ec l'aumento della velocit\u00e0 massima a 579,36\u00a0km/h.\nPer poter restare al passo con i progressi della tecnica e delle capacit\u00e0 richieste dalle esigenze operative, lo Spitfire fu prodotto in 46 versioni, 33 terrestri e 13 navali, sette delle quali fondamentali, con decine di allestimenti specifici. Ogni versione era contraddistinta dalla dicitura \"Mk\". (dall'inglese Mark, modello, tipo) seguita da un numero romano, fino alla versione 20, e da numeri arabi le successive, in quanto nel periodo postbellico la RAF cambi\u00f2 criteri di designazione.\nTecnica.\nIl prototipo K5054 venne distrutto in fase di atterraggio il 4 settembre 1939 a Farnborough dal \"Flight Lieutenant\" \"Spinner\" White, che mor\u00ec subito dopo. Fu seguito nel luglio 1938 dal primo Spitfire di serie, il K9787, il primo Mk.I. Questo differiva alquanto dal prototipo di Mitchell, che nel frattempo era morto di cancro - a 42 anni - l'11 giugno del 1937. Il suo successore, l'esperto ingegnere Joseph Smith, assieme alla sua squadra di oltre cento persone, tra ingegneri e disegnatori, continu\u00f2 a lavorare fino al 1947 al suo sviluppo, apportando diverse modifiche. La pi\u00f9 importante era la nuova e pi\u00f9 robusta struttura dell'ala che ora permetteva allo Spitfire picchiate fino a 756.38\u00a0km/h. I flap possedevano una maggiore capacit\u00e0, e la portata del serbatoio di carburante era salita del 12%, da 284 litri a 318. Un nuovo tettuccio \"a goccia\" dava maggior spazio al pilota. In seguito, l'elica in legno bipala, montata sui primi 75 aerei prodotti, sarebbe stata sostituita da una De Havilland a tre pale a due passi. Tale elica avrebbe incrementato la velocit\u00e0 dello Spitfire solo marginalmente, innalzando, per\u00f2, la quota di tangenza massima di 914 metri, anche se con una lieve riduzione della sua velocit\u00e0 di salita del 14%, da 771 metri a 663 metri al minuto.\nIl carrello d'atterraggio era posto in alto rispetto al suolo possedeva una carreggiata molto stretta, con perni di rotazione posti sotto la fusoliera. La meccanica del carrello era pure rudimentale, con una pompa a mano necessitante di 48 giri per assicurare la retrazione.\nL'abitacolo disponeva di un sedile in bachelite, di parti trasparenti in perspex e di comandi piuttosto convenzionali, principalmente una barra di comando con impugnature \"a badile\" situata al centro collegata a comandi azionati da cavi d'acciaio. Gli alettoni erano di tipo \"Frise\", privi di \"trim\", ma si poteva regolare a terra il bordo d'uscita una sola volta. Timone ed elevatore erano mossi da catene chiuse da cavi d'acciaio, duplicati per sicurezza, e incrociati per ottenere il corretto movimento dell'elevatore. Sui comandi di coda il pilota, per regolare gli assetti di volo, poteva agire anche con i \"trim\", mentre \u00e8 interessante rimarcare che i controlli di coda erano metallici, ma rivestiti (sia timone che equilibratori) in tela.\nNon tutto l'equipaggiamento dello Spitfire era moderno: l'elica in particolare era obsoleta. L'Mk.I aveva una semplice elica bipala in legno, a passo fisso. Era economica e pesava appena 37\u00a0kg, ma non era certo ideale per un velivolo tanto prestante (le eliche a passo variabile hanno un rendimento migliore perch\u00e9 adattano l'incidenza della pala alle varie condizioni di volo; alto valore di passo per decollo e salita e basso per la crociera), con giusto un'ogiva aerodinamica a copertura del mozzo dell'elica. La protezione era assente sia per il pilota che per i serbatoi, una soluzione adottata in funzione di una struttura leggera che non compromettesse le prestazioni.\nDotato di due \"flap\" (ipersostentatori del bordo d'uscita) per semiala, totalmente metallici a due posizioni: aperto / chiuso. Non potevano essere usati per le fasi di decollo: soltanto la versione navalizzata, il Seafire, aveva questa possibilit\u00e0, grazie all'installazione ad una posizione intermedia di 18 gradi.\nL'impianto idraulico era provvisto di una pompa azionata dal motore a 124 atmosfere (1.800 psi di pressione) e veniva usato per il solo carrello dal MkII in poi. L'impianto pneumatico possedeva due bombole e azionava freni, \"flap\", armi ed altri dispositivi.\nI serbatoi per il carburante erano due: da 218 e 168 litri, per un totale di 386 litri, posti uno sull'altro a met\u00e0 fusoliera, giusto davanti all'abitacolo. Essi erano originariamente privi di protezioni, ma in seguito vennero sia protetti che integrati da unit\u00e0 aggiuntive esterne, fino ad un massimo di 773 litri, con la possibilit\u00e0 di aumentare ulteriormente la dotazione grazie ad un serbatoio interno, situato nel lungo elemento posteriore di fusoliera, con altri 132 litri.\nIl motore era un Merlin a 12 cilindri a V, originariamente alimentato con carburante a 87 ottani e successivamente, sperimentando rapporti di compressione maggiori, con carburante a 130-150 ottani. Il radiatore era posto sotto l'ala destra e usava una miscela 70% di acqua e 30% di glicol etilenico il cui serbatoio era sistemato dietro all'elica, mentre l'olio di lubrificazione era stipato in un serbatoio situato sotto il motore, dove era posta anche la presa d'aria del carburatore. Standard era anche la dotazione di strumenti come la radio rice-trasmittente e almeno due bombole di ossigeno per il volo ad alta quota. All'epoca (met\u00e0 anni trenta) nessuno dei due sistemi era usuale sui caccia.\nArmamento.\nL'armamento standard installato nella cosiddetta \"Ala A\", era di quattro mitragliatrici Browning da 7.7\u00a0mm, dotate di 300 colpi ciascuna, posizionate per sparare al di fuori del disco dell'elica, in una batteria alare collimata per far convergere la raffica ad una certa distanza dal muso.\nI primi Spitfire furono consegnati per\u00f2 con solo quattro mitragliatrici (due per ala), perch\u00e9 vi era scarsit\u00e0 di Browning. Altre quattro furono installate pi\u00f9 tardi. Le prove di tiro dimostrarono che le Browning funzionavano perfettamente sia a terra che a bassa quota, ma che il freddo estremo ad alta quota tendeva a congelare le armi, specialmente quelle pi\u00f9 esterne. Dato che le mitragliatrici sparavano da un portello aperto, l'aria fredda scorreva dentro la canna senza ostacoli. Bisogn\u00f2 escogitare un sistema di riscaldamento, con condotti che canalizzavano l'aria dal radiatore del motore alle armi, e compartimenti per intrappolare l'aria calda nell'ala. Toppe di stoffa rossa furono usate per proteggere le armi dal freddo, dall'umidit\u00e0 e dalla sporcizia, finch\u00e9 non venivano azionate e che oltre a tutto permettevano di guadagnare qualche chilometro in velocit\u00e0 max riducendo la resistenza aerodinamica.\nNella primavera del 1940 furono introdotti i proiettili incendiari \"De Wilde\" che raddoppiavano, approssimativamente, l'efficacia delle Browning.303, molto apprezzati dai piloti, perch\u00e9 con i loro brillanti lampi all'impatto, davano una chiara conferma che stavano colpendo il bersaglio.\nNel giugno 1939 fu montato su ogni ala un cannoncino Hispano da 20\u00a0mm, con un caricatore a tamburo da 60 colpi, in sostituzione di due delle quattro mitragliatrici Browning. Nota come ala \"B\", questa ala fu collaudata su uno dei primi Spitfire I di produzione, nel febbraio 1939. Questo velivolo divenne il prototipo dello Spitfire IB di cui vennero consegnati 30 esemplari entro l'agosto 1940 per prove sperimentali. Tuttavia, in servizio non furono di pieno gradimento e vennero ritirati in quanto il caricatore a tamburo, dopo qualche colpo, provocava l'inceppamento del cannone. I frequenti inceppamenti erano dovuti soprattutto al fatto che l'ala non era sufficientemente rigida per l'Hispano, ma anche al montaggio su di un fianco dei cannoncini, allo scopo di contenere il pi\u00f9 possibile nell'ala il caricatore con i colpi. Nel gennaio 1940, il \"Pilot Officer\" George Proudman us\u00f2 il prototipo con i cannoncini in combattimento, ma dovette riferire che l'arma a dritta si era bloccata dopo aver sparato un solo colpo, mentre quella a sinistra aveva sparato 30 colpi prima di incepparsi. Casualmente un Dornier Do 17 fu abbattuto da uno Spitfire armato di cannoni ai primi del marzo 1940. Nel giugno 1940 i primi Spitfire armati di cannone vennero forniti allo \"Squadrone 19\", ma gli Hispano si rivelarono fortemente inaffidabili e se uno dei due si inceppava, il rinculo dell'altro spostava lateralmente l'aereo influenzando negativamente la mira. In combattimento il cannone risult\u00f2 cos\u00ec inaffidabile che il \"19\u00ba\" chiese uno scambio dei suoi aerei con quelli pi\u00f9 usurati, ma armati di mitragliatrici, di una unit\u00e0 di addestramento operativo. Lo scambio venne effettuato in settembre, ma nel mese precedente la Supermarine aveva perfezionato una pi\u00f9 efficace installazione per il cannone con un migliorato meccanismo di alimentazione. Il sistema di caricamento a tamburo venne sostituito da uno a nastro, basato sul disegno del francese \"Chatellerault\", allo scopo di aumentare la quantit\u00e0 di munizioni a disposizione. La ditta britannica, dall'ottobre in poi, consegn\u00f2 i nuovi velivoli (equipaggiati anche di quattro mitragliatrici alari) al \"19\u00ba\" che li utilizz\u00f2 in combattimento. Il meccanismo a nastro, per\u00f2, che utilizzava una molla tenuta carica dal rinculo, aggiunse ulteriori 8\u00a0kg al peso dell'arma che normalmente pesava 50\u00a0kg. Ma l'affidabilit\u00e0 degli Hispano non fu mai elevata. Normalmente si inceppavano ogni 1500 colpi, ma sugli aeroporti improvvisati e polverosi, come quelli improvvisati sulla spiagge della Normandia e del deserto, la media si dimezzava. Inoltre, alle quote sempre pi\u00f9 alte raggiunte dagli Spitfire, erano soggette pi\u00f9 delle Brownings a malfunzionamenti da congelamento.\nL'ala ellittica.\nL'ala di forma ellittica, in gran parte opera di Beverley Shenstone, che aveva lavorato con Ernst Heinkel in Germania, era un diretto risultato della richiesta di Mitchell per un'ala sottile, ma abbastanza spessa - e strutturalmente abbastanza forte - nel punto in cui incontrava la fusoliera, per contenere armi e carrello retratto. Il numero delle Brownings 303 era, infatti, salito ad otto, seguendo le raccomandazioni dello \"Squadron Leader\" Ralph Sorely dell\"'Operational Requirements\" dell'Air Ministry, cos\u00ec l'ala doveva essere abbastanza lunga da contenerle. \"L'ellisse - dichiar\u00f2 Shenstone - era semplicemente la forma che ci permetteva di ottenere l'ala pi\u00f9 sottile possibile con sufficiente spazio all'interno per trasportare la struttura e le cose che volevamo stiparvi dentro\". Negli anni successivi, Shenstone fu sempre pronto a ripetere che la famosa ala dello Spitfire non era copiata da quella dell'elegante Heinkel He 70, un piccolo aereo postale e potenziale bombardiere a tuffo della Luftwaffe, che vol\u00f2 per la prima volta nel 1932. Sta di fatto che la Rolls-Royce era cos\u00ec entusiasta del potenziale dell'He 70 come piattaforma di volo per motori sperimentali, che invi\u00f2 una squadra in Germania per comprarne uno. E il Governo tedesco approv\u00f2 l'affare, ma soltanto in cambio di un numero di motori Rolls-Royce Kestrel.\nEsordi.\nLe prestazioni dell'Mk.I erano elevate al punto di ottenere circa 590\u00a0km/h di velocit\u00e0 a media quota, il che era accoppiato ad un'eccellente maneggevolezza e ad un pesante armamento. Lo Spitfire era un velivolo rivoluzionario per il 1936 ed i margini di sviluppo avrebbero, prima o poi, ovviato a quasi tutti i limiti e i difetti di giovent\u00f9.\nLe prime consegne iniziarono nel maggio 1938. La prima unit\u00e0 ad essere equipaggiata con il nuovo caccia fu il Gruppo N\u00b0 19 di base a Duxford, che ricevette il primo Spitfire (K9789) il 4 agosto 1938, in sostituzione dei biplani Gauntlet. Il primo pilota della RAF a portarlo in volo fu lo \"Squadron Leader\" Henry Cozens, che inizi\u00f2 a pilotare con un Sopwith Camel e fin\u00ec con il jet Vampire. Ma lo Spitfire - affermava Cozens - era di gran lunga il miglior aereo con cui fosse andato in guerra. \nA met\u00e0 settembre 1938, solo altri cinque velivoli si erano aggiunti al primo. Agli inizi del 1939, tuttavia, i tempi di consegna diminuirono rapidamente e, il 3 settembre 1939, giorno in cui il Regno Unito entr\u00f2 in guerra con la Germania, 9 unit\u00e0 della RAF e della \"Auxiliary Air Force\", ovvero i Gruppi N\u00b0 19, 41, 54, 65, 66, 72, 74, 602 e 611 (basati a Duxford, Hornchurch, Church Fenton, Catterick e Abbotschurch), erano equipaggiati al completo con Spitfire. Fino a quel momento erano stati consegnati 306 Mk.I. Di questi, per\u00f2, trentasei erano andati perduti per incidenti durante l'addestramento. Inevitabilmente, i piloti della RAF che arrivavano allo Spitfire dopo l'addestramento su biplani come il Tiger Moth o aerei da addestramento come il Miles Magister e il Master, furono coinvolti in molti incidenti. In decollo, la visibilit\u00e0 era ostacolata dal lungo muso e per muoversi a terra i piloti dovevano procedere a zig-zag. In atterraggio, troppi dimenticavano di far scendere il carrello, altri non riuscivano a controllare la tendenza dello Spitfire a \"galleggiare\" sulla pista di atterraggio. Nelle manovre violente, oltre i 4-5g, ai piloti cominciava ad oscurarsi la vista e il caccia della Supermarine poteva raggiungere i 10g. Abituati agli Hawker Fury, si sentivano claustrofobici dentro l'abitacolo chiuso dello Spitfire, temendo che graffi, condensa e colature di olio dei motori Merlin sui pannelli di Perspex potessero ostacolare la visibilit\u00e0 in combattimento. \nIl carrello stretto, inoltre, rendeva difficile il volo notturno e lo Spitfire fu usato con discontinuit\u00e0 in questo ruolo, tanto che come anche nel caso dell'impiego imbarcato, non ebbe mai un pieno successo, al contrario del pi\u00f9 lento e robusto Hurricane.\nLa prima macchina radiata dal servizio fu una del XIX Squadron, persa il 16 agosto 1938 in atterraggio, un cedimento del carrello infatti ne caus\u00f2 il cappottamento. Il pilota, Gordon Sinclair del IX Sqn, ne usc\u00ec incolume e nonostante il poco invidiabile primato di avere distrutto il primo Spitfire, sarebbe diventato poi un asso con 10 vittorie aeree accertate durante il 1940 sia su Dunkerque che nella difesa dell'Inghilterra.\nIl 6 settembre 1939 gli Spitfire dei piloti Paddy Byrne e John Freeborn, del \"74 Squadron\", guidato dal futuro asso Adolph Gysbert Malan, abbatterono i primi aerei, sul fiume Medway, in Kent. Per un caso di \"fuoco amico\", passato alla storia come \"Battle of Barking Creek\", i due caccia abbattuti erano Hurricane del \"56 Squadron\". L'ufficiale Montague Hulton-Harrop rest\u00f2 ucciso. Un'inchiesta attribu\u00ec la colpa dell'accaduto a un difetto del sistema di \"controllo radar\" della RAF e i piloti degli Spitfire vennero esonerati da ogni responsabilit\u00e0. L'incidente, tuttavia, port\u00f2 all'installazione del dispositivo di identificazione IFF (\"Identification Friend or Foe)\", precursore dell'odierno transponder. I primi abbattimenti di aerei nemici si verificarono sette settimane pi\u00f9 tardi, il 16 ottobre, quando gli Spitfire del \"603 Squadron\" abbatterono due bombardieri Junkers Ju 88 del 1/KG 30 (Kampfgeschwader 30, squadriglia 30), condotto dall\"'Hauptmann\" Helmuth Pohle, su Rosyth, nei pressi del Firth of Forth, dove i bombardieri tedeschi avevano attaccato la HMS \"Southampton\" e la HMS \"Edinburgh\". La prima vittoria aerea ad opera di Spitfire basati in Inghilterra ebbe luogo quando il \"41 Squadron\", decollato da Catterick abbatt\u00e9 un Heinkel He 111 nei pressi di Whitby. \nLa RAF rifiut\u00f2 di inviare gli Spitfire in Francia, durante la crisi dell'inizio del 1940. Erano ancora pochi, la logistica era insufficiente e il fronte si muoveva cos\u00ec rapidamente che avrebbero potuto essere catturati dalle forze della Blitzkrieg. Soltanto quando il Corpo di Spedizione Britannico stava per essere intrappolato intorno a Dunkerque, il Fighter Command invi\u00f2 i nuovi caccia Oltremanica, dove si scontrarono con i Bf 109. Il primo pilota della RAF che si ritiene abbia abbattuto un Messerschmitt monomotore fu il neozelandese Alan Cristopher Deere del 54 \"Squadron\" il 23 maggio 1940, sull'aeroporto di Calais Marck, imitato subito dopo dal suo gregario Johnny Allen.\nMa negli scontri sopra Dunkerque, la RAF, nel tentativo di impedire alla Luftwaffe di bombardare le spiagge durante le operazioni di imbarco delle truppe, perse sessantasette preziosi Spitfire. I piloti che avevano combattuto sopra la Francia e erano sopravvissuti avevano, tuttavia, imparato pochi utili \"trucchi\" su come affrontare i Messerschmitt. Uno era quello di regolare le mitragliatrici a terra in modo da far convergere le raffiche in un punto a 250 iarde davanti alle ali, invece delle ufficiali 400.\nMiglioramenti.\nDurante i mesi della \"phoney war\" vi furono disperati tentativi di rendere pienamente operativo lo Spitfire, che inizi\u00f2 la guerra con limiti di efficienza ed operativit\u00e0, con un livello di produzione ancora insufficiente. Le modifiche escogitate furono molte e di notevole valore. La salita a 6\u00a0100\u00a0m originariamente avveniva in circa 9,5 minuti, al massimo peso operativo, e la tangenza pratica era di circa 9\u00a0700\u00a0m.\nPer ottenere miglioramenti, fu installato, al posto del Merlin II, il nuovo motore Merlin III da 1030\u00a0hp a quota 4\u00a0353 metri. Questo gruppo motopropulsore aveva un albero adatto per eliche tripala come la Rotol o la de Havilland a due posizioni che aument\u00f2 la velocit\u00e0 di 8\u00a0km orari. Per questo motivo venne presto adottata l'elica tripala Rotol a giri costanti. Pesava ben 228\u00a0kg, ma regolava l'angolo di incidenza delle pale dell'elica in maniera ottimale per ogni velocit\u00e0. La corsa di decollo si ridusse ulteriormente a circa 200 metri, e la salita a 6100 metri si ridusse a circa 7 min e 42\u00a0s con un peso di 2\u00a0138-2\u00a0750\u00a0kg. La massima velocit\u00e0 era diminuita a 565\u00a0km/h, ma il nuovo velivolo divenne superiore in tutto il resto: agilit\u00e0, tangenza e salita. Presto venne adottato anche un sistema IFF (Identification Friend or Foe), dal peso di 18\u00a0kg circa, che era assolutamente indispensabile se si voleva condurre una battaglia aerea controllata dai radar e dai collegamenti radio.\nAltro peso venne aggiunto con la corazzatura. Prima venne installato un parabrezza di vetro blindato da 38\u00a0mm, poich\u00e9, come disse il maresciallo dell'aria Dowding, \"se i gangster di Chicago hanno i parabrezza blindati, anche i miei piloti devono averceli\". Poi vennero installate altre piastre di corazzatura. Dapprima l'unica protezione in tal senso era rappresentata dal sedile corazzato del pilota, capace di proteggerlo solamente dal critico settore d'attacco posteriore. Il peso del seggiolino era di 33\u00a0kg.\nGli specchietti retrovisori apparvero anch'essi durante il 1940. \nIl combustibile da 100 ottani, importato dagli Stati Uniti, prese il posto di quello da 87 ottani, consentendo di aumentare il rapporto di compressione e quindi la potenza. Con una piccola modifica al motore ed il nuovo combustibile era possibile erogare anche 1300\u00a0hp, per 5 minuti al massimo. La massima pressione di alimentazione aument\u00f2 da 2,7 a 5,5\u00a0kg e questo consent\u00ec di migliorare la velocit\u00e0 sotto la quota del massimo valore normale (5\u00a0030\u00a0m), 40\u00a0km/h in pi\u00f9 al livello del mare e 55 a 3\u00a0050\u00a0m.\nI serbatoi furono ricoperti da uno strato di materiale protettivo. Questi erano appena avanti all'abitacolo, e se durante un combattimento erano colpiti da proiettili tendevano a prendere fuoco, distruggendo l'aereo e mettendo in pericolo la vita del pilota, poteva accadere infatti che la benzina infiammata arrivasse dentro l'abitacolo anche senza che i serbatoi esplodessero. Si trattava di uno strato sottile di 3\u00a0mm in lega leggera d'alluminio, molto ridotto rispetto a quanto ci si potrebbe aspettare, ma i limiti di peso non consentivano di pi\u00f9.\nI cannoni Hispano Suiza pesavano meno del gruppo delle mitragliatrici Browning, ma a causa dell'attrito provocato dalle bocche, che fuoriuscivano dal bordo anteriore dell'ala, comportavano una riduzione della velocit\u00e0 massima di 5\u00a0km/h. Nel 1940 (e fino al 1941) non erano ancora stati prodotti in Gran Bretagna (l'arma era stata progettata da un'azienda svizzero-spagnola per il governo francese), e le mitragliatrici Browning erano insufficienti nel combattimento contro i bimotori nemici, malgrado il volume di fuoco complessivo e i proiettili incendiari. Il cannone Hispano-Suiza HS.404 (Hispano Mk II per i britannici, l'MK I era quello prodotto in Francia) fu invece una vera e propria rivoluzione, quando divenne disponibile, perch\u00e9 era un'arma finalmente adeguata, superiore ai cannoni tedeschi del periodo (come l'MG FF) perch\u00e9 camerato in 20x110mm contro il meno potente 20X80mm, e con un rateo di fuoco superiore (700 colpi al minuto contro 520) e con un tiro molto teso (800 metri al secondo contro 500), la potenza del colpo rimase superiore anche quando i tedeschi adottarono l'MG151/20 (20x82mm, per 720 colpi al minuto a per 850 metri al secondo).\nLa pedaliera del timone venne inoltre strutturata su due posizioni, quella normale e quella per il combattimento, che era di 15\u00a0cm pi\u00f9 alta e consentiva di realizzare una migliore resistenza del pilota alle manovre violente, che erano capaci con questo caccia di causare temporanea perdita della vista. Le accelerazioni sopportabili per il pilota erano aumentate almeno di 1 \"g\" senza perdita di efficienza.\nLa battaglia d'Inghilterra.\nQuando, il 12 agosto 1940, ebbe inizio la battaglia d'Inghilterra, l'ordine di battaglia della RAF schierava 19 Squadron di Spitfire I. Da un confronto con il suo principale antagonista, il Messerschmitt Bf 109, lo Spitfire risultava pi\u00f9 veloce e notevolmente pi\u00f9 maneggevole, ma il caccia tedesco poteva vantare un armamento pi\u00f9 efficace, poteva superare l'avversario britannico in velocit\u00e0 ascensionale, in picchiata e poteva operare a quote pi\u00f9 elevate.\nNel periodo tra il 10 luglio ed il 31 ottobre 1940, anche a causa delle tattiche troppo rigide della RAF rispetto agli schemi estremamente flessibili dei tedeschi, si persero 352 Spitfire, con un rapporto vittorie/sconfitte leggermente negativo rispetto al Bf 109 (1,4:1); 242 Spitfire abbattuti da Bf 109 contro 168 Bf 109 abbattuti dagli Spitfire. In ogni caso gli Spitfire consegnati durante la Battaglia, tra nuovi e ricondizionati, ammontarono a oltre 400 pertanto non vi fu mai una carenza di macchine, grazie anche al vero mulo della RAF, l'Hurricane, di cui sul finire dell'estate 1940 esistevano 2.300 esemplari (con 1.800 prodotti dopo lo scoppio della guerra, dato che al 1\u00ba settembre 1939 i dati parlano di 497 apparecchi).\nBf 109 e tattiche di combattimento.\nLo Spitfire Mk.I ed il Messerschmitt Bf 109E quasi si eguagliavano in velocit\u00e0 al di sotto dei 6.000 metri. Il caccia della Supermarine aveva un leggero margine alle quote pi\u00f9 basse ma, al di sopra, il caccia tedesco diventava progressivamente migliore. \nAllo scoppio delle ostilit\u00e0, il Bf. 109 era probabilmente il miglior caccia d'alta quota del mondo. L'accelerazione del Me 109 era migliore a tutte le quote. La sua salita \"a candela\" e la cabrata erano migliori, sebbene non di molto. La sua velocit\u00e0 era di 569,70\u00a0km/h. (\"354\u00a0mph\") a 3750 metri, 12.87\u00a0km/h. (\"8\u00a0mph\") meno dello Spitfire. Ma il vantaggio di velocit\u00e0 del caccia della Supermarine poteva essere ingannevole. A basse quote probabilmente il Me 109 era pi\u00f9 veloce. In ogni caso, la velocit\u00e0 di ogni singolo aereo variava. I piloti tedeschi, come scriveva Adolf Galland, nel suo \"The first and the last\", erano convinti che il caccia della \"Bayerische Flugzeugwerke\" fosse pi\u00f9 veloce alla maggior parte delle quote a cui avvenivano gli scontri. La quota di tangenza del Bf 109 era di 11.430 metri (contro 10.668) e la velocit\u00e0 iniziale di salita 945 metri al minuto (contro 750).\nLa velocit\u00e0 di rollio dello Spit era migliore a basse velocit\u00e0, sebbene questo vantaggio diminuisse a velocit\u00e0 superiori i 350 miglia orari (563.26\u00a0km/h.). La sua capacit\u00e0 di virata era chiaramente migliore di quella del Messerschmitt, particolarmente a bassa quota. Il massimo raggio di virata a 3.600 metri, alla velocit\u00e0 dell'aria di 240 miglia (386.24\u00a0km/h.) con entrambi gli aerei che tremavano alla soglia dello stallo dava i seguenti risultati: Raggio di virata, Spitfire 609 piedi (185,62 metri), Me 109\u00a0783 piedi (238,65 metri). Velocit\u00e0 di virata: Spitfire 33 gradi al secondo, Me 109, 26 gradi al secondo..\nUn importante vantaggio di cui godeva il Bf 109 risiedeva nel fatto che il suo motore Daimler-Benz DB 601A era ad iniezione di benzina. Questo permetteva al pilota di lanciare immediatamente il suo caccia in picchiata, risparmiando secondi preziosi. Al contrario, il motore Merlin dello Spitfire, essendo equipaggiato con carburatore, non poteva essere spinto in picchiata direttamente dal volo livellato, in quanto la spinta di \"g\" negativi avrebbe interrotto il flusso del carburante, spegnendo istantaneamente il motore. All'inizio della battaglia d'Inghilterra i tedeschi catturarono quattro Spitfire. \"A Jever potei volare su uno di loro\", ricorda l\"'Oberleutnant\" Hans Schmoller-Haldy, della \"Geschwader\" 54. \"La mia prima impressione fu che aveva un bel motore, quello del Bf 109 era molto rumoroso. Lo Spitfire era anche pi\u00f9 manovrabile e dall'atterraggio pi\u00f9 facile. Il Bf 109 non perdonava la minima disattenzione. Con lo Spitfire mi trovai a mio agio da subito, ma la mia impressione fu che il 109 fosse pi\u00f9 veloce, soprattutto in picchiata. E la visibilit\u00e0 era migliore: nello Spitfire eri molto arretrato, appena sopra le ali. Personalmente, non avrei mai cambiato il mio 109 con il caccia inglese.\"\nNella battaglia d'Inghilterra il Bf 109 diede buona prova di s\u00e9, abbattendo pi\u00f9 caccia di quanti ne fossero persi. Questo successo fu dovuto in parte all'adozione di migliori formazioni di combattimento, il superiore livello di addestramento dei piloti della Luftwaffe e la qualit\u00e0 media superiore dei caccia tedeschi (essendo la maggior parte di quelli inglesi incontrati allora, costituita da Hurricane). I piloti da caccia della Luftwaffe volavano in formazioni perfezionate in Spagna e secondo principi della Prima Guerra Mondiale, messi in pratica nel conflitto civile di Spagna. L'unit\u00e0 base era la \"Rotte\", composta da due aerei separati da circa 200 iarde. In questo modo, ogni pilota poteva \"coprire la coda\", cio\u00e8 sorvegliare i \"punti ciechi\" dell'altro, pur restando questo il compito principale del gregario. Questa unit\u00e0 base poteva essere facilmente ingrandita, semplicemente replicandola. Due paia costituivano una \"Schwarme\" e i quattro aerei affiancati si disponevano proprio come i piloti del grande asso tedesco Oswald Boelcke avevano fatto durante la Prima Guerra Mondiale, formando quella che veniva chiamata \"formazione a quattro dita\". Diverse di queste formazioni, scaglionate, costituivano uno \"Staffel\" e volavano ondeggiando avanti e indietro per mutua protezione.\nMk.II e Mk.III.\nNel giugno 1940 arriv\u00f2, a quattro anni di distanza dal volo, il vero 'Spitfire' pienamente operativo, l'Mk.II. Questo era dotato di un motore Merlin XII con una potenza di 110\u00a0hp maggiore, che utilizzava per il circuito pressurizzato di raffreddamento, per la prima volta, una miscela di acqua e glicole etilenico. Tutti i precedenti miglioramenti sperimentati sull'Mk.I vennero pure adottati, e il tempo di salita a 6100\u00a0m venne ridotto a circa 7 minuti al peso di 2.800\u00a0kg, quello del velivolo totalmente equipaggiato. Solo dall'agosto del 1940 inizi\u00f2 il servizio con l'611 Sqn. cosicch\u00e9, nonostante la produzione iniziata appena prima della battaglia d'Inghilterra, il grosso dello sforzo venne svolto dall'Mk.I, soppiantato solo a partire da settembre, quando era oramai fuori produzione.\nIn seguito, gli Spitfire iniziarono l'offensiva contro gli obiettivi tedeschi in Francia. Per questo vennero utilizzati Spitfire speciali, che utilizzavano un serbatoio da 182 litri sotto l'ala sinistra, che li sbilanciava e ne riduceva le prestazioni a meno di quanto possibile con gli Spitfire Mk.I. L'installazione era obbligatoria perch\u00e9 non vi era modo di raggiungere le distanze necessarie con i caccia standard. Le missioni offensive erano condotte in una situazione di superiorit\u00e0 numerica, spesso con formazioni miste con gli Hurricane. Queste missioni erano nominate 'Circus' e compresero, come massimo sforzo l'attacco alla centrale elettrica di Colonia, condotto da oltre 50 Bristol Blenheim dei quali 10 abbattuti, assieme a 4 Spitfire. Queste azioni continuarono durante quasi tutto il 1941, fino a quando il Bf-109F e il FW-190 misero fine alla carriera dell'Mk.II a lungo raggio.\nIl progetto del Mk.III invece risult\u00f2 rallentato da situazioni contingenti con il risultato che solo 2 esemplari di Mk.III furono costruiti.\nSpitfire Mk.V.\nNel marzo del 1941 entr\u00f2 in azione una nuova versione dello Spitfire, il Mark V e il Comando Caccia britannico pass\u00f2 all'offensiva. La produzione di Spitfire, intanto, saliva al punto da sopravanzare le perdite. Se durante la battaglia d'Inghilterra avevano operato diciannove \"Squadron\" di Spitfire, nel settembre 1941 erano 27 e alla fine dello stesso anno addirittura quarantasei.\nNonostante il numero di versione pi\u00f9 alto, lo Spitfire V, \"Tipo 349\", entr\u00f2 in servizio prima dello Spitfire P.R.IV. Seguiva nella produzione l'Mk.II e, in effetti, la fusoliera dello Spitfire V era simile a quella dell'Mk.II, fatta eccezione per i longheroni rinforzati, mentre l'ala restava la stessa. Saliva il peso delle corazzature, fino a 58\u00a0kg, sullo Spitfire VA e a 69 sull'Mk.VB. Le due varianti montavano ali \"A\", con otto mitragliatrici, o \"B\", con due cannoncini Hispano e quattro mitragliatrici Browning.\nLo Spitfire VC aveva, invece, l'ala universale, o Tipo \"C\", collaudata per la prima volta sul prototipo dello Spitfire II. L'Mk VC. aveva le ruote spostate in avanti di 5 centimetri e una corazzatura ancora pi\u00f9 pesante (87\u00a0kg), mentre gli ultimissimi esemplari montavano alettoni di metallo, che facilitavano le manovre ad alta velocit\u00e0, alettoni peraltro gi\u00e0 montati su alcuni esemplari di Mk II.\nInoltre gli Spitfire V furono dotati di radio VHF e fu, in parte, risolto il problema del carburatore, ma questo pur migliorato sistema di alimentazione del motore non ebbe mai caratteristiche paragonabili a quello ad iniezione adottato dai motori tedeschi.\nI motori installati sugli Spitfire V furono i Merlin 45 (che forniva un aumento, rispettivamente, di 440\u00a0hp e 330\u00a0hp rispetto alle versioni dei Mark I e II\n), 50, o 50A con potenza di 1\u00a0470\u00a0hp a 2\u00a0820\u00a0m di quota, oppure i Merlin 46 da 1\u00a0415\u00a0hp a 4\u00a0270\u00a0m di quota. Sia gli Mk.VB che gli Mk.VC potevano portare un serbatoio sganciabile da 500 a 800 litri sotto la fusoliera; inoltre, gli Mk.VC potevano portare due bombe da 113\u00a0kg o una da 226\u00a0kg.\nIl peso a vuoto, rispetto alle versioni precedenti, passava da 2\u00a0180\u00a0kg a 2\u00a0300\u00a0kg e quello operativo saliva da 2\u00a0620-2\u00a0675\u00a0kg a 3\u00a0070, ma, grazie alla maggiore potenza del propulsore, la velocit\u00e0 aumentava - anche se solo di 12\u00a0km orari - rispetto a quella dell'Mk.IA (590). Il modello Mk.VC \"Low Fighter\", infatti, raggiungeva i 602 km/h a 4\u00a0000 metri. Il maggior appesantimento, per\u00f2, faceva aumentare leggermente il tempo di salita a 6\u00a0000, rispetto all'Mk.IIA: di 7 minuti per la versione precedente e di 7 minuti e 5 secondi per l'Mk.VC. Rispetto all'Mk.I, il tempo di salita per\u00f2 era sceso di quasi due minuti. La quota massima operativa saliva a 11\u00a0000 ma l'autonomia scendeva dagli 805\u2013925\u00a0km - sempre dell'Mk.IIA - a 750\u2013765\u00a0km.\nI miglioramenti quali il vetro blindato, l'elica tripala a giri costanti Rotol (227\u00a0kg contro i 43 del tipo bipala ligneo), il seggiolino blindato (33\u00a0kg nei modelli originari), l'IFF (18\u00a0kg di peso) e molto altro ancora, furono mantenuti. In pi\u00f9 vennero aggiunti nei modelli \"Mk.VB\" e \"C\" i cannoni Hispano Suiza da 20\u00a0mm (sia pure all'inizio con un caricatore a tamburo da 60 colpi) al posto di quattro delle otto Browning da 7,7\u00a0mm. Presto apparvero anche attacchi per bombe, filtri antisabbia e una versione imbarcata, il \"Seafire Mk.I\".\nMa la limitata quantit\u00e0 di carburante trasportata dallo Spitfire, che nella battaglia d'Inghilterra non aveva suscitato molte preoccupazioni, ora che all'aereo veniva chiesto di compiere missioni in profondit\u00e0 nel territorio nemico rappresenta sempre pi\u00f9 un handicap. Alla sua ottimale velocit\u00e0 di crociera di 482,4\u00a0km/h (281 miglia orari) a 3\u00a0000 metri con il motore a 2\u00a0650 giri e il sovralimentatore alla pressione di +2 libbre - una pressione che permetteva al motore di compensare la perdita di potenza ad alta quota dove l'aria \u00e8 pi\u00f9 rarefatta - un Mk V consumava 35 galloni (132,475 litri) di benzina da 100 ottani in un'ora. Il serbatoio conteneva 87 galloni (329\u00a0295 litri). Questo significa che alla massima velocit\u00e0 di crociera di 533\u00a0km/h (331 miglia all'ora), a 2\u00a0650 giri motore e una pressione di +6 libbre, un Mk V bruciava 70 galloni (264,95 litri) in un'ora. In combattimento, con la manetta spinta tutta in avanti (massima potenza), il motore che girava a 3\u00a0000 giri al minuto in \"zona rossa\" e con il sovralimentatore alla spinta massima di +16 libbre, un serbatoio pieno si sarebbe svuotato in poco pi\u00f9 di trenta minuti.\nRicordava il \"Wing Commander\" Sammy Sampson, OBE, DFC &amp; BAR: \n\"A met\u00e0 del 1943 i nostri Spitfire V non erano all'altezza dei Bf 109 e dei FW 190.\" \nDei 6\u00a0479 Spitfire V costruiti complessivamente, 94 furono completati come Mk.VA, 3\u00a0932 come Mk.VB e 2.447 come Mk.VC.\nIl 7 marzo 1942, quindici Spitfire V - con serbatoi ventrali supplementari da 90 galloni - decollarono dalla portaerei nave britannica \"Eagle\", al largo dell'Algeria, diretti a Malta, distante 600 miglia. Questi quindici MK.V furono i primi Spitfire in servizio oltre mare. Altri sedici arrivarono all'isola assediata entro la fine del mese ma, a causa delle perdite, si decise di far decollare gli Spitfire V dalla base della Rocca di Gibilterra. Dotati di un voluminoso serbatoio da 170 galloni, gli Spitfire impiegavano pi\u00f9 di cinque ore per coprire le 1\u00a0100 miglia che separavano la Rocca da Malta.\nNell'agosto successivo, tre Gruppi operavano sul fronte dell'Africa Settentrionale con questo tipo di velivolo. Agli inizi del 1943, Spitfire V volavano in difesa di Darwin, in Australia, e nell'ottobre dello stesso anno, tre Gruppi (N\u00b0 136, 607 e 615) su Mk.V iniziavano le operazioni dalla Birmania.\nGli Spitfire vennero usati in misura sempre maggiore per attacchi al suolo e, a partire dal 1943, la maggior parte degli Mk.V venne modificata con taglio delle estremit\u00e0 alari e installazione di motori Merlin 45 M, 50 M o 55 M da 1\u00a0585\u00a0hp a 850 metri, acquisendo la denominazione di L.F. (Low Fighter: Caccia da bassa quota).\nCon due bombe da 250 libbre attaccate sotto le ali, molti Mk.V furono usati come bombardieri in tutto, per attaccare aeroporti e fortificazioni in Sicilia, sganciando le loro bombe a 7\u00a0000 piedi dopo una picchiata ottimale di 60 gradi, dopo di che potevano battersi quasi alla pari con Fw 190, Bf 109 e con i migliori caccia della Regia Aeronautica, i Macchi M.C.202 ed M.C.205, con motore Daimler Benz.\nI modelli Mk.V vennero dotati di vari armamenti, come le 8 mitragliatrici da 7.7\u00a0mm ma ben presto inizi\u00f2 la produzione con ala 'universale' 'C Wing' (cio\u00e8 in grado di montare differenti armamenti in ambiente operativo). La versione 'A' montava 8 mitragliatrici Browning (300 colpi ciascuna), la 'B' 2 cannoni Hispano Suiza Mk.II con caricatore a tamburo da 60 colpi e 4 mitragliatrici con 350 colpi, mentre la 'C' poteva utilizzare sia la configurazione 'A' sia la 'B' ma in pratica venivano montati 2 cannoni con l'alimentazione a nastro da 120 colpi e 4 mitragliatrici con 350 colpi. Questo rendeva finalmente migliore l'autonomia di fuoco, prima di appena sei secondi, dei cannoni e li rendeva pi\u00f9 affidabili e meno ingombranti. Normalmente vi erano solo 2 cannoni, ma in teoria ve ne potevano essere installati quattro.\nLa versione imbarcata Seafire I era anch'essa una derivazione dell'Mk.V. Il debutto avvenne in Algeria durante l'Operazione Torch, e nel primo giorno le varie battaglie aeree misero a dura prova la modesta linea di 36 Seafire, alla fine della giornata non meno di 12 Seafire erano andati perduti.\nSu Malta gli Spitfire giunsero a marzo del 1942. I primi 31 Spitfire, dotati di serbatoio supplementare, vennero lanciati verso Malta dalle portaerei Argus ed Eagle. Vennero ben presto consumati nella battaglia violentissima che allora imperversava. La portaerei Wasp americana, il cui intervento era stato chiesto da Churchill dato che gli ascensori delle portaerei inglesi non erano sufficienti per uno Spitfire senza ali ripiegabili, ne lanci\u00f2 altri 46 il 20 aprile ma anch'essi non ebbero miglior sorte. Allora Churchill chiese ancora un intervento: \"chi pu\u00f2 dire che la Wasp non possa pungere di nuovo\"? E il 9 maggio la Wasp lanci\u00f2 altri 60 aerei, stavolta con piloti esperti e senza i problemi meccanici riscontrati con i precedenti. In tal modo gi\u00e0 il 10 maggio i piloti della rinata caccia maltese vantarono 14 abbattimenti contro un'unica perdita, in quello che fu per Malta quello che il 15 settembre 1940 rappresent\u00f2 per l'Inghilterra: una storica svolta. Da allora numerosi altri Spitfire raggiunsero l'isola con ulteriori lanci, fino a consolidare una presenza di tutto rispetto che scoraggi\u00f2 gli aerei italo-tedeschi dal continuare l'attacco. Le battaglie aeree furono violentissime, come quelle del 10 e del 15 maggio, e poi avvennero quelle in supporto dei convogli Harpoon e Pedestal durante l'estate, che riuscirono a rifornire Malta di sufficienti materiali per continuare la lotta. L'ultimo, debole tentativo di piegare l'isola avvenne d'ottobre, ma con scarso impegno e pochi mezzi. Tra le modifiche di notevole interesse vi fu anche quella che consisteva nel dotare gli Spitfire di un gigantesco serbatoio da 770 litri circa, che permetteva di volare per oltre 2\u00a0000\u00a0km e cos\u00ec di evitare l'attraversamento di mezzo Mediterraneo alle portaerei, troppo esposte alle insidie dell'Asse.\nNel frattempo gli Spitfire arrivarono anche in Africa del Nord. Nonostante l'ingombrante filtro Vockes nel muso, si dimostrarono dei validi combattenti ed eliminarono la superiorit\u00e0 dei caccia avversari sui precedenti P-40 e Hurricane.\nIl Mark V forniva prestazioni decisamente migliori delle varianti precedenti, ma non era ancora buono abbastanza. Nell'estate del 1941, infatti, la Luftwaffe introdusse un nuovo caccia: Focke-Wulf Fw 190.\nGli Spitfire V furono tra gli aerei alleati forniti all'Unione Sovietica, in base alla legge \"Affitti e prestiti\", ma proprio il caccia della Supermarine risult\u00f2 tra i pi\u00f9 deludenti. Non solo risult\u00f2 non all'altezza della sua fama, ma veniva spesso confuso dai piloti della VVS con i Messerschmitt Bf 109 e abbattuto.\nLa sfida del Focke-Wulf 190.\nIl Focke-Wulf era pi\u00f9 veloce di 25-30 miglia orarie (40\u201348\u00a0km/ora) dello Spitfire V in quasi ogni quota.. L'arrivo di questo avanzato caccia con motore radiale BMW spinse Joseph Smith e la sua squadra alla Supermarine ad accelerare al massimo lo sviluppo dello Spitfire. Ma per la maggior parte dell'anno - e fino all'arrivo dello Spit IX - il Fw domin\u00f2 i cieli. \"Il Focke-Wulf 190 certamente provoc\u00f2 uno shock ai britannici\", scriveva Douglas Bader nella sua autobiografia \"Fight for the sky.\" \"Questo nuovo caccia superava in cabrata e in picchiata lo Spitfire. Ora per la prima volta i tedeschi superavano in volo i nostri piloti. E li superavano anche in armamento\".\nLa sua velocit\u00e0 di rollio, poi, era incredibilmente rapida, permettendogli di cambiare direzione molto rapidamente. Un rapporto ufficiale della RAF del luglio 1942 rivelava che quando il FW era in virata e veniva attaccato dallo Spitfire, il grado superiore di rollio gli permetteva di guizzare picchiando in una virata nella direzione opposta. Il pilota dello Spitfire aveva una grande difficolt\u00e0 a seguire la manovra, anche quando era preparato a farlo.\nSolo in virata, lo Spitfire manteneva il vantaggio, con il suo carico alare pi\u00f9 leggero. Ma anche questo non era sempre garantito, perch\u00e9 il FW 190 poteva virare molto stretto usando 10 gradi di flap ed usando la sua bruciante accelerazione per compensare l'aumento di resistenza aerodinamica. Esistono diverse testimonianze di FW 190 che hanno superato in virata gli Spitfire, la pi\u00f9 conosciuta delle quali \u00e8 riportata dall'asso Johnnie Johnson nel suo libro \"Wing Leader\" (pubblicato in Italia come \"Il padrone del cielo\"), dove racconta di quando un FW 190 gli fece passare un bruttissimo quarto d'ora sopra Dieppe. Quando un pilota della Luftwaffe atterr\u00f2 con il suo Fw 190A, intatto, nel Galles del Sud, nel giugno del 1942, furono svolti test comparativi per escogitare i miglior metodi per fronteggiare il nuovo caccia tedesco. Ai piloti degli Spitfire fu raccomandato di mantenere un'alta velocit\u00e0 di crociera per ridurre le possibilit\u00e0 di essere intercettati. Come metodo di evasione ai piloti britannici fu consigliato di spingere l'aereo in una picchiata poco profonda, in caso avesse visto in tempo l'aereo tedesco. Se l'inseguimento si fosse prolungato, sarebbe stato raggiunto, ma siccome ogni dieci secondi si percorreva circa un miglio, tale azione evasiva poteva essere tentata con qualche speranza di riuscita. \nIl nuovo caccia aveva una velocit\u00e0 massima di 656.61\u00a0km/h. (408\u00a0mph). Era ben armato con due mitragliatrici da 7.92\u00a0mm che sparavano attraverso il disco dell'elica, altre due alle radici delle ali, e un paio di cannoni alari da 20 millimetri.\nCon l'Mk.IX si arriv\u00f2 alla parit\u00e0, con una velocit\u00e0 di circa 15\u00a0km/h inferiore a bassa quota, ma da 2400\u00a0m lo Spitfire passava in graduale vantaggio, e la salita era pure superiore, specie sopra i 6700\u00a0m. Anche la tangenza era stavolta superiore di circa 2\u00a0km.\nGli avversari italiani.\nLo Spitfire trov\u00f2 nei cieli italiani diversi caccia che si rivelarono degni avversari. Il Macchi C. 202 \"Folgore\", in particolare, risultava quasi alla pari dello Spitfire V: altrettanto veloce, lo superava in virata, ma era meno armato ed aveva una minore velocit\u00e0 di salita. Il Macchi C.205V, nel 1943, oltre a mantenere la maggiore maneggevolezza, colmava il divario nell'armamento e staccava il Mk V in velocit\u00e0 di salita, configurandosi come un avversario di tutto rispetto dello Spit V. \n\"In generale lo standard di volo dei piloti italiani era davvero alto - scrive l'asso scozzese Grp. Capt (ret) Wilfrid Duncan Smith (19 abbattimenti) nel suo \"Spitfire into battle\" - e in scontri con i Macchi 205, in particolare, ci trovavamo di fronte aerei che potevano virare e duellare con i nostri Spitfires estremamente bene\".\nLo stesso Duncan Smith, amico dell'altro grande asso britannico, Douglas Bader, e padre dell'omonimo leader del Partito conservatore si era misurato con un altro caccia della Serie 5, il Reggiane Re.2005, restandone ancor pi\u00f9 impressionato \u00abEssendomi scontrato in un duello aereo con un Reggiane 2005\u00bb, racconta sempre in \"Spitfire into battle\", \u00absono convinto che sarebbe stato molto difficile per noi, spuntarla, con i nostri Spitfire, se gli italiani o i tedeschi avessero avuto qualche stormo equipaggiato con questi aerei all'inizio della campagna di Sicilia o in operazioni da Malta. Veloce, e con eccellente manovrabilit\u00e0, il Reggiane 2005 era complessivamente un superbo aeroplano. (...) N\u00e9 il Macchi 205, n\u00e9 il Messerschmitt 109G poteva stare alla pari del Reggiane 2005 in manovrabilit\u00e0 e velocit\u00e0 di salita. Penso che fosse il miglior aereo prodotto dall'Italia nella seconda guerra mondiale\u00bb. \nMa anche il Reggiane Re.2001, pur meno veloce e meno armato, poteva dare molto filo da torcere allo Spitfire V, nel combattimento manovrato, come ricorda l'asso britannico Laddie Lucas, nel suo \"Malta: The thorn in Rommel's side\".\nIl 13 luglio 1942, su Malta, Jack Rae, allora in procinto di diventare uno dei pi\u00f9 dotati piloti neozelandesi e il suo abile numero 2, Alan Yates, del 249 Squadron, avvistarono un Reggiane che stava per lasciare il combattimento e tornare alla base. Quello che segu\u00ec diede a Rae un tale shock che gli rest\u00f2 vivamente impresso per mezzo secolo. \"Non ero mai stato coinvolto in una tale complessa serie di acrobazie prima di allora, mentre lo inseguivo. In due occasioni quasi entrai in vite per seguire le sue manovre. Trovavo difficile riuscire ad ottenere una posizione vantaggiosa per aprire il fuoco, mentre il pilota italiano, a pi\u00f9 riprese, arriv\u00f2 pericolosamente vicino a colpirmi. Alla fine il suo motore inizi\u00f2 a fumare e sapevo di avere danneggiato la sua coda. Trovandoci nel mezzo dello stretto di Sicilia, per\u00f2, con poco carburante e poche munizioni, decidemmo di invertire la rotta, per non rischiare di trovarci in difficolt\u00e0 se attaccati a nostra volta. Ma mentre viravamo per tornare alla base, lasciando il nostro avversario che fumava copiosamente, con mio grande stupore mi avvidi che anche lui aveva virato. Ci sferr\u00f2 un ultimo attacco, in segno di sfida, tanto per mostrare che cosa pensava di una coppia di Spitfire.\"\nCon la \"Stella Rossa\" dell'URSS.\nGli Spitfire volarono anche con la stella rossa dell'aviazione sovietica. Nel novembre 1941, la RAF invi\u00f2 tre PR Mk IV da ricognizione a Vaenga, nella Russia settentrionale per controllare i movimenti delle navi da guerra tedesche. Il personale della Sovetskie Voenno-vozdu\u0161nye sily (VVS) rest\u00f2 colpito favorevolmente dalle caratteristiche del ricognitore della Supermarine. \nCos\u00ec, all'inizio dell'ottobre 1942, Iosif V. Stalin scrisse a Winston Churchill, chiedendo la consegna urgente di un numero di Spitfire. Churchill acconsent\u00ec ad inviare una prima fornitura di 150 aerei, con parti di ricambio, equivalenti ad altri 50 aerei. Le consegne degli Spitfire Mk VB iniziarono nella primavera del 1943. Furono questi i primi caccia della Supermarine ufficialmente esportati. \nNel maggio 1943, 143 Mk VB furono inviati in Russia, e da quel momento e fino alla caduta di Berlino, circa altri 1.200 li seguirono.\nMa i piloti sovietici non furono particolarmente soddisfatti del caccia della Supermarine, di cui sottolinearono i difetti strutturali, anche gravi, comuni a gran parte delle versioni. Il carrello, per esempio, con la sua stretta carreggiata, era poco adatto a piste erbose od irregolari. Lo spazio ravvicinato tra le gambe del carrello faceva s\u00ec che l'aereo tendesse ad oscillare pericolosamente quando rullava su fondi non ben livellati, con il rischio che la punta di un'ala toccasse il suolo. Inoltre, come l'Hurricane, il centro di massa era posizionato verso la parte anteriore, per cui lo Spitfire poteva facilmente sbilanciarsi in avanti e toccare la pista con le pale dell'elica o piantarsi a muso in gi\u00f9. Ragion per cui il manuale di volo vietava espressamente il rullaggio su terreno soffice senza un uomo che sedesse a cavalcioni sulla coda per bilanciarne il peso.\nSpitfire \"a stelle e strisce\".\nCon l'Mk.V iniziarono finalmente anche le esportazioni di quantit\u00e0 significative di 'spit' anche verso gli USA. Ma per vari motivi non vi fu molta pubblicit\u00e0 sulle forniture inglesi di aerei, mentre non manc\u00f2 quando si tratt\u00f2 delle forniture americane agli inglesi, anche se obiettivamente esse erano ben pi\u00f9 consistenti. Eppure, Mosquito e Spitfire militarono nell'United States Army Air Forces (USAAF) e anche nell'U.S. Navy in quantit\u00e0 significative. E cos\u00ec, dal settembre 1942 i 3 squadroni RAF di volontari USA su Spitfire (le aquile) divennero squadroni dell'USAAF.\nSpitfire Mk.IX.\nDopo un lungo e penoso periodo in cui gli inglesi persero quattro caccia per ogni avversario abbattuto, per contrastare gli ultimi formidabili caccia tedeschi (Bf 109F-4 e G inclusi) fu messo a punto il Mk.IX che rappresent\u00f2 nuovamente una pietra miliare e che fu prodotto in pi\u00f9 di 5500 esemplari. Nel luglio 1942 entr\u00f2 in servizio, risultando superiore nei test condotti contro i 190 catturati e fu prodotto fino alla fine della guerra. Lo Spitfire Mk.VIII avrebbe dovuto essere quello 'definitivo', ma questo non fu mai, perch\u00e9 lo sviluppo di questo modello riprogettato, un poco come il Macchi C.205N, prese troppo tempo e risult\u00f2 complesso. La rimotorizzazione dello Spitfire Mk.V con il Rolls-Royce Merlin 61 con compressore a due stadi, capace di erogare 1000\u00a0hp a 9.000 metri, il doppio del Merlin 45, fu un grande miglioramento. Questo avveniva soprattutto a partire dai 6.000 metri e la macchina dimostrava ad alta quota una grande superiorit\u00e0 sull'Mk.V. \nLa velocit\u00e0 di salita era tale da rendere possibile, per un velivolo a pieno carico (ma senza bombe), salire a 20\u00a0000 piedi in meno di 6 minuti (tali valori sono riportati con la potenza in emergenza), con collaudi in cui i tempi, a seconda della sottoversione, arrivarono persino a 4,5 minuti. La salita con potenza 'normale' e con carichi esterni era dell'ordine dei 5,5 minuti o circa 6,5 con una bomba da 227\u00a0kg. Valori tutto sommato non dissimili da quelli dei caccia italiani della \"serie 5\". Il Macchi C.205V, verosimilmente il migliore tra i caccia intercettori italiani a quote medio-basse, arrivava a 6\u00a0km in 5 minuti e 53 secondi, 7 se con il motore a potenza normale. Il Fiat G.55 impiegava circa 7,2 minuti e il Reggiane Re.2005 attorno ai 6,5. La maneggevolezza e la salita erano eccellenti sia per i caccia italiani, sia per lo Spit, quindi in caso di scontro a fare la differenza era la bravura del pilota e l'eventuale posizione iniziale di vantaggio. Lo Spitfire IX poteva volare fino a 13000 metri di quota, rispetto agli 11.000 raggiunti precedentemente. La differenza con l'Mk.V era marcata soprattutto ad alta quota, mentre in termini assoluti la velocit\u00e0 di punta saliva ad oltre 650\u00a0km/h. Con lo stesso motore il P-51 Mustang era capace di oltre 700\u00a0km/h, nonostante un peso molto maggiore, ma salita, maneggevolezza, potenza di fuoco e tangenza del pi\u00f9 leggero Spitfire Mk.IX erano superiori, con la capacit\u00e0 di salire a 9.000 metri in meno di 8-10 minuti contro circa 13.\nL'Mx IX fu un velivolo di notevole successo, e mise letteralmente in ombra l'Mk.VIII. Questo entr\u00f2 in produzione attorno al 1943 e fu prodotto in circa 1700 esemplari, mentre l'Mk.IX entr\u00f2 in servizio gi\u00e0 nel 1942, ottenendo subito successi contro i Bf-109G e soprattutto i temuti Fw 190. Il FW 190 non fu mai un bersaglio facile per nessuno, e sotto i 6.000 metri esso era ancora competitivo con l'Mk.IX, ma al di sopra la differenza di potenza dava maggiore vantaggio alla macchina inglese.\nUn modello da ricognizione, derivato dall'Mk.IX, era una naturale evoluzione. Gi\u00e0 alcuni altri Spitfire erano stati attrezzati per questo compito, ma l'Mk.XI risult\u00f2 il migliore. Munito solo di macchine fotografiche, serbatoi ausiliari dietro l'abitacolo per un totale di circa 900 litri, esso aveva una lunga autonomia ed eccellenti prestazioni di velocit\u00e0, essendo capace di circa 675\u00a0km/h Il suo \"curriculum\" operativo fu di estrema importanza per la RAF, eseguendo voli senza scorta fin sulla Germania.\nLa minaccia \"Zero\".\nNel Pacifico lo Spitfire trov\u00f2 un temibile avversario nel Mitsubishi A6M Zero. Leggero, snello e eccezionalmente manovrabile, questo caccia a lunga distanza prest\u00f2 servizio con la marina imperiale Giapponese per tutta la durata della guerra nell'Estremo Oriente, dall'attacco a Pearl Harbor fino alle ultime disperate sortite contro i bombardieri B-29, nell'agosto del 1945. Gli Spitfire si scontrarono con i giapponesi per la prima volta nel \"Boxing Day\", nel 1943. Un paio di Spitfire attaccarono una vasta formazione di aerei da combattimento nipponici, su Chittagong, abbattendo quattro tra caccia e bombardieri. L'ultimo giorno del 1943, i piloti degli Spitfire della Royal Australian Air Force (RAAF) abbatterono undici bombardieri giapponesi e tre caccia, meritandosi un encomio da parte di Winston Churchill. Nelle battaglie aeree su Chittagong nel 1943-1944, gli Spitfire ottennero numerosi successi contro i bombardieri giapponesi. Le perdite di Spitfire, tuttavia, diventavano preoccupantemente alte, quando si avventuravano in volo sul mare aperto, come scopr\u00ec la RAAF durante la difesa di Darwin, a causa del raggio d'azione limitato dei caccia inglesi, che non di rado finivano il carburante e non riuscivano a rientrare. E gli Zero si dimostrarono superiori negli scontri manovrati. \"Il famoso \"Spitfire\" - ricordava l'asso statunitense delle \"Flying Tigers\", Gregory \"Pappy\" Boyington, nel suo \"L'asso della bottiglia\" (\"Baa Baa Black Sheep\") - non ce la faceva con lo \"Zero\" giapponese. Tornavano pieni di fori dopo gli scontri con i caccia del Sol Levante.\" Nello scontro ravvicinato, il caccia giapponese poteva facilmente superare in combattimento manovrato il caccia di Mitchell. I piloti degli Spitfire Mk. VIII che operavano su Burma, negli scontri con i caccia della Mitsubishi, impararono che, se seguivano le regole adottate dalle \"Flying Tigers\" con i loro P-40 con le celebri bocche di squalo dipinte - nessun duello aereo a bassa quota e bassa velocit\u00e0 - avevano poco da temere. Altrimenti venivano inesorabilmente abbattuti.\nQuello di combattere contro i giapponesi si rivel\u00f2 un compito particolarmente impegnativo. Diversi Squadron della RAF vennero schierati, nel 1943, in Australia. Anche se risulta che i caccia britannici abbiano ottenuto successi contro i velocissimi Ki-46 da ricognizione (di cui dichiararono 18 abbattimenti complessivi), il loro effetto contro le formazioni di caccia e bombardieri giapponesi, nelle missioni su Darwin, fu molto minore, e le perdite furono devastanti. In tutto vennero persi per varie cause 38 Spitfire su circa 100, ma le vittorie in combattimento, (a parte gli aerei giapponesi persi per altre cause come la mancanza di carburante), furono solo una dozzina. Solo tre i Mitsubishi Zero abbattuti dagli Spitfire in scambio di circa 21 Spitfire. Anche i Nakajima Ki-43 ottennero un risultato di 2 a 1 in una singola missione in cui venne usata l'aviazione dell'Esercito.\nSpitfire e Griffon.\nCon una potenza di 1.700\u00a0hp, i primi Spitfire con motore Griffon fecero il loro debutto operativo all'inizio del 1943. Furono designati Mk XII ed erano stati sviluppati dal modello sperimentale Mk IV, portato in volo alla fine del 1941. La principale differenza tra il Griffon ed il Merlin a parte l'aumento di cilindrata, passata da 27,2 litri a 36, risiedeva nel fatto che faceva girare l'elica in direzione contraria. Questo costrinse i piloti degli Spitfire-Griffon a invertire l'azione sul timone in fase di decollo per compensare l'effetto giroscopico che spingeva l'aereo a virare di lato in fase di rullaggio. Alla minima disattenzione l'aereo abbandonava la traiettoria lineare e - nel migliore dei casi - decollava con traiettoria curva. Ma molti furono gli incidenti. Una volta in volo, per\u00f2, l'aereo si dimostrava anche pi\u00f9 veloce di quanto previsto. Durante un test con un FW 190 catturato e il nuovo Hawker Typhoon, nel giugno 1942, il collaudatore della Supermarine, Jeffrey Quill, sullo Spitfire DP845, uno dei due Mk IV rimotorizzato con il Griffon, si lasci\u00f2 facilmente alle spalle gli altri due caccia. Quando fu montato sulla struttura dell'Mk XII, il Griffon erogava 2,035\u00a0hp. Questo dava alla nuova versione del caccia Supermarine prestazioni elevatissime a bassa quota (circa 540\u00a0km/h a livello del mare) che gli permisero di affrontare in condizioni di vantaggio il Focke-Wulf 190 e di distruggere persino le V-1. Dato il nuovo motore, le dimensioni delle testate dei cilindri costrinsero a modellare due lunghe bugnature ai lati del cofano motore, mentre una terza incapsulava i magneti. \nLe caratteristiche di volo comprendevano una velocit\u00e0 di rollio eccellente, una controllabilit\u00e0 longitudinale superiore rispetto allo Spitfire V, ottimo anche il comportamento nelle picchiate ad alta velocit\u00e0 e pi\u00f9 in generale, una maneggevolezza superiore a quella degli altri Spitfire in produzione all'epoca. L'unica vera preoccupazione era il timone, assai pesante. Anche la visuale, grazie al muso ribassato, era migliore, sia in combattimento che nelle azioni di attacco al suolo, con prove svolte in picchiate di 45\u00b0 (anche se in pratica, l'aereo venne impiegato come intercettore). Quanto alle prestazioni di salita, lo Spitfire XII era buono anche se non ottimo, capace comunque di competere con lo Spitfire Mk V almeno entro i primi 3.000 metri (raggiunti in circa tre minuti), ma inferiore all'Mk IX, tanto che la quota operativa era stimata essere circa 9.000 metri (28.000\u00a0ft), sebbene prove di salita siano state svolte fino a circa 11.000 metri (37.000\u00a0ft), per\u00f2 con il prototipo, che era provvisto di ali con estremit\u00e0 normali. Venne anche approntato un motore migliorato, il Griffon IV, che permetteva di aumentare la salita di circa 3 metri al secondo e di risparmiare circa 30 secondi per i 3.000 metri. Anche cos\u00ec, lo Spitfire Mk IX tornava ad essere superiore appena oltre i 1.200 metri, sia pure in maniera molto meno marcata. Lo Spitfire Mk XII rimase quindi una macchina veloce (fino a circa 640\u00a0km/h o 397\u00a0mph, a circa 5.400 metri o 18.000\u00a0ft), ma specialista nei combattimenti da bassa quota. \nNe furono costruiti un centinaio, chiaramente una misura ad interim in attesa di un nuovo Spitfire Griffon che fosse maggiormente versatile come caccia multiruolo.\nLa Supermarine cerc\u00f2 di ovviare agli inconvenienti dell'Mk XII montando il Griffon sulla fusoliera dell'Mk VIII. Ne risult\u00f2 l'Mk XIV di cui furono costruiti 957 esemplari, circa 400 dei quali nel modello caccia-ricognitore Mk XIVE. L'Mk XIV aveva ottime prestazioni ed era pi\u00f9 facile da pilotare dell'Mk XII. Una delle migliorie, fu l'adozione di una leva del gas pi\u00f9 lunga che permetteva di dosare con maggior progressivit\u00e0 la bruciante accelerazione del Griffon. Una nuova elica a cinque pale Rotol, poi, garantiva un miglior utilizzo dell'esuberante potenza del nuovo motore, mentre le punte delle ali squadrate riduceva le sollecitazioni operanti sulla fusoliera.\nLa maggiore novit\u00e0 introdotta con l'Mk XIV fu il R.R. Griffon 61 o 65. Questi nuovi motori tornavano al compressore a doppio stadio, come nel caso dei Merlin 61, mentre le versioni precedenti avevano un monostadio a due velocit\u00e0. Cos\u00ec il Griffon 65 erogava fino a 2.035\u00a0hp (1.520\u00a0kW) alla quota di 2.100 metri e 1.820\u00a0hp ancora a 6.400 metri. Per confronto, il Griffon IIB aveva solo 1.730\u00a0hp a 230 metri e 1.490 a 4.270 metri, il che spiega il drastico calo di prestazioni ad altezze elevate. Di conseguenza l'Mk XIV divenne un caccia per tutte le quote, era pi\u00f9 veloce e saliva meglio dell'Mk XII (a 6.100 metri in circa 5 minuti contro 6,7 e a 9.150 metri in circa 8,35 minuti contro 13).\nLa differenza in prestazioni tra il nuovo Spitfire e i caccia tedeschi fu vista come molto elevata, tranne che attorno ai 5.000 metri, dove il Gustav era ancora concorrenziale in velocit\u00e0 e salita. Ma altrove il vantaggio passava notevolmente dalla parte dello Spitfire, che lo superava di circa 60\u00a0km/h ad alta quota. Anche il FW 190 veniva superato a tutte le quote, anche se si difendeva a quelle medio-basse. La maneggevolezza era pure superiore, tranne che contro il FW 190 e solo nel caso del rollio; in virata lo Spitfire XIV, malgrado fosse pesante, pareggiava il precedente Mk IX e superava tutti gli altri caccia angloamericani di ultima generazione (Tempest e Mustang inclusi);in salita era il migliore dei caccia provati dai britannici, superando di poco anche lo Spitfire IX. La picchiata era buona, ma non ancora totalmente priva degli inconvenienti visti con i precedenti Spitfire.\nAlla fine l'Mk XIV entr\u00f2 in servizio con lo Squadron 610 a County of Chester nella primavera del 1944. Il suo potere di fuoco era tre volte quello dell'Mk I e la sua velocit\u00e0 massima era di 724\u00a0km/h (450\u00a0mph) a 7.924 metri (26\u00a0000 piedi) e aveva una velocit\u00e0 di salita di 1.395 metri (4.580 piedi) al minuto. Non entr\u00f2 in azione tanto contro i Bf 109 e i Fw 190, quanto, molto efficacemente, contro le bombe volanti V1, delle quali distrusse almeno 300 esemplari. E fu sempre un Mk XIV che divenne il primo aereo alleato ad abbattere un caccia a reazione Me.262. \nNella sera del 14 febbraio 1945, il \"Flight Lieutenant\" F.A.O. Gaze del RAF 610 \"Squadron\", in pattuglia su Nimega, nei Paesi Bassi, su un Mk XIV, dopo aver fallito l'intercettazione di un jet bimotore da ricognizione Arado 234, sorprese tre Me 262 a quota inferiore. \"Non potevo vedere bene perch\u00e9 volavamo contro sole\", ricordava Gaze. \"Ma sparai da una distanza di 350 iarde colpendo il motore di destra. Il 262 tir\u00f2 su il muso lentamente e vir\u00f2 a dritta, mentre gli altri due sparivano tra le nuvole. Feci fuoco ancora colpendo di nuovo il motore e la fusoliera. Si rovesci\u00f2, infilandosi tra le nuvole. Lo seguii e uscito dalle nubi vidi un aereo esplodere a terra un miglio davanti a me. Rivendicai questo Me 262 come distrutto e il mio gregario conferm\u00f2 l'abbattimento.\" Il 13 marzo, sempre su Spitfire XIV, il \"Flying Officer\" Howard C. Nicholson del RCAF 402 \"Squadron\" su M\u00f6nchengladbach rivendic\u00f2 l'abbattimento di un altro Me 262.\nGli ultimi Mk XIV erano equipaggiati con tettucci a goccia che diedero per la prima volta ai piloti degli Spitfire una visuale libera da ostacoli a tutto campo. Ma questi modelli ormai somigliavano sempre meno al caccia immaginato da Mitchell. L'asso della RAF Johnnie Johnson diceva: \"L'Mk XIV era una bella macchina ma non era pi\u00f9 uno Spitfire\".\nQuesti ultimi modelli dello Spitfire, bombardando le installazioni in Francia, preparava la strada per lo sbarco alleato in Normandia del 6 giugno 1944. Quel giorno il comando RAF utilizzo in totale 57 squadroni di Spitfire e 4 di Seafire in compiti di varia natura dalla copertura alle prime squadre sbarcate, al pattugliamento dei carichi che giungevano dall'Inghilterra sulle coste francesi. Anche in questo caso gli Spitfire Mk.IXB del 222\u00ba squadrone furono i primi aerei alleati ad atterrare per un rifornimento nei territori precedentemente occupati a St. Croix sur Mer.\nIl 17 luglio gli Spitfire del 602\u00ba squadrone ebbero la possibilit\u00e0 di uccidere il maresciallo Rommel ma la volpe del deserto se la cav\u00f2 con numerose ferite alla testa. Durante la ritirata tedesca gli Spitfire e i Tempest bersagliarono le divisioni in rotta provocando perdite pari a 8 divisioni di fanteria e 2 corazzate. Fu una lezione dell\u2018uso della superiorit\u00e0 aerea e i piloti RAF potevano essere costretti a uscire in missione anche 6 volte al giorno.\nI lanci delle V1 furono il successivo problema che gli Spitfire dovettero affrontare. Per far ci\u00f2 furono adattati alcuni Mk.IX i Mk.XII e XIV in modo da avere velocit\u00e0 sufficiente. In questo compito furono affiancati dai veloci Hawker Tempest. Inoltre furono impiegati contro le postazioni di lancio sul continente ancora occupato.\nL'ultimo sussulto della Luftwaffe si ebbe nei primi mesi del 1945 con l\"'Operazione Bodenplatte\", quando contando sulla sorpresa, 800 aerei variamente assortiti bombardarono e mitragliarono i campi di volo alleati causando la perdita di 200 aerei. Le perdite tedesche furono per\u00f2 superiori e ben 300 aerei furono distrutti dando il colpo di grazia alla forza aerea nazista. I tedeschi subirono molte perdite dalla propria contraerea, la Flak, che nessuno aveva preavvisato dell'incursione.\nLe ultime versioni dello Spitfire erano potenti e pesanti, con motori Griffon capaci di oltre 2.000\u00a0hp e strutture rinforzate. Essi erano oramai assai diversi in ogni dettaglio dalle macchine delle prime versioni. Nonostante questo, l'ala rimase sufficientemente grande per consentire una buona maneggevolezza, anche se oramai il combattimento impostato sulla velocit\u00e0 diventava l'elemento di maggiore importanza, come dimostrato dai caccia USA contro i leggeri apparecchi giapponesi di vecchia generazione. Lo Spitfire era comunque un velivolo ad elica, e la sua potenzialit\u00e0 non era infinita. L'avvento della propulsione a reazione costrinse tutte le forze aeree a confrontarsi con un nuovo modo di intendere il volo e il combattimento. La differenza maggiore stava nella maggiore velocit\u00e0 che i potenti motori a reazione offrivano, ma assieme ad un funzionamento meno affidabile e con consumi molto superiori. Nondimeno, i Gloster Meteor e i De Havilland Vampire divennero subito i caccia del futuro per la RAF. Gli Spitfire F. Mk.21 ebbero una lunga e difficile messa a punto, e la loro carriera postbellica fu stroncata, come tanti altri apparecchi, sia dalla fine delle ostilit\u00e0, che tagli\u00f2 gli ordinativi, che dall'avvento dei jet. I vati apparecchi che seguirono non ebbero molta fortuna e vennero prodotti in pochi esemplari.\nCon lo Spitfire F Mk.21 mentre prima l'ala era rimasta, per quanto rimaneggiata profondamente, sostanzialmente la stessa, per sfruttare al meglio la potenza rinunciando a parte della maneggevolezza fu messa a punto un'ala nuova, a profilo laminare, che somigliava ad un incrocio tra quella dello Spitfire e quella del P-51, squadrata com'era, ma non di pianta perfettamente rettangolare. Successivi modelli furono lo spit MK 22 e 24 con tettuccio a goccia dai quali furono derivati il Seafire 45 e 47, forse i migliori caccia imbarcati assieme all'Hawker Seafury Lo Spiteful ('dispettoso') ebbe anche un nome diverso da quello che era oramai solo un antenato. \nCon i motori Griffon e la nuova ala arriv\u00f2 a quasi 800\u00a0km/h, di gran lunga il caccia a pistoni europeo pi\u00f9 veloce, ma nonostante questo non ebbe fortuna e venne prodotto in pochi esemplari, alcuni dei quali dopo essere stati allestiti non vennero nemmeno completati o collaudati, venendo successivamente demoliti. Anche la versione navale Seafang ebbe una sorte identica. La Supermarine si avviava ad una decadenza veloce ed inesorabile, mentre proprio la Hawker che era stata messa all'angolo per via del limitato Hurricane e poi del problematico Typhoon fin\u00ec per sostituirla realizzando il caccia postbellico di maggior successo, l'Hunter, che tra l'altro riprendeva vagamente la pianta ellittica delle ali ma sposata con una velatura a freccia.\nRecord di velocit\u00e0 e di quota.\nDal maggio 1943, la \"Royal Aircraft Establishment\" inizi\u00f2 una lunga serie di test d'alta velocit\u00e0 per accertare la possibilit\u00e0 dell'aereo di avvicinarsi alla velocit\u00e0 del suono. Il 27 aprile 1944, un Mk XI (EN409), versione da ricognizione dell'Mk IX, pilotato dal \"Flight Lieutenant\" 'Marty' Martindale, raggiunse per la prima volta i 975\u00a0km/h (606\u00a0mph) durante una picchiata di 45\u00ba, appena al disotto di Mach 0,9. Lo Spitfire era prossimo ad infrangere la barriera del suono, ma il dispositivo per i giri costanti dell'elica si ruppe e il motore si guast\u00f2. Otto anni dopo, nel 1951, il \"Flight Lieutenant\" Ted Powles, su un PR XIX, la versione da ricognizione dell'Mk XIV, con motore Griffon, dello \"Squadron\" 81 ad Hong Kong, raggiunse i 15.712 metri (51.550 piedi), stabilendo il record mondiale per un aereo con motore a pistoni. Ma, a causa di una perdita di pressione nell'abitacolo, Powles fu costretto a scendere in una picchiata vertiginosa da cui usc\u00ec a 1.500 metri e durante la quale il suo anemometro registr\u00f2 1.110\u00a0km/h (690\u00a0mph), o Mach 0,94, a 4.572 metri(15.000 piedi). Ma se il record di quota fu confermato, quello di velocit\u00e0 rest\u00f2 ufficioso. Anche se forn\u00ec un'ulteriore conferma dell'eccezionalit\u00e0 dell'ala disegnata da Mitchell.\nSpitfire idrovolante.\nNel 1940, ricollegandosi in parte alle esperienze della Coppa Schneider, fu sviluppata una versione idro dello Spitfire. Si trattava di un Mk I dotato di galleggianti per operare dai fiordi scandinavi, al tempo dell'invasione tedesca della Norvegia. L'esemplare, R6722, aveva comunque caratteristiche cos\u00ec scadenti che fu soprannominato \"incubo di Narvik\" e non ebbe seguito. L'idea fu ripresa all'inizio della guerra nel Pacifico contro il Giappone. Considerato il gran numero di isole ed atolli su cui questa guerra veniva combattuta e le lunghe distanze da coprire in volo, il progetto di un caccia idrovolante sembrava avere un senso. La Folland Aircraft venne incaricata, quindi, di convertire in idrovolante un MK VB. L'aereo che ne risult\u00f2, denominato W3760, con buone caratteristiche di volo e una velocit\u00e0 di 521\u00a0km/h (324\u00a0mph), fu considerato un successo. I primi tre Spitfire idrovolanti, per\u00f2, non furono inviati nel Pacifico, ma in Egitto, nell'ottobre 1943. Secondo i piani, avrebbero dovuto operare da isole greche del Dodecanneso non ancora occupate, contro gli aerei da trasporto dell'Asse che rifornivano le isole in mano nemica. I tedeschi, tuttavia, rapidamente occuparono le isole previste come basi degli Spitfire idrovolanti, mandando a monte l'intero piano. Nel 1944, un altro caccia della Supermarine, un Mk IX, fu convertito a idrovolante. Questa macchina aveva una velocit\u00e0 di 607\u00a0km/h (377\u00a0mph) ma non ebbe seguito.\nGli \"assi\".\nMolti piloti della RAF sono diventati \"assi\" pilotando uno Spitfire. Uno di questi fu il sudafricano Adolph Gysbert Malan (24 marzo 1910 \u2013 17 settembre 1963). Malan, detto \"sailor\", (Marinaio), quindici ore dopo l'entrata in guerra della Gran Bretagna, guid\u00f2, per un errore degli operatori radar, lo \"Squadron\" RAF No. 74, nella Battaglia di Barking Creek, durante la quale furono abbattuti due Hurricane ed ucciso l'ufficiale Montague Hulton-Harrop. Assolto dalla corte marziale, port\u00f2 la sua unit\u00e0 a diventare una delle migliori della RAF. A lui vennero accreditati 27 abbattimenti individuali pi\u00f9 7 in collaborazione, tre probabili e 16 danneggiati. La leggenda gli attribuiva anche il danneggiamento del Bf 109 di Werner Moelders, ma recenti ricerche hanno dimostrato che il grande asso tedesco venne ferito durante un combattimento con lo \"Squadron\" RAF No. 41. Nel dopoguerra torn\u00f2 in Sudafrica, dove lott\u00f2 contro l'Apartheid.\nA Douglas Bader furono accreditati 13 abbattimenti individuali e 3 in collaborazione prima del 24 luglio 1940, quando fu abbattuto da Max Mayer del \"II.JG 26\". Era noto come 'l'Asso senza gambe' in quanto le aveva perse anni prima distruggendo un Bristol Bulldog. Riusc\u00ec a rientrare nella RAF e vol\u00f2 con Spitfire ed Hurricane, fino a quando non venne abbattuto e fatto prigioniero in Francia. Nel tentativo di uscire dall'abitacolo, una delle gambe artificiali rimase incastrata nel suo Spitfire Mk.VA. Grazie all'interessamento del generale tedesco Adolf Galland, una gamba artificiale nuova venne paracadutata sulla Francia il 19 agosto, 1941 durante l\"'Operazione Gamba\" ('Leg Operation') in una delle missioni \"Circus\" condotta da 6 bombardieri Blenheim e relativa scorta di caccia.\nNella \"Tangmere Wing\" guidata da Bader militava \"Johnnie\" Johnson, destinato a diventare uno dei pi\u00f9 celebri piloti della RAF. Tra il 26 giugno e il 21 settembre 1941 rivendic\u00f2 l'abbattimento di sei Bf 109. Ottenne un'altra vittoria - un FW 190A - su Dieppe nell'agosto 1942. In seguito, come leader della \"Kenley Wing\", ai comandi dello Spitfire IX, abbatt\u00e9 14 caccia della Luftwaffe, 12 dei quali erano FW 190A, oltre a cinque in collaborazione, tra il 3 aprile e il 5 settembre 1943. \nAll'asso canadese George Beurling (6 dicembre 1921 \u2013 20 maggio 1948) furono accreditati 31 abbattimenti, di cui ventisei sull'isola di Malta, nell'estate del 1942. Nove le vittime italiane tra cui l'asso e \"recordman\" Capitano Furio Niclot Doglio, su Macchi M.C.202, il Tenente Colonnello Aldo Quarantotti e il tenente Carlo Seganti, su Reggiane Re. 2001. Tutti e tre i piloti italiani furono in seguito insigniti di Medaglia d'oro al valor militare \"alla memoria\".\nBeurling sopravvisse a diverse ferite e malattie ed infine ad un disastro aereo in cui molti suoi colleghi morirono, con la caduta dell'aereo B-24 che li trasferiva da quel teatro operativo.\nMor\u00ec nel 1948, nel rogo di un aereo civile \"Canadian Norseman\", con cui stava atterrando, sull'Aeroporto dell'Urbe, a Roma. Si sospett\u00f2 fosse vittima di un sabotaggio in quanto aveva accettato di volare per la aeronautica militare israeliana, ma non fu mai trovata una prova dell'eventuale complotto.\nMentre Beurling venne celebrato in patria come uno dei pi\u00f9 grandi eroi della guerra (\"Falcone Maltese\" e \"Cavaliere di Malta\" erano due dei suo appellativi), Colin Gray, un asso con 27 1/2 aerei nemici abbattuti, \u00e8 stato a lungo pressoch\u00e9 ignorato, ancora per anni dopo la fine della guerra. Neozelandese, inizi\u00f2 la carriera come \"Flying Officer\" nel No 54 \"Squadron\". Con il suo Spitfire, durante la battaglia d'Inghilterra, abbatt\u00e9 14 aerei tedeschi, in gran parte caccia. In seguito, Gray, che raggiunse il grado dei capitano, combatt\u00e9 in Nord Africa e su Malta.\nMolto noto, soprattutto nel dopoguerra, fu l'asso francese della RAF Pierre Clostermann, autore di libri e romanzi d'aviazione di successo come \"La grande giostra\" (\"Le grande cirque\") e \"Fuoco dal cielo\" (\"Appuifeu sur l'oued Hallail\"). Clostermann ottenne su Spitfire parte dei 17 abbattimenti a lui accreditati (ma esiste ancora confusione tra gli aerei distrutti in aria e quelli al suolo).\nLa carriera postbellica.\nDopo la fine del conflitto, lo Spitfire fu ancora impiegato per anni dalla RAF, nel Regno Unito, anche se fu, via via, relegato a ruoli non di prima linea. Tre ricognitori PR XIX furono mantenuti in servizio presso la \"RAF's meteorological Temperature and Humidity Flight\", compiendo 4.000 voli prima di essere rimpiazzati dai bimotori De Havilland Mosquito, nel giugno 1957. Fuori dalla Gran Bretagna, il caccia di Mitchell prese parte a molti conflitti in (o tra) Paesi che lottavano per liberarsi dal giogo di un impero, fosse esso britannico, olandese o francese. Nessuno di questi, eccetto forse la guerra arabo-israeliana, offr\u00ec allo Spitfire possibilit\u00e0 di farsi valere, in quanto si trattava spesso di mitragliare le posizioni della guerriglia comunista nella jungla dell'Estremo Oriente, n\u00e9 lo Spitfire era la macchina ideale per tali missioni.\nLa guerra arabo-israeliana.\nIl conflitto tra il nascente stato ebraico e i paesi arabi, fu l'unico che vide scontrarsi Spitfire di pi\u00f9 forze aeree contrapposte, nonch\u00e9 ultimo conflitto in cui furono abbattuti caccia della Supermarine. In uno dei maggiori scontri, il 22 maggio 1948, furono coinvolti Spitfire di ben tre aeronautiche militari. Quel giorno, cinque Mk. IX della Royal Egyptian Air Force attaccarono per errore la base RAF di Ramat David, distruggendo diversi Mk. XVIII al suolo. I tre Spitfire sopravvissuti, uno dei quali pilotato da Geoff Cooper, decollarono e abbatterono quattro degli Mk. IX. Poco dopo, lo stesso Cooper fu abbattuto dal pilota statunitense Chalmers Goodlin che era ai comandi di un Mk. IX israeliano. Nell'ultima battaglia aerea della guerra, il 7 gennaio 1949, quattro Mk.IX della Israelian Air Force (uno dei piloti era Ezer Weizman, nipote del primo presidente di Israele e a sua volta futuro presidente dello Stato ebraico) attaccarono quattordici Mk. XVIII e Hawker Tempest Mk. V. della RAF. La IAF rivendic\u00f2 l'abbattimento di tre Mk. XVIII.\nCrisi di Malaya.\nGli ultimi Spitfire in estremo oriente entrarono in azione durante la crisi di Malaya (odierna Malaysia), tra il 1948 e il 1951. Dopo che i guerriglieri comunisti uccisero tre coltivatori di alberi della gomma, i britannici dichiararono lo stato di emergenza e il 6 luglio 1948 gli Mk. XVIII dello \"Squadron\" 81, armati di razzi, attaccarono un campo di guerriglieri dello MCP (Malayan Communist Party). Il 21 ottobre 1949 fu il giorno di maggiore attivit\u00e0 per i caccia della RAF: gli Spitfire e i Seafire dello \"Squadron\" 800 compirono 62 missioni. Proprio qui gli Spitfire della RAF (furono gli Mk. XVIII del 60 \"Squadron\") svolsero le loro ultime sortite offensive, il primo gennaio 1951. L'ultima in assoluto fu condotta dall'asso e Wing Commander Wilfrid Duncan Smith. Perfettamente restaurato, lo Spitfire che Duncan pilot\u00f2 quel giorno, TP280, vola ancora oggi negli Stati Uniti.\nLa guerra di secessione indo-pakistana.\nL\"'Indian Air Force\", che impieg\u00f2 i caccia della Supermarine, in azione nelle battaglie di Bagdam e Shelatang durante la Secessione - quando il Pakistan, musulmano, decise nel 1947 di differenziarsi nel subcontinente indiano (ancora indifferenziato), da quella che sarebbe diventata la Federazione indiana - radi\u00f2 dal servizio quello che restava della sua flotta di 159 Spitfire, costituita in gran parte da Mk. VIII, PR XI e XIX, nel 1957-8. La carriera da combattente dello Spitfire si era cos\u00ec conclusa.\nLo Spitfire in volo ed in combattimento.\nSebbene l'abitacolo dello Spitfire fosse angusto, la disponibilit\u00e0 di un portello abbassabile sul lato sinistro rendeva agevole l'entrata, senza bisogno della complicata manovra dello scavalcamento della fiancata, specie con la tenuta di volo che all'epoca includeva un paracadute all'altezza delle natiche.\nEntrando nello Spitfire, il pilota medio provava certamente un senso di costrizione, specialmente nel primo modello dotato di tettuccio diritto, che ostacolava anche la visibilit\u00e0 posteriore e non poteva essere n\u00e9 aperto in volo ad oltre 275\u00a0km/h n\u00e9 sganciato in emergenza. Non stup\u00ec quindi nessuno che in pochi mesi venne sostituito da un nuovo modello bombato, molto pi\u00f9 confortevole, e poi integrato da uno specchietto retrovisore installato sopra il parabrezza. La riduzione di alcuni km orari di velocit\u00e0 in cambio di tali miglioramenti fu giudicato irrilevante. I comandi di volo erano semplici e al centro dell'abitacolo vi era la classica cloche a 'badile' con una sorta di cerchio all'estremit\u00e0, e alcuni pulsanti tra cui quello di tiro. Il pannello di comando aveva una dozzina di strumenti ad orologio per la presentazione analogica dei principali dati di volo. La manetta era a sinistra. Il mirino, originariamente, era un semplice reticolo sistemato davanti al parabrezza. Il sedile era un semplice oggetto realizzato in bachelite, con un'imbottitura per la testa del pilota. Inizialmente non era corazzato, come non lo era il parabrezza.\nAzionando l'avviamento elettrico alimentato dall'esterno (sostituito, dal modello Mk.II in poi, da un sistema a cartuccia esplosiva) la macchina era pronta e l'elica era rapidamente portata al massimo dei giri. Rullare era abbastanza facile, in quanto il muso era relativamente corto rispetto ad altre macchine, e sebbene fosse necessario ancora zig-zagare la visibilit\u00e0 non era eccessivamente compromessa, anche se l'Hurricane era migliore grazie alla posizione maggiormente sopraelevata del pilota. L'elica iniziale, bipala in legno a passo fisso, era troppo limitante per sfruttare la potenza, ancorch\u00e9 leggera (37\u00a0kg) ed economica. La corsa di decollo, quasi 400 metri, era assai elevata per un caccia, mentre la stretta carreggiata del carrello poteva indurre a commettere gravi errori in rullaggio e decollo. L'adozione di un'elica tripala metallica a due passi ridusse di 100 metri circa la corsa di decollo, ma il passaggio tra le prestazioni di velocit\u00e0 e la salita/combattimento ravvicinato non era ideale, essendo il motore costretto da un sistema a due sole 'marce'. Solo l'adozione di un'elica a giri costanti rese finalmente la macchina adatta ad ogni impiego, anche se al prezzo di un peso di 227\u00a0kg. La pompa dell'olio, manuale, nei primi modelli, causava problemi nell'azionamento perch\u00e9 il pilota era gi\u00e0 occupato a tenere la macchina in decollo, e v'era poco spazio per muovere le mani, tanto che tendevano ad escoriarsi nell'azionare 48 volte la pompa e ritrarre il carrello. Anche questo problema fu poi risolto con un sistema idraulico mosso dal motore.\nLo Spitfire in Italia.\nDopo l'armistizio dell'8 settembre 1943 la Regia Aeronautica disponeva, nei territori dell'Italia meridionale sotto controllo alleato, di una quarantina di caccia di costruzione nazionale di vario tipo, ai quali se ne aggiunsero altrettanti nelle settimane successive, grazie a nuovi arrivi dal nord e ad un minuzioso lavoro di recupero e ricostruzione degli esemplari e dei pezzi di ricambio giacenti nei campi di volo e magazzini dell'Italia meridionale e del Nordafrica. Questi aerei vennero subito impegnati (gi\u00e0 dal 9 settembre) contro i nuovi avversari.\nL'intensa attivit\u00e0 senza rimpiazzi e con ridotte disponibilit\u00e0 di pezzi di ricambio caus\u00f2 il progressivo esaurimento delle macchine italiane. Per consentire quindi la continuazione dell'attivit\u00e0 dell'Aeronautica Cobelligerante, nell'estate del 1944, gli alleati cedettero 170 Bell P-39 Airacobra (nelle versioni N e Q) e 53 Spitfire Mk.V. Si trattava in entrambi i casi di macchine vecchie e supersfruttate, gli Spitfire Mk.V in particolare, assegnati al 20\u00ba gruppo del 51\u00ba Stormo, erano aerei in versione tropicale, reduci della campagna in Nordafrica con la RAF e di quella nei Balcani con i colori dell'Aeronautica jugoslava. Dei 53 aerei, solo 33 erano effettivamente in grado di volare. Vennero comunque usati per missioni sopra i Balcani fino alla fine della guerra e, il 5 maggio 1945, effettuando una ricognizione sull'area di Zagabria, due Spitfire (degli otto ancora efficienti) del 20\u00ba Gruppo compirono l'ultima missione della Regia Aeronautica nella seconda guerra mondiale.\nUn primo lotto venne consegnato nel maggio del 1946, seguito da altre forniture, che si concluderanno nel giugno 1948, per un totale di 143 esemplari.\nIn seguito alla proclamazione della Repubblica Italiana, avvenuta il 2 giugno 1946, tutti gli Spirfire ricevettero le armi della neonata Aeronautica Militare.\nNel 1950 avvenne gi\u00e0 la radiazione delle macchine dai reparti di prima linea, mentre nel 1952 gli Spit lasciarono totalmente gli organici dell'Aeronautica. In generale, essi vennero giudicati meno validi dei Mustang, ma nonostante le condizioni di usura che avevano, vennero considerati migliori di altre macchine di origine statunitense come i P-38 Lightning e P-39 Airacobra. La maneggevolezza e le prestazioni di salita erano molto apprezzate e apprezzabili. Un unico Spit italiano sopravvive a tutt'oggi nel museo di Vigna di Valle, restaurato nel 1989 da un gruppo di volontari, il GAVS di Roma.\nEsemplari esistenti e repliche.\nAttualmente esistono circa cinquanta Spitfire in condizioni di volare. Il loro numero varia in base ai restauri di vecchie macchine, rimesse in condizioni di prendere il volo, o agli incidenti di quelle ancora in attivit\u00e0. Ma un restauro fedele e ben fatto pu\u00f2 costare fino a 1 milione e mezzo di sterline, il triplo di quanto costava, ai prezzi attuali, costruirlo durante la seconda guerra mondiale. Cos\u00ec, un crescente numero di piccole industrie, in Inghilterra, Francia, Australia, Canada e Stati Uniti, ha iniziato a produrre repliche di Spitfire. Alcuni sono in scala e equipaggiati con piccoli motori da 65\u00a0hp, altri montano propulsori Chevrolet V8 o giapponesi V6. Ma vengono prodotti anche aerei in scala 1/1 equipaggiati da potenti Allison V12 in grado di fornire prestazioni simili a quelle dei Rolls-Royce originali.\nJeffrey Quill, ex pilota collaudatore della Supermarine, aveva in progetto di ricostruire una replica esatta del K5054, il prototipo dello Spitfire da esporre in mostra permanente come \"memorial\" per R.J. Mitchell. Una squadra di progettisti e ingegneri della Supermarine hanno lavorato con l'Aerofab Restorations di Andover per 10 anni per creare questo facsimile. Fu svelato al pubblico nell'aprile 1993 da Quill al RAF Museum di Hendon, ed \u00e8 tutt'oggi in prestito al Tangmere Military Aviation Museum.\nVersioni.\nLo Spitfire \u00e8 stato prodotto in decine di versioni e sottoversioni, che hanno compreso migliaia di apparecchi appartenenti ad almeno 3 o 4 generazioni diverse. Lentamente quasi ogni particolare dello Spitfire \u00e8 stato cambiato, rinforzato o semplicemente migliorato. A tutti gli effetti, piuttosto che un tipo unico, si tratta di una vera e propria famiglia di aerei, adattata via via per ogni necessit\u00e0 pratica, sebbene il raggio d'azione non fu mai sufficiente per le missioni offensive strategiche, per le quali comunque non era stato inteso in sede progettuale.\nL'Mk.XIV era la versione di serie, con Griffon 65 da 2.050\u00a0hp o 69 da 2.375. Solo 17 costruiti, di cui 9 nemmeno provati in volo. Esso cominci\u00f2 ad essere prodotto verso la fine della guerra, con il primo volo il 2 aprile 1945. L'Mk.XV era un prototipo unico con motore Griffon 89 o 90. Lo Spitefukl Mk.16 era dotato di un Griffon 101 con il quale ottenne 795\u00a0km/h, ma dei 356 ordinati ne vennero realizzati solo 3.\nUtilizzatori.\nDopo la prima parte della seconda guerra mondiale, gli Spitfire cominciarono ad essere esportati in Paesi esteri alleati. Nonostante le necessit\u00e0 inglesi le esportazioni raggiunsero un tale livello che l'URSS ebbe oltre mille apparecchi. Nel dopoguerra decine di nazioni ricevettero gli Spitfire, spesso di seconda o terza mano, ed essi si diffusero a cascata dalla RAF fino ad aviazioni minori come quella birmana.\nDei settantasette Mk. IX venduti alla Cecoslovacchia nel 1945, e impiegati fino al 1951, una gran quantit\u00e0 fu venduta ad Israele nel 1948-49. Degli Spit sopravvissuti al conflitto arabo-israeliano, una trentina furono esportati nel 1954-5 a Burma, dove affiancarono i venti Seafire XV, comprati direttamente dalla Vickers-Armstrong e i tre Mk. XVIII acquistati dall'Air Command del Sud-Est Asia, per mitragliare le postazioni comuniste nel nord del paese, quando la guerra civile prese il posto del conflitto tra Britannici e Giapponesi."}
{"id": "50641", "revid": "1121152", "url": "https://it.wikipedia.org/wiki?curid=50641", "title": "Supply-side economics", "text": "La supply-side economics \u00e8 una teoria macroeconomica nata nei primi anni settanta dalle idee di Robert Mundell, Arthur Laffer e Jude Wanniski, di moda nei primi anni ottanta negli Stati Uniti - e durante i governi di Margaret Thatcher in Gran Bretagna - durante la cosiddetta Reaganomics, sotto la presidenza di Ronald Reagan. \nLa teoria.\nEssa enfatizza il ruolo dell'offerta (\"supply-side\") nello stimolare la crescita economica, in contrapposizione alle teorie keynesiane che si focalizzano sulla domanda aggregata di beni e servizi, sostenendo che \u00e8 compito dello stato intervenire con misure di sostegno alla domanda qualora la domanda aggregata sia insufficiente a garantire il pieno impiego o comunque il raggiungimento degli obiettivi di politica economica prestabiliti.\nIl sostegno all'offerta deve avvenire, secondo Martin Feldstein e altri sostenitori della teoria, attraverso l'effetto-incentivo di una minore tassazione. La minore tassazione, stimolando il risparmio e gli investimenti, e influendo sulle scelte individuali riguardanti, ad esempio, il lavoro, stimolerebbe una maggiore crescita, capace \u2013 secondo i sostenitori pi\u00f9 radicali della teoria \u2013 di far crescere le entrate fiscali nonostante la diminuzione delle aliquote. Inoltre la \"supply-side\" causerebbe effetti positivi sul tasso di inflazione grazie allo stimolo dell'offerta. Alcuni tra gli esponenti pi\u00f9 radicali della teoria sono entrati a far parte, in diversi periodi, dell'amministrazione Reagan.\nLa curva di Laffer ben rappresenta il pensiero dei sostenitori della \"supply-side\", affermando che esiste un livello di tassazione oltre il quale prevalgono i disincentivi a produrre e lavorare di pi\u00f9. Una diminuzione delle imposte invece incentiverebbe gli individui a lavorare e produrre di pi\u00f9. L'effetto di una maggiore offerta di lavoro da parte delle aziende incentivate ad investire a causa di una minore pressione fiscale, avrebbe provocato un aumento del reddito, sia da capitale che da lavoro, e quindi delle entrate fiscali.\nCritiche.\nL'idea che una minore pressione fiscale faccia aumentare l'offerta di lavoro \u00e8 stata criticata sostenendo che se \u00e8 vero che si rende pi\u00f9 desiderabile il lavoro rispetto al tempo libero (effetto sostituzione), \u00e8 anche vero che una minore imposizione fiscale fa aumentare il reddito disponibile a parit\u00e0 di lavoro (effetto reddito). \u00c8 quindi possibile che, a parit\u00e0 di reddito, la quantit\u00e0 offerta di lavoro diminuisca. La \"supply-side economics\" \u00e8 stata considerata una sorta di rielaborazione della legge di Say, poich\u00e9 si sosteneva che la domanda sarebbe stata stimolata da misure destinate ad aumentare l'offerta.\nI critici hanno affermato che non vi sono mai state evidenze empiriche che avvalorassero la tesi secondo la quale una diminuzione delle imposte, stimolando l'offerta, potesse far crescere l'attivit\u00e0 economica al punto tale da compensare il minor introito fiscale. Inoltre hanno criticato l'idea che gli stimoli all'offerta potessero agire positivamente sulla domanda.\nPer quanto riguarda la Reaganomics, gli economisti critici verso la \"supply-side economics\" hanno fatto notare che la diminuzione dell'inflazione durante i primi anni di presidenza Reagan sono attribuibili alla politica monetaria e non alla politica fiscale. In una indagine del 2012, inoltre, alla domanda se \"un taglio dei tassi delle imposte federali sul reddito negli Stati Uniti avrebbe aumentato il reddito imponibile abbastanza da aumentare contemporaneamente le entrate fiscali annuali entro cinque anni, pi\u00f9 che se non ci fossero stati i tagli, nessuno degli economisti dell'Universit\u00e0 di Chicago intervistati ha risposto affermativamente. Solo il 35% \u00e8 stato d'accordo con l'affermazione \"un taglio dei tassi delle imposte federali negli Stati Uniti in questo momento porterebbe ad un aumento del GDP (PIL) entro cinque anni piuttosto che senza tagli\"."}
{"id": "50642", "revid": "767487", "url": "https://it.wikipedia.org/wiki?curid=50642", "title": "Sara (moglie di Abramo)", "text": "Sara o Sarah (in ebraico: \u05e9\u05b8\u05c2\u05e8\u05b8\u05d4 [sa\u02d0.\u02c8ra\u02d0] ; in arabo: \u0633\u0627\u0631\u0627 oppure \u0633\u0627\u0631\u0629 \"S\u0101ra\") \u00e8 una personalit\u00e0 biblica, prima moglie di Abramo, e madre di Isacco.\nIl nome ebraico \"Sarah\" indica una donna di alto lignaggio ed \u00e8 tradotto con \"principessa\" oppure \"nobildonna\".\n\u00c8 venerata da tutte le Chiese Cristiane che ammettono il culto dei santi. \u00c8 inoltre soggetto di culto nelle altre religioni monoteiste, l'Islam e l'Ebraismo.\nRacconto biblico.\nSara \u00e8 ricordata in Genesi, e nel Isaia 51:2.\nNel Libro della Genesi, Sara gioca un ruolo fondamentale nella costruzione della discendenza eletta e del compimento della promessa di Dio, dopo che Abramo esce da Carran e iniziano gli avvenimenti che porteranno alla costituzione del popolo eletto (cfr. Genesi ).\nIn base alla cronologia biblica Sara nasce all'incirca nel 2028 a.C. da Tera, padre di Abramo. Sara \u00e8 quindi sorellastra del marito, figlia dello stesso padre, ma non della stessa madre (Gen. ).\nSara ha circa dieci anni meno del marito Abramo (Gen. ) col quale si sposa mentre si trovavano nella citt\u00e0 di Ur (Gen. ).\nSara \u00e8 una donna molto bella nonostante la sua et\u00e0. Il timore del marito di essere ucciso da qualcuno che desidera avere sua moglie lo spinge a imporle di dichiarare a chiunque glielo chieda di essere la sorella di Abramo e non la moglie. Di conseguenza Sara \u00e8 una prima volta condotta dal Faraone, cos\u00ec Dio piaga il Faraone il quale la lascia tornare dal marito prima di prenderla come sua moglie (Gen. ). Una seconda volta Sara \u00e8 notata dal re Abimelec, il quale pure manda a prenderla, credendola solo una sorella di Abramo; qui Dio viene in sogno al re Abimelec e gli impone di lasciarla tornare dal marito (Gen. ).\nSara \u00e8 sterile e quando ha ormai 75 anni circa, secondo la consuetudine dell'epoca, d\u00e0 in moglie la sua schiava Agar al marito perch\u00e9 partorisca per lei un figlio, cui mette nome Ismaele, il quale sarebbe poi divenuto il capostipite di una grande nazione (Gen. ).\nIl suo nome originale era Sarai, che probabilmente significa \"litigiosa\". Quando essa ha 90 anni Dio le cambia il nome da Sarai in Sara, che significa \"Principessa, Signora\" promettendole che avrebbe concepito miracolosamente un figlio, al quale essa mise poi nome Isacco, il cui nome significa risata, perch\u00e9 Sara rise ascoltando la promessa e, disse, chi avrebbe udito di una novantenne che partorisce avrebbe pure riso (Gen. e ).\nSara muore nel 1901 a.C. circa, all'et\u00e0 di 127 anni, 32 anni circa dopo aver partorito Isacco. \u00c8 l'unica donna di cui l'Antico Testamento fornisce l'et\u00e0 (Gen. ).\nAnche dopo la morte, Sara si lega a una promessa di Dio: quella di una terra promessa: al capitolo 23 del libro della Genesi si legge: \nEsegesi ebraica.\nIl Talmud (in Sanhedrin 69B) interpreta Genesi 11:29 identificando Sarah con Iscah, figli di Haran, fratello defunto di Abramo, e sorella di Lot e Milcah. Il rabbino francese Rashi traduce Genesi 20:12 con \"Lei \u00e8 infatti mia sorella, la figlia di mio padre\". Tale espressione potrebbe indicare un figlio di Noah (anche non giudeo), tenuto conto che la \"Halakhah\" non si pronuncia riguardo ai matrimoni misti coi non giudei.\nNel Nuovo Testamento.\nSan Paolo nella lettera ai Galati scrive che Sara e Agar (la sua schiava) rappresentano due patti. Agar rappresenta il Patto della Legge stipulato con Mos\u00e8 sul monte Sinai e la citt\u00e0 di Gerusalemme \u00abche genera figli per la schiavit\u00f9\u00bb. Sara invece rappresenta la \u00abGerusalemme di sopra\u00bb in base al nuovo Patto stipulato con Ges\u00f9, durante l'ultima cena e che rende liberi i figli di Dio. Altri riferimenti sono in Romani 4:19 e 9:9.\nLa Prima Lettera di Pietro elogia Sara come modello di donna perch\u00e9 rimase obbediente e fedele al patriarca Abramo, operando il bene (1Pt 3). \nCulto.\nLe Chiese cristiane la venerano come santa, ricordandola assieme al marito Abramo il 9 ottobre e non singolarmente. La Chiesa cattolica la ricorda anche il 24 dicembre quando viene celebrata una memoria altrettanto generica per tutti gli antenati di Ges\u00f9. Invece la Chiesa copta la festeggia con una data specifica, il 19 agosto. La figura di santa Sara \u00e8 venerata anche dall'Islam.\nNell'Islam.\nSarah \u00e8 soggetto di preghiera nel mondo islamico in quanto prima moglie di Abramo, sebbene gli Ismaeliti propriamente discendano dalla servitrice egiziana Hagar. Secondo il testo biblico, entrambi i figli furono una promessa e una profezia di Dio: Ismaele concepito quando Abramo aveva 66 anni, e Isacco quando Abramo aveva 99 anni. Isacco fu anche un profeta del Signore.\nIl Corano non menziona Sara con il suo nome, ma riferisce l'annuncio della nascita di Isacco (Sura 11 (Hud), ayat 69-72).\nLa tomba di Sarah.\nLa tradizione ritiene che Sara riposi nella Tomba dei Patriarchi (che i musulmani chiamano \"Santuario di Abramo\", nota anche come \"Cava di Machpelah\"). Il complesso, sito ad Hebron \u00e8 il secondo luogo sacro dell'Ebraismo (dopo il Monte del Tempio a Gerusalemme), cos\u00ec come dalla Cristianit\u00e0 e dall'Islam, che conservano entrambi la secolare tradizione secondo la quale in questo complesso sacro riposano tre coppie bibliche: Abramo e Sara, Isacco e Rebecca, Giacobbe e Lia. Secondo il Libro della Genesi, Abramo acquist\u00f2 questa appezzamento di terreno da un certo Ephron l'Ittita (Gn 23)."}
{"id": "50645", "revid": "1543377", "url": "https://it.wikipedia.org/wiki?curid=50645", "title": "Modello a mosaico fluido", "text": "Il modello a mosaico fluido, detto anche modello Singer-Nicolson, \u00e8 un modello della struttura della membrana cellulare. Proposto nel 1972 da Singer e Nicolson, ipotizza che la membrana cellulare sia composta da un doppio strato lipidico, nel quale sono immerse le proteine, che svolgono la gran parte delle funzioni tipiche della membrana.\nStoria.\nLa natura lipidica della membrana cellulare \u00e8 stata riconosciuta per la prima volta da Overton nel 1895, in base a studi di permeabilit\u00e0, dai quali risultava che le sostanze lipidiche penetrassero pi\u00f9 facilmente all'interno delle cellule.\nLa prima indicazione che i lipidi delle membrane biologiche sono organizzati in un doppio strato risale al 1925, quando Garter e Grendel dimostrarono che i lipidi estratti con acetone dalla membrana plasmatica dei globuli rossi (l'unica membrana in essi presente) occupavano una superficie doppia rispetto a quella dell'intera cellula.\nIl modello a mosaico fluido ha sostituito quello precedente (Danielli-Davson, 1935; Robertson, 1959) noto come \"modello di unit\u00e0 di membrana\", ipotizzato partendo dalle immagini ottenute al microscopio elettronico, che evocavano una sorta di binario ferroviario: la membrana cellulare avrebbe avuto una struttura a tre lamine, con due strati esterni di natura proteica con configurazione beta ed uno strato intermedio lipidico, per uno spessore complessivo di circa 75\u00a0\u00c5. Lo strato lipidico intermedio sarebbe stato composto da un doppio foglietto fosfolipidico, con i fosfolipidi disposti in modo tale che in ciascun foglietto le code idrofobe fossero rivolte all'interno e le teste idrofile orientate all'esterno.\nIl \"modello di unit\u00e0 di membrana\" cos\u00ec ipotizzato \u00e8 per\u00f2 inconciliabile con i principi della termodinamica, in quanto anche i gruppi apolari degli amminoacidi delle proteine sarebbero esposti all'acqua, mentre le estremit\u00e0 polari dei lipidi non sarebbero in contatto con l'acqua.\nDescrizione.\nEssendo i lipidi di membrana assimilabili ad un fluido, le proteine di membrana che vi si trovano immerse presentano un notevole grado di mobilit\u00e0.\nL'esperimento di Edidin e Frye.\nLa fluidit\u00e0 della membrana cellulare \u00e8 stata dimostrata con un esperimento di Edidin e Frye (1970), in cui cellule umane e cellule di topo sono state fatte fondere (con l'utilizzo di un virus) in modo da ottenere un'unica cellula ibrida.\nAll'inizio dell'esperimento, le proteine umane e di topo, marcate con anticorpi, erano presenti solo nelle rispettive parti originarie delle membrane unite, ma 40 minuti dopo, le proteine erano distribuite uniformemente sull'intera membrana.\nIl modello a mosaico fluido, oltre che essere in accordo con i principi della termodinamica, \u00e8 stato confermato con tecniche sofisticate, come la diffrazione a raggi X e la microscopia elettronica con crio-decappaggio (\"freeze-fracturing\", in cui si nota che la frattura del campione congelato percorre il doppio strato lipidico, che rappresenta il punto di minore resistenza). La tecnica di \"freeze-fracturing\" consente anche un'analisi particolareggiata della distribuzione delle proteine di membrana, che appaiono come gibbosit\u00e0 o depressioni.\nIncongruenze scientifiche.\nNonostante la validit\u00e0 complessiva del modello a mosaico fluido, due fenomeni risultano inconciliabili con la teoria che la membrana plasmatica sia una membrana bidimensionale omogenea allo stato di fluido cristallino:\nNel 1975, Saffman e Delbruck hanno formulato un'equazione che definisce il coefficiente di diffusione traslazionale \"DT\" per una data molecola considerata di conformazione cilindrica (come una proteina transmembranosa) flottante in un liquido viscoso bidimensionale: questa equazione stabilisce che il coefficiente di diffusione in un modello fluido bidimensionale omogeneo \u00e8 scarsamente influenzato dalle dimensioni della molecola esaminata o dalla formazione di oligomeri.\nIl modello attuale.\nAltre incongruenze con il modello a mosaico fluido vengono dalla esistenza delle compartimentazioni funzionali nella membrana (come si osservano negli epiteli polarizzati, con domini apicali e baso-laterali) e dalla presenza di regioni della membrana resistenti all'azione solvente di detergenti non ionici (come le zattere o \"raft\" lipidiche).\nSe il modello iniziale prevedeva una distribuzione casuale delle proteine, dando loro ampia libert\u00e0 di movimento, questo \u00e8 stato successivamente rivisto da Simon e Ikonen, nel 1997, in favore di un modello in cui specifici lipidi e proteine non godono di piena libert\u00e0 di movimento, ma hanno una compartimentazione in \"micro-domin\u00ee di membrana\".\nSecondo questo nuovo modello, all'interno del doppio strato lipidico fluido, esistono zone rese meno fluide dalla presenza di sfingolipidi e colesterolo allo stato liquido ordinato, che agirebbero come piattaforme nelle quali sono concentrate proteine con funzioni specifiche (ad esempio la genesi di segnali intracellulari). I microdomin\u00ee meglio conosciuti sono le zattere lipidiche e le caveole.\nLa mobilit\u00e0 delle proteine pu\u00f2 inoltre essere ristretta non solo dai legami proteina-proteina o proteina-lipidi, ma anche dalle interazioni delle proteine con il citoscheletro, con la matrice extracellulare o con cellule adiacenti."}
{"id": "50649", "revid": "768068", "url": "https://it.wikipedia.org/wiki?curid=50649", "title": "Sened (faraone)", "text": "Biografia.\nFinora non \u00e8 stato ritrovato alcun serekht che riporti il suo nome Horo.\nIl nome con cui compare nelle liste reali \u00e8 abbastanza inconsueto visto il suo significato di \"Colui che ha paura\".\nIl culto di Sened \u00e8 ancora attestato durante la IV dinastia associato con quello di Peribsen.\nIl \"Papiro medico di Berlino\" cita Sened come successore di Den.\nIl nome di Sened si trova associato a quello di Peribsen su di una \"falsa porta\" conservata al Museo Egizio del Cairo mentre nelle gallerie della tomba di Ninetjer sono stati rinvenuti mattoni con il nome di \"Nefersenedjra\".\nQuest'ultima occorrenza ha fatto ipotizzare che Sened sia in realt\u00e0 successore di Ninetjer ed abbia regnato in parallelo a Peribsen in uno scenario di separazione tra Alto Egitto e Basso Egitto.\nLa successione di Sened \u00e8 controversa in quanto ognuna delle principali fonti indica un diverso successore ed i dati archeologici sembrano indicarne un altro."}
{"id": "50652", "revid": "125708275", "url": "https://it.wikipedia.org/wiki?curid=50652", "title": "Sintesi proteica", "text": "La sintesi proteica (detta anche traduzione, proteosintesi, proteogenesi, protidogenesi, proteinogenesi o proteoneogenesi) \u00e8 il processo biochimico attraverso il quale l'informazione genetica contenuta nel mRNA (RNA messaggero) viene convertita in proteine che svolgono nella cellula un'ampia gamma di funzioni. La sintesi proteica inizia da un filamento di mRNA, prodotto a partire da un gene sul DNA attraverso il processo di trascrizione. Questo filamento nel ribosoma \u00e8 usato come stampo per la produzione di una specifica proteina.\nmRNA, tRNA e ribosomi.\nmRNA.\nL'mRNA \u00e8 il trascritto di un gene nel linguaggio dell'RNA, che prevede quattro basi, identiche al DNA fatta eccezione per l'uracile che sostituisce la timina. Un mRNA maturo appena esportato dal nucleoplasma attraverso la membrana nucleare \u00e8 stato inoltre modificato mediante aggiunta di una 7-metilguanosina all'estremit\u00e0 5' (cappuccio dell'mRNA), mediante una coda poliadenilata (AAAAA...) all'estremit\u00e0 3' e associato a diverse tipologie di proteine utili a far riconoscere al resto della cellula l'avvenuta maturazione ed esportazione di questo fuori dal nucleo. Il ribosoma legge le basi dell'mRNA a triplette (dette \"codoni\") e a ciascuna tripletta (per un totale di 64, che si ottiene elevando il numero delle basi dell'mRNA, cio\u00e8 4, al numero di cifre di una tripletta, 3) fa corrispondere un amminoacido rispettando il codice genetico. In realt\u00e0, essendo il codice ridondante, alcune triplette codificano per lo stesso amminoacido e solo due amminoacidi sono specificati da una sola tripletta (AUG per la metionina e UCG per il triptofano)AUG \u00e8 sempre la prima tripletta ed esistono inoltre triplette che specificano la fine della traduzione, dette \"codoni di stop\", sono UAA, UAG e UGA, esse non codificano per nessun amminoacido. Il codice genetico \u00e8 identico in tutti gli organismi viventi con poche eccezioni, come \"Candida albicans\" e il DNA mitocondriale di alcuni organismi, che si \u00e8 sviluppato in un certo qual modo indipendentemente da quello contenuto nel nucleo all'inizio della storia evolutiva. La lunghezza di un mRNA varia in funzione della lunghezza degli esoni del gene trascritto.\ntRNA.\nIl tRNA \u00e8 una piccola molecola di RNA composta mediamente da 80 nucleotidi. Oltre ai nucleotidi convenzionali per l'RNA vi sono anche nucleotidi modificati (61 tipi differenti) tra cui i pi\u00f9 abbondanti sono l'inosina, la pseudouridina, la diidrouridina, la 4-tiouridina e varie forme dimetilate della guanina. Ha una caratteristica forma simile a quella di un quadrifoglio (la forma \u00e8 data dal fatto che i nucleotidi che lo compongono sono appaiati in modo tale da originare una molecola con quattro sporgenze; due di queste sono pi\u00f9 importanti: la prima \u00e8 costituita da due nucleotidi non appaiati che sono sempre gli stessi per tutte le molecole di tRNA, cio\u00e8 A C C; la seconda molecola \u00e8 opposta alla prima, \u00e8 costituita da una tripletta di basi anch'esse non appaiate che sono diverse per ciascuno dei 61 diversi tipi di tRNA) (o pi\u00f9 realisticamente ad una L), che assume per la formazione di legami idrogeno tra le doppie eliche ripiegate in alcuni tratti della sua struttura. Di norma i nucleotidi modificati tendono a non prendere parte a questi legami. Vi sono quattro aree di particolare interesse in ciascuna molecola di tRNA, in particolare due anse, dette ansa D e ansa T (spesso qui si concentrano i nucleotidi modificati), l'anticodone, specifico per ciascun tRNA e complementare ad un codone del mRNA (per esempio AGU letta da 5' a 3' sull'mRNA codifica per serina, dunque il tRNA corrispondente avr\u00e0 un anticodone UCA, letto da 3' a 5' come si conviene) e l'attacco dell'amminoacido corrispondente al codone all'estremit\u00e0 3'. Esistono pi\u00f9 tRNA per uno stesso amminoacido (infatti vi sono solo 48 anticodoni diversi codificati da circa 500 geni) e nel contempo un tRNA pu\u00f2 associarsi a pi\u00f9 di un codone. Questo accade perch\u00e9 ciascun anticodone di tRNA si associa saldamente solo alle prime due basi di un codone, mentre \u00e8 poco specifico e pi\u00f9 tollerante per la terza base, tanto che non raramente si verificano appaiamenti sbagliati, causando il fenomeno dello \"wobbling\" cio\u00e8 il tentennamento della terza posizione. Questo spiega anche perch\u00e9 la serie di codoni che specifica uno stesso amminoacido \u00e8 identica nelle prime due basi e differisce solo nella terza, con poche eccezioni. I tRNA che intervengono nella sintesi proteica sono il prodotto di pre-tRNA pi\u00f9 lunghi che vengono modificati nel nucleo grazie ad uno speciale splicing che segue un meccanismo \"taglia e cuci\", diverso da quello comune che prevede la formazione di una sorta di cappio per rimuovere le sequenze introniche. Successivamente un amminoacil-tRNA-sintetasi specifica per ciascun amminoacido (circa 20 tipi diversi) accoppia covalentemente l'amminoacido corrispondente all'estremit\u00e0 3' di ciascun tRNA. Prima di essere legato all'estremit\u00e0 3' di un tRNA ciascun amminoacido \u00e8 attivato da ATP che vi lega un AMP formando un amminoacido adenilato e liberando pirofosfato. Successivamente l'amminoacido adenilato \u00e8 legato dall'amminoacil-tRNA-sintetasi al tRNA con fuoriuscita di AMP. L'amminoacil-tRNA-sintetasi sceglie l'amminoacido corretto da attaccare al tRNA in parte perch\u00e9 ha un'affinit\u00e0 maggiore per quell'amminoacido rispetto a tutti gli altri e in parte perch\u00e9 ne \u00e8 facilitata dato che il suo sito attivo esclude tutti gli altri amminoacidi pi\u00f9 grandi. Successivamente, quando anche tRNA si lega all'enzima, l'amminoacido si sposta in un secondo sito attivo ancora pi\u00f9 specifico che funge da meccanismo di controllo. Un meccanismo simile avviene con la correzione esonucleolitica delle bozze da parte della DNA polimerasi. In questo modo la amminoacil-tRNA-sintetasi raggiunge un'accuratezza di 1 errore ogni 40.000 accoppiamenti.\nRibosoma.\nIl ribosoma \u00e8 un grande ribozima e rappresenta la macchina esecutrice della sintesi proteica. Possiede due subunit\u00e0, la maggiore (60 S) e la minore (40 S), la maggiore contiene gli rRNA 28 S, 5.8 S e 5 S, mentre la minore contiene l'rRNA 18 S. Gli rRNA cos\u00ec come i ribosomi sono sintetizzati nel nucleolo all'interno del nucleo, i primi dalla RNA polimerasi III. Oltre ai quattro tipi di rRNA specificati, ciascun ribosoma contiene circa 50 proteine diverse; \u00e8 dunque composto per i 2/3 da RNA e per 1/3 da proteine. La subunit\u00e0 minore funge da sostegno e da sito di ingresso dell'mRNA da tradurre, mentre la subunit\u00e0 maggiore \u00e8 la principale macchina catalizzatrice del complesso. Quando sono unite le due subunit\u00e0 possiedono quattro siti d'attacco, uno per l'mRNA e i siti A, P, E per i tRNA in arrivo o in uscita. I primi due sono i pi\u00f9 voluminosi e contengono tRNA i cui anticodoni sono legati al codone dell'mRNA mentre il sito E contiene il tRNA che si sta per staccare dal ribosoma poich\u00e9 ha gi\u00e0 aggiunto il suo amminoacido al polipeptide in formazione. Un ribosoma umano aggiunge circa 2 amminoacidi al secondo. Ciascuna cellula contiene alcuni milioni di ribosomi sparsi nel citoplasma con le subunit\u00e0 distaccate fra loro, oppure in attiva sintesi con le subunit\u00e0 unite, aggregati in polisomi (gruppi di decine di ribosomi in sintesi proteica) oppure attaccati alla membrana del reticolo endoplasmatico rugoso (RER). Le cellule in attiva sintesi ne contengono di pi\u00f9 rispetto ad altre meno attive.\nSintesi proteica negli eucarioti.\nNegli eucarioti, la sintesi proteica inizia sempre dall'N-terminale di una proteina in formazione verso il suo C-terminale.\nIl primo amminoacil-tRNA ad essere aggiunto \u00e8 invariabilmente quello con legata metionina, detto tRNA iniziatore, poich\u00e9 la sequenza d'inizio di ciascun mRNA \u00e8 AUG. Generalmente la metionina \u00e8 sempre rimossa alla fine della traduzione da una proteasi specifica.\nLa subunit\u00e0 minore del ribosoma si attacca all'estremit\u00e0 5' dell'mRNA che viene riconosciuta poich\u00e9 possiede un cappuccio di 7-metilguanosina e i fattori di inizio eIF4G, elF4A e eIF4E. Poi, una volta trovata, vi si attacca anche la subunit\u00e0 maggiore e quindi il ribozima cerca la prima tripletta AUG sull'mRNA che \u00e8 il suo segnale d'inizio della sintesi proteica.\nIn qualche caso la prima AUG pu\u00f2 essere saltata e il ribosoma pu\u00f2 iniziare a tradurre dalla seconda o dalla terza; questo permette in certi casi la produzione di proteine alternative a partire da uno stesso mRNA maturo. Tale fenomeno \u00e8 comunemente noto come \"leaky scanning\".\nL'attacco del tRNA iniziatore al sito P della subunit\u00e0 minore del ribosoma - in assenza di quella maggiore - \u00e8 aiutato dal fattore di inizio eIF2 che lega GTP, il quale \u00e8 idrolizzato quando la subunit\u00e0 maggiore si associa alla minore. Il movimento della subunit\u00e0 minore \u00e8 ulteriormente facilitato dall'idrolisi di ATP in ADP+P.\nIl tRNA si lega al sito P del ribosoma, mentre il tRNA con l'anticodone corrispondente al codone successivo nell'mRNA legato al fattore d'allungamento EF1 si attacca nel sito A.\nEF1 unisce il tRNA al sito A ed effettua un controllo di qualit\u00e0 per non venire aggiunto se la corrispondenza codone-anticodone non \u00e8 corretta; probabilmente questo avviene per una maggiore affinit\u00e0 tra le molecole, anche se non \u00e8 stato ancora chiarito precisamente il meccanismo.\nEF1 inoltre lega il tRNA sull'mRNA in una conformazione curva che impedisce l'immediato legame dell'amminoacido legato al tRNA cui \u00e8 attaccato al resto del polipeptide in crescita. Una volta riconosciuto un appaiamento corretto, l'rRNA sulla subunit\u00e0 minore idrolizza il GTP legato a EF1 a GDP e si stacca dal tRNA.\nSembra che una corrispondenza corretta tra codone ed anticodone sia ulteriormente facilitata dalla formazione di legami idrogeno tra la subunit\u00e0 minore del ribosoma e la stessa coppia codone-anticodone. A questo punto vi sono quindi sul ribosoma due tRNA adiacenti uniti ciascuno al proprio codone sull'mRNA.\nA questo punto la peptidil transferasi, contenuta nella subunit\u00e0 maggiore del ribosoma, catalizza lo spostamento del legame che unisce l'amminoacido al suo tRNA nel sito P formando un legame peptidico tra l'amminoacido del tRNA presso il sito P e quello presso il sito A. La subunit\u00e0 maggiore si sposta quindi di tre nucleotidi verso l'estremit\u00e0 3' dell'mRNA e cos\u00ec fa anche la subunit\u00e0 minore cos\u00ec che, alla fine degli spostamenti, il primo tRNA aggiunto si trova nel sito E e il secondo nel sito P mentre nel sito A si lega il fattore di allungamento EF2 con legato GTP.\nIl primo tRNA ormai privo di amminoacido si stacca dal sito E ed esce dal ribosoma, mentre un nuovo amminoacil-tRNA si attacca al sito A, il GTP di EF2 \u00e8 idrolizzato a GDP e EF2 si stacca dal sito A. Quindi il legame tra amminoacido e tRNA del sito P \u00e8 trasferito tra gli amminoacidi dei tRNA tra A e P per formare un nuovo legame peptidico e cos\u00ec la sintesi va avanti sino a che il ribosoma non trova un codone di stop. Quando l'RNA si duplica permette alla cellula di far avvenire un processo di splicing.\nQuando il codone di stop \u00e8 raggiunto nella fase di terminazione il ribosoma cattura una molecola d'acqua che idrolizza il polipeptide ormai completo il quale si distacca dal ribosoma.\nIl processo \u00e8 coadiuvato da \"fattori di rilascio\" (RF1, RF2, RF3 nei batteri, eRF1 ed eRF3 negli eucarioti), proteine che simulano l'azione del tRNA, si legano al sito A e liberano la proteina nel citoplasma (fenomeno conosciuto come \"mimetismo molecolare\").\nLa sintesi delle proteine pu\u00f2 avvenire molto rapidamente perch\u00e9 pi\u00f9 ribosomi possono legarsi ad uno stesso filamento di mRNA consentendo quindi la costruzione simultanea di pi\u00f9 catene proteiche. Un filamento di mRNA con pi\u00f9 ribosomi \u00e8 chiamata \"polisoma\".\nSintesi proteica nei procarioti.\nNei procarioti, il corretto legame tra il ribosoma e l'mRNA \u00e8 facilitato dall'accoppiamento di una serie di basi nota come sequenza di Shine-Dalgarno, che si trova tra 5 e 10 nucleotidi prima del codone di avvio.\nIl tRNA, sia che rechi metionina o N-formil-metionina, accoppia le sue basi con quelle del codone di avvio coadiuvato da dei fattori di inizio (IF) e si lega al sito P (peptide) del ribosoma formando un ponte tra la subunit\u00e0 minore e la subunit\u00e0 maggiore. La sub-unit\u00e0 maggiore forma quindi un complesso con quella minore e i fattori di inizio vengono liberati. A questo punto avviene l\"'allungamento\". Un nuovo aminoacil-tRNA complessato con il fattore di allungamento (una proteina GTP dipendente, EF-Tu nei procarioti, \u03b1EF1 negli eucarioti, pi\u00f9 semplicemente Tu) entra sul sito A del ribosoma ed accoppia le sue basi con quelle dell'mRNA. La subunit\u00e0 ribosomiale maggiore possiede azione peptidil-transferasica, grazie alla quale crea un legame peptidico tra gli amminoacidi vicini. Appena questo accade, l'amminoacido sul sito P si stacca dal suo tRNA ( a questo punto definiamo tRNA Scarico, ossia privo di amminoacido) e la catena peptidica in crescita si lega al tRNA sul sito A formano un dipeptide. Il ribosoma quindi si muove lungo l'mRNA. Avviene cos\u00ec il processo di traslocazione in cui, sapendo che la lettura dei codoni avviene a triplette, il dipeptide posto nel sito A si sposta sul sito P ed il deacilato in P migra sul sito E. A questo punto si libera il tRNA Scarico con il suo anticodone . Introduciamo l ultimo tRNA avente come amminoacido la d,d,d,d,serina (Ser) e l'unico sito che ha complementare il codone complementare \u00e8 il sito A .Sempre ad opera del Ef-Tu avviene il secondo legame peptidico con la gi\u00e0 formata Met-Fen che migrano nel sito A formando il tripeptide. Per la seconda volta avviene la traslocazione al quarto condone con rilascio del tRna scarico o deacilato in P. Questo processo \u00e8 noto come \"traduzione\" o \"espressione genica\".\nInibitori della sintesi proteica.\n\u00c8 possibile \"bloccare\" specificamente la sintesi proteica facendo usare inibitori specifici per ogni subunit\u00e0 del ribosoma sia eucariotico che procariotico.\nSubunit\u00e0 50 s:\nSubunit\u00e0 30s:\nSubunit\u00e0 60 s:\nSubunit\u00e0 40 s:\nSubunit\u00e0 30 e 40 s:\nSubunit\u00e0 50 e 60 s:\nRicino: opera modificazioni all rRNA del sito di legame per il GTP nei fattori di inizio come eIF2 , e di allungamento.\nLa traduzione pu\u00f2 anche essere bloccata per effetto di mutazioni genetiche come ad esempio le mutazioni con \"slittamento di fase\" (\"frame shift\") le quali, possono essere ottenute con la delezione (o l'inserzione) di un singolo paio di basi. Un ulteriore sistema di protezione della cellula da mutazioni, in particolare da mutazioni puntiformi in grado di originare un codone di stop prematuro \u00e8 rappresentato dal cosiddetto \"complesso di giunzione esonica\" o EJC. Questo agglomerato di proteine in caso di normale traduzione viene rimosso dal ribosoma nel suo normale avanzamento, ma resta sull'mRNA la cui traduzione sia stata interrotta prematuramente, portandolo alla degradazione grazie al suo marchio.\nMimetismo molecolare nella sintesi proteica.\nAlla fine del processo di sintesi, il sito A del ribosoma \u00e8 occupato da un fattore di rilascio che provoca la dissociazione delle 2 unit\u00e0 del ribosoma. Nei batteri i fattori di rilascio sono RF1, RF2 ed RF3, mentre negli eucarioti sono RF1 ed RF3. Questi fattori di rilascio sono proteine, che simulano l'azione di un tRNA, si legano al sito A del ribosoma e liberano la proteina."}
{"id": "50654", "revid": "1123126", "url": "https://it.wikipedia.org/wiki?curid=50654", "title": "Sessa", "text": ""}
{"id": "50661", "revid": "1226", "url": "https://it.wikipedia.org/wiki?curid=50661", "title": "Rotoli del Mar Morto", "text": ""}
{"id": "50666", "revid": "785863", "url": "https://it.wikipedia.org/wiki?curid=50666", "title": "Ritorno al futuro", "text": "Ritorno al futuro (\"Back to the Future\") \u00e8 un film del 1985 diretto da Robert Zemeckis e interpretato da Michael J. Fox e Christopher Lloyd.\nPrimo episodio della trilogia omonima, \u00e8 considerato un'icona del cinema degli anni ottanta e ha riscosso un enorme successo a livello internazionale. La pellicola ha ricevuto il premio Oscar al miglior montaggio sonoro.\nNel 2007 \u00e8 stato scelto per essere conservato nel National Film Registry della Biblioteca del Congresso degli Stati Uniti.\nIn occasione del suo 25\u00ba anniversario, il 27 ottobre 2010 il film \u00e8 stato riproposto per un solo giorno nelle sale cinematografiche italiane (l'Italia \u00e8 stata l'unica nazione a farlo insieme a Stati Uniti e Regno Unito); la stessa cosa si \u00e8 ripetuta il 21 ottobre 2015, in corrispondenza della data di viaggio verso il futuro dei protagonisti nel secondo capitolo della serie.\nTrama.\nHill Valley, California, 25 ottobre 1985. Marty McFly \u00e8 un diciassettenne studente di liceo, pigro e spesso ritardatario ma coraggioso, gentile e di buon cuore, fidanzato con Jennifer Parker, sua coetanea e compagna di scuola. Marty sogna di diventare una rockstar e suona la chitarra in un gruppo rock amatoriale, pur senza molta fortuna: il gruppo viene infatti bocciato al provino per suonare al ballo della scuola, perch\u00e9 i docenti ritengono Marty e i suoi compagni \"troppo rumorosi\".\nIl ragazzo, da sempre, desidera una vita migliore e pi\u00f9 agiata (l'automobile dei suoi sogni \u00e8 un lussuoso fuoristrada 4x4 che non pu\u00f2 permettersi) e non si d\u00e0 pace per la piatta esistenza sua e dei suoi familiari: suo padre George, sin dai tempi della scuola, \u00e8 totalmente succube del bullo Biff Tannen, ora suo capoufficio, che gli ha inoltre sfasciato la macchina con la quale Marty aveva promesso di portare Jennifer in campeggio; sua madre Lorraine \u00e8 una donna alcolizzata, trasandata e scontenta dalla non certo esaltante vita con George; i suoi due fratelli maggiori svolgono lavori poco appaganti e ancora vivono a casa con i genitori.\nMarty aiuta spesso il suo migliore amico, un anziano scienziato di nome Emmett Brown, detto \"Doc\", considerato fin troppo eccentrico da parte della comunit\u00e0 di Hil Valley. Quest'ultimo chiede al ragazzo di raggiungerlo quella stessa notte nel parcheggio del \"Twin Pines Mall\", un grande centro commerciale, per filmare un misterioso esperimento.\nUna volta giunto sul posto, Marty scopre che lo scienziato ha costruito una macchina del tempo modificando una DeLorean DMC-12, e l'esperimento da filmare consiste nell'inviare nel futuro (un minuto avanti) il cane di Doc, Einstein. Il viaggio nel tempo avviene tramite il \"flusso canalizzatore\", dispositivo costituito da tre tubi elettronici disposti a Y, che si attiva automaticamente quando si porta la vettura alla velocit\u00e0 di 88 miglia orarie.\nL'esperimento riesce, con la macchina del tempo che svanisce per poi ricomparire dopo un minuto, ma subito dopo sopraggiunge un commando terroristico dalla Libia (al tempo uno stato canaglia degli Stati Uniti) a cui Doc aveva sottratto del plutonio, necessario per innescare una reazione nucleare che fornisce energia al \"flusso canalizzatore\". Doc viene ucciso dai terroristi con una scarica di mitra; Marty, fuggendo con la DeLorean, raggiunge la velocit\u00e0 di 88 miglia orarie, attivando inavvertitamente il flusso canalizzatore, e si ritrova cos\u00ec catapultato al 5 novembre 1955, data che Doc aveva digitato sul display per spiegare a Marty il funzionamento della macchina, in corrispondenza della quale aveva avuto per la prima volta una visione del \"flusso canalizzatore\". Dopo il viaggio, la DeLorean non pu\u00f2 ripartire per ritornare nel futuro, in quanto ogni carica di plutonio consente un singolo viaggio e Marty, impegnato a scappare dai libici, non ha portato con s\u00e9 una seconda carica, quindi rimane bloccato nel 1955.\nMarty visita cos\u00ec la Hill Valley degli anni 1950, tranquilla cittadina di provincia, alla ricerca del giovane Doc per farsi aiutare a tornare indietro nella sua epoca, ma si imbatte nel proprio futuro padre, puntualmente vessato dal giovane Tannen, e, nel seguirlo, finisce con l'intromettersi nel suo passato, salvando il futuro padre dall'essere investito da una macchina, venendo investito lui al posto suo. Marty incappa cos\u00ec anche nella sua futura madre Lorraine che, in quest'epoca, \u00e8 una ragazza civettuola e svampita, la quale si invaghisce di lui nelle stesse modalit\u00e0 con le quali si era invaghita di George nel 1955 originale, cio\u00e8 ritrovandosi a soccorrerlo ed ospitarlo a casa sua dopo che, tentando di spiare nella finestra della camera di Lorraine arrampicandosi su un albero, era caduto ed era stato investito dall'auto del padre di lei.\nMarty raggiunge finalmente il giovane Doc, il quale, inizialmente scettico, supera ogni incredulit\u00e0 quando il ragazzo gli racconta che il Doc del futuro aveva digitato proprio quella data del 1955 perch\u00e9 quello era stato il giorno in cui aveva trovato l'ispirazione che lo avrebbe poi condotto alla sua invenzione di trent'anni dopo, cosa accaduta effettivamente al Doc del passato solo qualche ora prima dell'arrivo di Marty. I due si recano cos\u00ec a rimorchiare la macchina del tempo, nascosta dal ragazzo dietro a un cartellone pubblicitario, sino al garage dello scienziato.\nPurtroppo non c'\u00e8 modo di reperire il plutonio necessario per far funzionare la macchina. L'unica alternativa per ricavare la potenza elettrica richiesta, pari a , sarebbe sfruttare la scarica di un fulmine, che Doc non considera praticabile data l'impossibilit\u00e0 di prevedere dove e quando un simile evento potrebbe accadere. Marty, tuttavia, riaccende la speranza, in quanto sa che un fulmine si abbatter\u00e0 sull'orologio del tribunale di Hill Valley alle 22:04 del 12 novembre 1955, di l\u00ec a una settimana, e lo prova al Doc del passato mostrandogli un volantino che gli era stato dato nel 1985 da un'associazione che si batte per il ripristino dell'orologio: l'evento verr\u00e0 ricordato nel futuro proprio perch\u00e9 il fulmine era stato cos\u00ec potente da danneggiare l'orologio fermandolo proprio su quell'ora (e nei decenni seguenti non verr\u00e0 mai riparato).\nNel frattempo, Marty deve rimediare ai cambiamenti che stanno minacciando la sua futura famiglia e la sua stessa esistenza, ovvero far cambiare idea alla sua futura madre, ancora innamorata di lui. Marty cerca cos\u00ec di fare amicizia con il timido e impacciato George, spingendolo con ogni mezzo ad avvicinarsi a Lorraine per invitarla al ballo della scuola, chiamato \"Incanto sotto il mare\", che si terr\u00e0 proprio la sera in cui Marty dovrebbe tornare nel futuro. Nel frattempo, tentando di difendere il futuro padre, Marty si imbatte ancora in Biff, scontrandosi col bullo e facendolo schiantare con la macchina contro un camion di letame. Alla fine, avendo compreso la passione di George per la fantascienza, Marty si intrufola nella sua camera vestito con una tuta antiradiazioni che aveva portato dal futuro e si presenta come l'alieno Dart Fener, venuto dal pianeta Vulcano, spaventando George e convincendolo a invitare Lorraine. Per conquistare il cuore della ragazza, Marty propone al futuro padre di prendere parte a una messinscena in cui questi deve salvare la ragazza da una prepotenza dello stesso Marty.\nLe cose vanno diversamente: Lorraine si fa accompagnare al ballo in macchina dal suo futuro figlio e lo bacia ardentemente, per poi dire di aver provato un senso di disagio e di sentirsi come se avesse \"baciato suo fratello\". Biff, desideroso di vendetta verso Marty e George per i recenti episodi, sopraggiunge con i suoi amici e tenta di costringere Lorraine ad avere un rapporto con lui, mentre i suoi amici chiudono Marty nel bagagliaio di un'auto. Quando George sopraggiunge, deciso a recitare la parte che aveva concordato con Marty, si trova invece davanti Biff, che vorrebbe quindi pestarlo: grazie ai consigli di Marty, tuttavia, George trova il coraggio di reagire e con un pugno mette al tappeto Biff, riscattandosi definitivamente. Marty viene salvato dai membri dell'orchestrina che intratteneva il ballo, proprietari dell'auto in cui era stato chiuso. La missione non \u00e8 ancora finita: il leader del gruppo musicale, Marvin Berry, un ipotetico cugino del celebre Chuck, si \u00e8 ferito alla mano nel liberare Marty e non pu\u00f2 continuare a suonare la chitarra, cos\u00ec Marty, che nel 1985 ha sentito raccontare ai genitori che quello fu il ballo in cui si diedero il primo bacio, lo sostituisce per l'ultima parte della serata. Durante il ballo, Lorraine e George finalmente si baciano e il futuro di Marty \u00e8 cos\u00ec salvo. Invitato quindi dagli altri orchestrali a suonare ancora, Marty si trova a eseguire \"Johnny B. Goode\", celebre brano rock 'n' roll all'epoca non ancora composto, che sarebbe stato portato al successo tre anni dopo dallo stesso Chuck Berry, al quale il cugino Marvin lo fa sentire per telefono, creando cos\u00ec un ironico paradosso temporale.\nSalutati i futuri genitori, il ragazzo raggiunge Doc nella piazza davanti al tribunale di Hill Valley, dove sta per cadere il fulmine, e gli consegna una lettera dove gli svela che nel 1985 morir\u00e0 per mano terroristica. Doc, non volendo conoscere il suo avvenire per non rischiare di perturbarlo, si rifiuta di leggerla e la strappa. Non avendo pi\u00f9 tempo, Marty torna a bordo della DeLorean e cerca di portarla a 88 miglia orarie nell'istante in cui il fulmine colpir\u00e0 l'orologio. Dopo un piccolo imprevisto, tramite un cavo aereo teso da Doc e un gancio collegato alla vettura, l'elettricit\u00e0 del fulmine viene correttamente convogliata ai circuiti del tempo e la DeLorean con a bordo Marty ritorna al futuro; Marty, poco prima di partire, decide di anticipare leggermente il momento di arrivo, in modo tale da tentare anche di salvare Doc dai libici.\nUna volta tornato nel 1985, un problema all'auto lo costringe a recarsi a piedi al \"Twin Pines Mall\", che in questa nuova versione del 1985 si chiama \"Lone Pine Mall\" in quanto Marty, sopraggiunto nel 1955, aveva abbattuto per sbaglio con la DeLorean uno dei due pini che gli avrebbero dato il nome; vi arriva giusto in tempo per vedere i terroristi che sparano al Doc del 1985 e il s\u00e9 stesso del 1985 scomparire nel passato (a seguito di ci\u00f2 i libici finiscono fuori combattimento andandosi a schiantare con il loro furgone contro un distributore di videocassette). Proprio quando pensa di avere fallito, scopre per\u00f2 che il presente gli riserva pi\u00f9 di una sorpresa: Doc, nonostante i colpi ricevuti, si \u00e8 salvato indossando un giubbotto antiproiettile e gli rivela di averci ripensato e di aver ricomposto e letto la missiva, premunendosi contro gli assassini. Il cambiamento pi\u00f9 importante, tuttavia, avviene nella famiglia di Marty, il quale, tornato a casa e svegliatosi la mattina dopo, trova un clima totalmente diverso: George \u00e8 un uomo di successo, felice e sicuro di s\u00e9, che sta per pubblicare il suo primo romanzo di fantascienza, Lorraine \u00e8 una donna in forma smagliante, suo fratello e sua sorella hanno una brillante carriera, Biff \u00e8 il servile gestore di un autolavaggio e nel garage della casa, invece della vecchia auto sfasciata di George, si trova la 4x4 che Marty aveva sempre desiderato. Marty, modificando il passato, ha fatto s\u00ec che il sogno americano si avverasse nel presente per la sua famiglia. Pronto a cominciare una nuova vita tra la serenit\u00e0 e il lusso assieme alla fidanzata Jennifer, i due sono raggiunti inaspettatamente da Doc a bordo della macchina del tempo che li esorta a partire per un nuovo viaggio temporale per salvare nuovamente la famiglia McFly, ma stavolta nel futuro.\nProduzione.\nSceneggiatura.\nIl produttore e sceneggiatore Bob Gale concep\u00ec l'idea dopo aver visitato la casa dei suoi genitori a Saint Louis nel periodo seguente l'uscita del film \"La fantastica sfida\". Cercando nella loro cantina, Gale trov\u00f2 l'annuario scolastico di suo padre e scopr\u00ec che aveva ricoperto la carica di capoclasse nell'ultimo anno di liceo. Gale pens\u00f2 al suo capoclasse, un ragazzo con cui non aveva nulla in comune, e si domand\u00f2 se sarebbe potuto diventare amico di suo padre qualora fossero andati a scuola insieme. Quando torn\u00f2 in California, raccont\u00f2 a Robert Zemeckis la sua idea. Zemeckis pens\u00f2 poi all'idea di una madre dei tempi attuali che andava sostenendo di non aver mai baciato nessuno a scuola, quando in realt\u00e0 negli anni giovanili era stata una ragazza molto promiscua. I due scrissero cos\u00ec una sceneggiatura e portarono il progetto alla Columbia Pictures, e trovarono un accordo per la realizzazione della pellicola nel settembre del 1980.\nZemeckis e Gale ambientarono la storia nel 1955, affermando che, matematicamente, un diciassettenne degli anni 1980 che va indietro nel tempo per incontrare i propri genitori al tempo coetanei, si sposterebbe in quel decennio. Il periodo, inoltre, marcava l'ascesa di importanti elementi culturali per i teenager, la nascita del rock and roll e l'espansione dei suburbi, elementi che avrebbero insaporito la storia e che, inoltre, erano stati riportati in voga in quegli anni dal \"revival\" degli anni '50 partito negli anni '70, e proseguito per tutti gli anni '80, con film come \"American Graffiti\" (1973), \"Grease - Brillantina\" (1978) e serie TV come \"Happy Days\" (1974-1984).\nIn origine la macchina del tempo era un frigorifero e aveva bisogno dell'energia di un'esplosione atomica presso il Nevada Test Site per tornare indietro: Zemeckis era per\u00f2 \u00abpreoccupato che i ragazzi si potessero accidentalmente chiudere all'interno dei frigoriferi\u00bb imitando la scena, e trov\u00f2 pi\u00f9 conveniente che la macchina del tempo fosse un mezzo di trasporto; Spielberg successivamente utilizz\u00f2 l'idea del frigorifero e del sito per i test nucleari del Nevada nel suo film \"Indiana Jones e il regno del teschio di cristallo\" del 2008. La DeLorean DMC-12 venne scelta per il suo design che rendeva credibile la gag in cui la famiglia di contadini la scambiava per un disco volante. L'idea dell'esplosione nucleare come fonte di energia per il ritorno di Marty al 1985 fu scartata a favore di un fulmine, perch\u00e9 gli effetti speciali di quel tipo, negli anni ottanta, erano molto pi\u00f9 costosi di oggi. Gli sceneggiatori trovavano difficile rendere credibile l'amicizia tra Marty e Brown prima di creare il gigantesco amplificatore per chitarra, e risolsero la relazione edipica con sua madre quando scrissero la battuta: \u00ab\u00e8 come baciare mio fratello\u00bb. Biff Tannen prese il suo nome dal produttore esecutivo della Universal Ned Tanen, che si comport\u00f2 con aggressivit\u00e0 nei confronti di Zemeckis e Gale durante la riunione preventiva del film \"1964: Allarme a New York arrivano i Beatles\".\nLa prima bozza di \"Ritorno al futuro\" venne completata nel febbraio 1981. La Columbia Pictures mise in vendita i diritti sul film: \u00abEssi ritenevano che fosse un film molto bello e carino, ma non abbastanza sexy\u00bb, raccont\u00f2 Gale, \u00abCi suggerirono di proporlo alla Disney, ma noi decidemmo di vedere se un altro importante studio avesse voluto il nostro lavoro\u00bb. Tutti i pi\u00f9 importanti studi cinematografici rifiutarono il film nei successivi quattro anni, mentre \"Ritorno al futuro\" sub\u00ec nel frattempo due ulteriori revisioni. Infatti, durante i primi anni ottanta, le popolari commedie per ragazzi (come \"Fuori di testa\" e \"Porky's - Questi pazzi pazzi porcelloni\") erano os\u00e9 e orientate a un pubblico di adulti, cos\u00ec il film veniva sempre rifiutato con la motivazione di essere \u00abtroppo leggero\u00bb e, inoltre, veniva ripetuto loro da molte \"major\" che \u00abi film sui viaggi nel tempo non fanno soldi\u00bb. Gale e Zemeckis, come gli era stato consigliato, decisero infine di proporre \"Ritorno al futuro\" alla Disney, all'epoca orientata solo su film per famiglie: \u00abci risposero che una madre che si innamora del proprio figlio non era appropriata in un film per famiglie della Disney\u00bb, raccont\u00f2 Gale.\nLa sceneggiatura venne rigettata oltre 40 volte, come rivelato dallo steso Gale, finch\u00e9 Zemeckis non ebbe un successo inaspettato col film \"All'inseguimento della pietra verde\" (1984) attirando su di s\u00e9 l'attenzione di Hollywood e di Steven Spielberg con la sua Amblin Entertainment; fresco del successo di film come \"E.T. l'extra-terrestre\" (1982) e \"Gremlins\" (1984), Spielberg decise di produrre il film di Zemeckis e Gale assieme alla Universal Pictures. L'allora boss della Universal, Sid Sheinberg, accett\u00f2, ma chiese in cambio ancora qualche piccolo cambiamento alla sceneggiatura: il personaggio dello \"scienziato pazzo\" veniva inizialmente chiamato \"Professor Brown\" da Marty, ma Sheinberg disse che ai bambini non sarebbe piaciuto qualcuno chiamato \"Professore\", quindi cambiarono il personaggio in \"Doc\", inoltre, Doc aveva inizialmente uno scimpanz\u00e9 da compagnia, ma Sheinberg disse loro \u00abniente scimpanz\u00e9. Nessun film con uno scimpanz\u00e9 ha mai fatto soldi\u00bb e cos\u00ec l'animale venne sostituito da un cane. Oltre a ci\u00f2, il produttore non gradiva il titolo del film scelto da Gale e Zemeckis (\"Back to the Future\") e invi\u00f2 loro un memorandum in via ufficiale chiedendogli di cambiare il titolo in \"Space Man From Pluto\" (ispirandosi al fumetto che legge il figlio di Peabody nel 1955 in una scena del film), ma i due produttori assieme a Spielberg, contrariati, finsero di prenderlo per uno scherzo rispondendogli: \u00abCiao Sid, grazie per il tuo promemoria cos\u00ec divertente, ci siamo tutti fatti una bella risata, continua a mandarli\u00bb. Il messaggio sort\u00ec l'effetto desiderato, lasciando Sheinberg imbarazzato, e la produzione pot\u00e9 andare avanti con il titolo originale.\nCast.\nPer il ruolo di Marty McFly i produttori avevano pensato sin dall'inizio a Michael J. Fox, all'epoca salito alla ribalta con la serie TV di successo, \"Casa Keaton\", ma questi non pot\u00e9 inizialmente accettare per impegni contrattuali presi con la rete televisiva che trasmetteva la serie. Cos\u00ec furono considerati altri attori, tra i quali C. Thomas Howell, Corey Hart ed Eric Stoltz, che venne infine preso, ma fu licenziato dopo sei settimane di riprese; Zemeckis afferm\u00f2 che Stoltz (fisicamente molto simile a Michael J. Fox) aveva la stoffa per recitare nel film, ma mancava di quell'ironia che il regista andava cercando. Nella scena dei libici all'inseguimento di Marty, si sono potute riutilizzare alcune sequenze in precedenza girate da Stoltz, non riconoscibile in inquadrature distanti e molto dinamiche. Alla fine, Fox riusc\u00ec a liberarsi, promettendo alla rete televisiva che avrebbe dato priorit\u00e0 alla serie, e venne cos\u00ec ingaggiato.\nPer la parte di Doc Brown vennero considerati molti attori, fra i quali Jeff Goldblum, che stava per ottenere il ruolo grazie al suo lavoro in \"Le avventure di Buckaroo Banzai nella quarta dimensione\", ma anche gli attori John Candy, Danny DeVito, Gene Hackman, Gene Wilder, Robin Williams e James Woods erano tutti nella corsa iniziale per la parte. In seguito venne scelto John Lithgow dato che Neil Canton, un produttore di \"Ritorno al futuro\", aveva gi\u00e0 lavorato con Lithgow sempre in \"Buckaroo Banzai\" dove l'attore aveva interpretato un eccentrico scienziato. Lithgow per\u00f2 dovette rifiutare a causa di impegni precedenti, cos\u00ec lo studio alla fine opt\u00f2 per Christopher Lloyd, che aveva anch'egli lavorato con Canton in \"Buckaroo Banzai\". Prima di firmare, Lloyd era riluttante ad assumere il ruolo, indeciso se lasciare Los Angeles per tornare a recitare a teatro a New York, ma venne convinto da un amico a rileggere la sceneggiatura e alla fine accett\u00f2 di interpretare Doc.\nClaudia Wells, l'attrice che interpret\u00f2 Jennifer Parker (la fidanzata di Marty), dopo che alla madre fu diagnosticato un tumore, decise di non partecipare pi\u00f9 ai sequel. Nel 1989 fu sostituita da Elisabeth Shue, gi\u00e0 famosa per aver interpretato, nel 1984, la ragazza di Daniel LaRusso, protagonista di \"Karate Kid - Per vincere domani\". Anche l'attore Crispin Glover rifiut\u00f2 di riprendere il ruolo di George McFly dopo questo film, a causa di alcuni dissensi coi produttori, principalmente dovuti al suo cachet.\nTra i camei dei membri di produzione, all'inizio del film, quando Marty si dirige a scuola in skateboard, si fa trainare da una macchina alla cui guida c'\u00e8 Kevin Pike, supervisore agli effetti speciali del film; in seguito, all'audizione musicale dove Marty e la sua band vengono bocciati, il professore che li definisce \"troppo rumorosi\" \u00e8 Huey Lewis, leader del gruppo The News autore di due brani inclusi nella colonna sonora, \"Back in Time\" e \"The Power of Love\".\nRiprese.\nA seguito dell'esclusione di Eric Stoltz, il programma per Michael J. Fox era di recitare per \"Casa Keaton\" durante il giorno e per \"Ritorno al futuro\" tra le 18:30 e le 02:30 di notte. Poteva dormire solo 5 ore al giorno. Nei venerd\u00ec recitava dalle 22:00 alle 06:00-07:00 del mattino, e dopo si spostava per filmare gli esterni durante il weekend, visto che erano le sole ore disponibili durante il giorno. Fox lo trov\u00f2 estenuante, ma dichiar\u00f2: \u00abera il mio sogno lavorare per la televisione e per il cinema, anche se non sapevo che sarebbe stato in contemporanea. C'era questa strana opportunit\u00e0 e mi sono buttato\u00bb.\nA tal proposito, Zemeckis aggiunse anche che, visto che si filmava tutte le notti, lui era sempre mezzo addormentato: \u00abfu il periodo pi\u00f9 pesante, pi\u00f9 fuori forma e malato della mia vita\u00bb.\nLuoghi delle riprese.\nIl film \u00e8 stato quasi interamente girato nei sobborghi di Los Angeles e, in parte, agli Universal Studios, e pi\u00f9 precisamente:\nColonna sonora.\nBrani.\nNel 1985 la MCA Records ha lanciato sul mercato un album di 10 brani, che in ordine sparso spaziano da \"Time Bomb Town\" di Lindsey Buckingham a \"Heaven is One Step Away\" di Eric Clapton, passando per i due brani strumentali \"Back to the Future\" e \"Back to the Future Overture\", diretti da Alan Silvestri con The Outatime Orchestra.\nNella colonna sonora spiccano due brani di Huey Lewis and the News: \"The Power of Love\", presente pi\u00f9 volte all'inizio del film, e \"Back in Time\", quest'ultimo usato anche nei titoli di coda. Inoltre, nei primi minuti del film, il cantante Huey Lewis fa un fugace cameo, nel ruolo del professore che sceglie i gruppi che suoneranno alla festa della scuola. Ironicamente, il professore boccia l'audizione di Marty, che gli propone proprio una versione rock strumentale di \"The Power of Love\".\nLa seconda parte dell'album lascia spazio anche a \"Mr. Sandman\" (cantato dai Four Aces) e \"The Wallflower (Dance with Me Henry)\", cantato da Etta James, e che coincide con la parte del film ambientata negli anni cinquanta (\"The Wallflower\" \u00e8 udibile nella scena in cui George McFly, appena entrato nella caffetteria, cerca di far colpo su Lorraine).\nNella colonna sonora sono presenti anche \"Night Train\" ed \"Earth Angel\", che nel film sono parte integrante della serata del ballo \"Incanto sotto il mare\", e vengono attribuiti a Marvin Berry and the Starlighters.\nIn chiusura dell'album \"Johnny B. Goode\" viene riproposta da Marty McFly with the Starlighters. Per quanto possa sembrare realistico, non \u00e8 Fox a suonare la canzone nel ballo di fine anno, bens\u00ec \u00e8 un brano registrato. Tuttavia, Michael si era fatto affiancare da un noto chitarrista dell'epoca, in modo da mimare esattamente tutti i movimenti da compiere con la chitarra. Nei contenuti speciali dell'edizione Blu-ray Disc si intuisce che il suo istruttore altri non sarebbe che il chitarrista che affianca Michael J. Fox nel provino effettuato presso il suo liceo per suonare alla festa di fine anno: si tratta di Paul Hanson, come affermato da lui stesso nel suo profilo Myspace.\nAltri brani presenti nel film ma non inclusi nell'album sono \"The Ballad of Davy Crockett\" (eseguito da Fess Parker), \"Pledging My Love\" (eseguito da Johnny Ace) e il citato \"Mr. Sandman\". Quest'ultimo \u00e8 stato usato sia nel primo sia nel secondo film, sempre quando Marty entra nella Hill Valley del 1955, quasi a rimarcare il salto temporale con l'evidente cambio di genere e stile musicale.\nMusica orchestrale.\nLa musica orchestrale \u00e8 stata composta ed eseguita da Alan Silvestri e pubblicata ufficialmente nella sua completezza solo il 12 marzo 2009, quando Intrada Records ha pubblicato la \"Back to the Future: Intrada Special Collection 2-CD Score\" (volume 116), un'edizione a tiratura limitata di 39 tracce in 2 CD. Il primo contiene i brani definitivi inseriti nel film, il secondo contiene \"The Creation Of A Classic... Alternate Early Sessions\", ossia la versione iniziale di alcuni di essi, prima che venissero riadattati al montaggio definitivo.\nPrima di tale edizione si sono avute solo pubblicazioni parziali o non ufficiali, tra cui:\nPromozione.\nTeaser trailer.\nPer pubblicizzare il film venne realizzato un esclusivo teaser trailer in cui, volutamente, non si rivelava troppo della trama, dando appunto solo un \"assaggio\" agli spettatori. Il teaser si apriva con un'inquadratura sulle scarpe Nike di un ragazzo con dei jeans che camminava ai bordi di una strada, il ragazzo saliva poi a bordo di una lussuosa macchina (la DeLorean) della quale venivano mostrati solo alcuni particolari, come congegni e bottoni, come nelle pubblicit\u00e0 di automobili, infine si abbassava il finestrino e si vedeva il personaggio di Marty seduto al posto del conducente, con indosso degli occhiali da sole a specchio modello Aviator; a questo punto la voce di una donna chiedeva a Marty: \u00abquanto vai lontano?\u00bb (riferendosi ipoteticamente a una distanza in unit\u00e0 di lunghezza) mentre il ragazzo, sollevandosi gli occhiali, rispondeva: \u00abdi circa 30 anni\u00bb.\nLocandine.\nLe locandine e i manifesti utilizzati per la promozione del film all'epoca della sua diffusione nelle sale cinematografiche furono realizzate dall'illustratore Drew Struzan che realizz\u00f2 vari concept poster dove, pi\u00f9 o meno in tutti, appariva al suo interno almeno un orologio, a rappresentare il viaggio nel tempo, come un Marty che usciva da un orologio da taschino o un altro su uno skatebord sullo sfondo di un grande orologio con al suo interno varie scene del film. Alla fine gli realizzatori scelsero il poster, divenuto ormai iconico, con Marty che esce dalla DeLorean e fissa il suo orologio da polso, che sar\u00e0 in seguito re-immaginato sempre da Struzan per i poster dei due sequel. Struzan ha dichiarato: \u00abAlla fine, dopo molti giri di bozze, \u00e8 stato Steven Spielberg a fornire l'idea di base per il primo poster\u00bb, citando anche una stretta collaborazione con il regista di \"Ritorno al futuro\", Robert Zemeckis e il co-sceneggiatore Bob Gale. Un ulteriore concept poster scartato, con un Marty intrappolato all'interno di un orologio (che serv\u00ec d'ispirazione in seguito per quello del film \"Ricomincio da capo\" del 1993) \u00e8 stato infine utilizzato per un'edizione speciale in vinile dell'album \"\" ristampato nel 2020 per il suo 35\u00ba anniversario.\nDistribuzione.\nIl film \u00e8 stato distribuito nelle sale cinematografiche italiane nell'ottobre del 1985.\nData di uscita.\nAlcune date di uscita internazionali nel corso del 1985 sono state:\nEdizione italiana.\nNella versione in italiano del film, adattata e diretta da Franco Rossi, i protagonisti Marty McFly (Fox) e \"Doc\" Emmett L. Brown (Lloyd) sono doppiati rispettivamente da Teo Bellia e Ferruccio Amendola. In fase di adattamento dei dialoghi, sono stati effettuati anche alcuni cambiamenti di testo. Nella versione italiana del film, cos\u00ec come per tutte le altre nazioni, sono stati presi precedenti e precisi accordi contrattuali su tutti i marchi registrati citati nelle varie versioni delle varie lingue.\nHome video.\nIl film venne distribuito in home video per la prima volta in VHS e Laserdisc nella seconda met\u00e0 degli anni '80. Nei primi anni '90 venne realizzato per la prima volta in cofanetto VHS assieme ai due sequel e con al suo interno una VHS extra contenente il making of della trilogia chiamato \"The Secrets of the Back to the Future Trilogy\". Nel 2002 venne ridistribuito per la prima volta in DVD in un cofanetto contenente i 3 film. Nel 2009 venne ridistribuito sia come cofanetto DVD sia come film singolo. Nel 2010 e nel 2015 venne ridistribuito anche in Blu-ray. Nel 2020 all'interno di un nuovo cofanetto in 4K Ultra HD Blu-ray.\nRidistribuzione al cinema.\nPer il 25\u00ba anniversario del film nel 2010 il primo film \u00e8 stato riproposto in alcuni cinema mondiali e l'intera trilogia \u00e8 stata rimasterizzata in digitale da Nexo Digital; questo primo film della serie \u00e8 stato riproposto in sala il 5 dicembre 2012 e il 23 ottobre 2013 il secondo. Il 21 ottobre 2015 (la data in cui Marty, Doc e Jennifer visitano il futuro nel secondo episodio) il film \u00e8 stato riproposto al cinema insieme alla \"Parte II\".\nAccoglienza.\nIncassi.\nIl film si rivel\u00f2 un enorme successo al botteghino con un incasso nei soli Stati Uniti di oltre 210 milioni di dollari, il maggiore dell'anno. In tutto il mondo guadagn\u00f2 invece circa 381 milioni. A fine corsa, divenne il maggior incasso del 1985, battendo altri film di successo di quell'anno come \"Rambo 2\", \"Rocky IV\", \"Cocoon\" e i \"Goonies\".\nIl film venne riproposto nei cinema il 21 ottobre 2015 (giorno in cui Marty e Doc arrivarono nel futuro) e incass\u00f2 altri 5 milioni in un solo giorno.\nCritica.\nIl film venne accolto dalla critica in maniera molto positiva: Rotten Tomatoes riporta una percentuale di gradimento del 96% con un voto medio di 8,7 su 10 basato su 77 recensioni. Il consenso critico del sito recita: \"Inventivo, divertente e costruito senza fiato, \"Ritorno al futuro\" \u00e8 un'avventura eccitante nel viaggio nel tempo con uno spirito indimenticabile.\" Su Metacritic il film detiene un punteggio di 87 su 100, basato su 26 recensioni.\nRoger Ebert, sul \"Chicago Sun-Times\", gli ha assegnato 3,5 stelle su 4, ritenendo che avesse temi simili ai film di Frank Capra, in particolare \"La vita \u00e8 meravigliosa\", e commentando che: \"[Il produttore] Steven Spielberg sta emulando il grande passato autentico del cinema classico di Hollywood, specializzato nell'abbinare il regista giusto (Robert Zemeckis) con il progetto giusto\". Janet Maslin del \"New York Times\" lo ha definito \"un inventario cinematografico di umorismo e racconti stravaganti per molto tempo a venire\".\nAltri media.\nL'uscita del film \u00e8 stata accompagnata da un romanzo, scritto da George Gipe, basato sulla sceneggiatura della pellicola. La trama \u00e8 pressoch\u00e9 inalterata, tranne che per pochi particolari. Per esempio, Marty menziona, quale motivo che gli impedisce di chiedere ospitalit\u00e0 a suo padre nel 1955, la presenza di sua nonna, Sylvia McFly, adducendo che il loro stretto legame e la mentalit\u00e0 percettiva di Sylvia le avrebbero potuto consentire di intuire qualcosa della loro relazione futura.\nIronicamente, in \"\" viene rivelato che Sylvia e Arthur McFly hanno effettivamente incontrato il Marty McFly del 1986 (post \"Parte III\") durante gli anni della loro giovent\u00f9, giustificando quindi i timori del Marty di \"Parte I\"."}
{"id": "50669", "revid": "125940280", "url": "https://it.wikipedia.org/wiki?curid=50669", "title": "Bob Gale", "text": "Biografia.\nNato in una famiglia ebrea a University City nel Missouri dall'avvocato Mark R. Gale e la violonista e curatrice d'arte Maxine Kippel, ha due fratelli minori, Charlie e Randy. Da bambino, coltivava il sogno di \"andare a Hollywood e lavorare per Walt Disney\", che era il suo eroe. Nel 1973 si \u00e8 laureato in cinema presso la University of Southern California, dove incontr\u00f2 Robert Zemeckis. \n\u00c8 particolarmente noto per le sue numerose collaborazioni con il celebre regista Robert Zemeckis, con il quale ha stretto una solida e prolifica collaborazione lavorativa sin dagli esordi della carriera. Degna di nota \u00e8 il suo apporto alla trilogia di \"Ritorno al futuro (Back to the Future)\" (1985, 1989, 1990) e a \"1941 - Allarme a Hollywood\" (1979), scritto insieme a Zemeckis e diretto da Steven Spielberg, che lanci\u00f2 i due giovani autori proprio con questo film. \u00c8 autore di sceneggiature per le case editrici di fumetti Marvel Comics (\"Daredevil\", \"The Amazing Spider-Man\") e DC Comics (\"Batman\")."}
{"id": "50670", "revid": "2225", "url": "https://it.wikipedia.org/wiki?curid=50670", "title": "Ritorno al Futuro", "text": ""}
{"id": "50692", "revid": "1543377", "url": "https://it.wikipedia.org/wiki?curid=50692", "title": "Dhimmi", "text": "Un dhimmi (, collettivo: \u0623\u0647\u0644 \u0627\u0644\u0630\u0645\u0629, \"ahl al-dhimma\", \"Gente della \"dhimma\"\", Lingua turca \"zimmi\") era un suddito non-musulmano di uno Stato governato dalla \"shari'a\", la legge islamica.\nCon \"dhimma\" si intende un \"patto di protezione\" contratto tra non musulmani e un'autorit\u00e0 di governo musulmana. Lo status di \"dhimmi\" era in origine riferito solo all\"Ahl al-Kitab\" (\"Gente del Libro\"), cio\u00e8 ebrei e cristiani, ma in seguito anche zoroastriani, mandei e infine agli ind\u00f9, ai sikh e ai buddhisti. I \"dhimmi\" godevano di maggiori diritti rispetto ad altri soggetti non-musulmani, ma di minori diritti legali e sociali dei musulmani.\nLo status di \"dhimmi\" venne applicato a milioni di persone vissute tra l'Oceano Atlantico e l'India dal VII secolo all'epoca moderna. Nel tempo, molti si convertirono all'Islam. Molte conversioni furono volontarie e motivate da diverse ragioni, ma le conversioni forzate giocarono un ruolo crescente soprattutto dal XII secolo sotto gli Almohadi nel Maghreb, in Persia e in Egitto, dove il Cristianesimo copto era ancora la religione numericamente dominante. Un'altra fonte della legislazione sui cristiani \u00e8 il cosiddetto Patto di Omar.\nTrattamento dei \"dhimmi\".\nAi \"dhimmi\" era concesso di praticare la propria religione, soggetti a certe condizioni, e di godere di una certa autonomia. Era loro garantita la sicurezza personale e la certezza della propriet\u00e0 come corrispettivo del pagamento di un tributo e del riconoscimento della supremazia musulmana. Dal punto di vista del conquistatore musulmano era la prova concreta della soggezione del \"dhimmi\". Alcune restrizioni e incapacit\u00e0 legali riguardavano i \"dhimmi\", come ad esempio la proibizione di portare armi.\nIl primo islam non sembr\u00f2 animato da uno spirito vessatorio nei confronti dei non musulmani. Lo dimostrano le cospicue eccezioni alla dottrina islamica che si riscontrarono in questo periodo. Ad esempio, il califfo \u02bfUmar ibn al-Kha\u1e6d\u1e6d\u0101b - cui si attribuisce il cosiddetto \"Patto di \u02bfOmar\", decisamente discriminatorio verso i \"dhimmi\" - affid\u00f2 il comando delle truppe arabo-islamiche dei Banu Quda'a a un arabo cristiano: \u02bfAd\u012b b. Aws b. J\u0101bir, capo del gruppo tribale dei Kalb, per le operazioni di conquista della Siria cristiano-bizantina, concedendogli forse persino una moglie musulmana. Il primo califfo omayyade Mu'awiya ibn Abi Sufyan assold\u00f2 come sua truppa scelta di cavalleria, impegnato con efficacia anche in operazioni di polizia contro gli oppositori musulmani del califfo, il corpo dei cosiddetti \"as\u0101wira\" (dal persiano \"asv\u0101r\", che significa \"cavalieri\"), composto esclusivamente da soldati iranici di fede zoroastriana.\nPur riconoscendo lo status d'inferiorit\u00e0 cui i \"dhimmi\" erano sottoposti nei territori musulmani, Bernard Lewis nota che sotto molti aspetti la loro posizione era \"molto pi\u00f9 facile di quella dei non cristiani o anche dei cristiani eretici nell'Europa medievale\". Ad esempio, i \"dhimmi\" non dovevano convertirsi alla religione dei loro dominatori, in applicazione del passaggio coranico (\"Cor.\", II: 257) che afferma: \"non vi sia costrizione nella fede\" (\"l\u0101 ikr\u0101h f\u012b al-d\u012bn\"). Erano inoltre liberi, entro certi limiti, di scegliere mestiere e residenza. In generale, l'atteggiamento dei musulmani nei confronti dei \"dhimmi\" era di disprezzo piuttosto che di odio, paura o invidia, e raramente si esprimeva in toni etnici o razziali.\nSviluppo della \"dhimma\" nel primo Islam.\nCondizioni di pace.\nAllorch\u00e9 i primi musulmani avviarono le loro conquiste, imposero condizioni di resa ad alcuni popoli sconfitti:\nUn precedente classico della \"dhimma\" fu un'intesa tra Maometto e gli ebrei di Khaybar, un'oasi nel Wad\u012b al-Qur\u0101, a settentrione di Medina. Khaybar fu il primo territorio attaccato e conquistato dalla \"Umma\" governata da Maometto. Quando gli ebrei di Khaybar si arresero dopo l'assedio musulmano, il Profeta concesse loro di restare in loco, in cambio della cessione annuale ai musulmani di met\u00e0 dei loro prodotti. L'episodio di Khaybar funse pi\u00f9 tardi da precedente per gli studiosi musulmani allorch\u00e9 discussero la questione della \"dhimma\", anche se va detto che il secondo califfo \u02bfOmar ibn al-Kha\u1e6d\u1e6d\u0101b cacci\u00f2 poi gli ebrei dall'oasi.\nPrecedenti bizantini.\nNel IX secolo lo storico musulmano Baladhuri tracci\u00f2 alcuni parallelismi tra la \"dhimma\" e la legislazione bizantina, scrivendo che gli ebrei erano stati i \"dhimmi\" dei cristiani. Alcuni storici moderni concordano che la legislazione discriminatoria contro gli ebrei e i cristiani non melchiti nell'Impero bizantino, e quella contro gli ebrei e i cristiani nell'Impero sasanide persiano, furono usate come fonti ispiratrici per regolarsi coi \"dhimmi\". Tuttavia i giuristi islamici non hanno mai rimandato a queste fonti. Numerose norme del codice Teodosiano del 438 e del codice Giustiniano del 529 sembrano essere migrate nella Shari'a praticamente intatte. Sotto il dominio bizantino, gli ebrei erano obbligati a pregare a bassa voce; le loro preghiere non dovevano essere udite nelle chiese accanto. Costruire o riparare sinagoghe era praticamente proibito, a meno di un rischio di crollo e comunque dietro permesso. Gli ebrei erano banditi dai pubblici uffici e dall'esercito. Non potevano criticare il Cristianesimo, sposarsi con cristiani, o possedere uno schiavo cristiano. Inoltre, gli ebrei pagavano tasse particolari, forse precorritrici della \"jizya\". Tali norme, giustificate da alcuni \"\u1e25ad\u012bth\" - modificate in peggio per certi aspetti, nota Bat Ye'or - furono imposte ai cristiani a seguito di \"dhimma\", allorch\u00e9 i territori bizantini furono occupati dai musulmani.\nTesti rilevanti.\nCorano IX:29.\nL'opinione consensuale degli \u02bfulam\u0101\u02be sostiene l'imposizione del tributo in capo ai non musulmani che cadono sotto il dominio islamico in base alla S\u016bra IX:29 del Corano. Il versetto dice: \nLa parola araba \"\u1e63\u0101ghir\u016bn\" (pl. di \"s\u0101ghir\"), che appare alla fine del versetto 29 della s\u016bra IX, fu usata per giustificare l'imposizione del tributo. Il passo pu\u00f2 essere tradotto in termini leggermente differenti, come 'sentirsi sottomessi', 'essere portati in basso', 'essere in stato di soggezione'.\nWehr traduce la parola \"s\u0101ghir\" con \"basso, minore, disprezzato, disprezzabile; umiliato, docile, avvilito; sottomesso, servile; soggetto.\"\nClaude Cahen ricorda come la parola \"\u1e63\u0101ghir\u016bn\" sembri dover essere interpretata come il mostrare accettazione da parte del \"sottomesso all'Islam o, meglio, come membro di una classe inferiore\", accettazione confermata dal pagamento della \"jizya\" \"ancor pi\u00f9 della necessit\u00e0 di una procedura umiliante, che i rigoristi pi\u00f9 tardi affermeranno essere espressa nel passo\". Cahen cita il riferimento a \"ben conosciuti esempi di persone in vista o arabi che si rifiutavano, bench\u00e9 cristiani, di pagare la \"jizya\".\"\nLewis specifica che i giuristi pi\u00f9 antichi erano pi\u00f9 umani e pragmatici verso i \"dhimmi\" di quanto non furono quelli di epoche in cui l'Islam non era pi\u00f9 in espansione. Se al-Zamakhshar\u012b - autore del \"Kashsh\u0101f\", noto commento coranico dell'XI secolo - fornisce una procedura assai umiliante di esazione della \"jizya\" (vedi oltre la sezione \"Umiliazione\" per una raccolta di citazioni), il giurista dell'VIII secolo Ab\u016b \u02bfUbayd, autore di un classico trattato sulla tassazione, insiste che i \"dhimmi\" non devono essere gravati oltre le loro capacit\u00e0 o fatti soffrire. Il famoso giurista Ab\u016b Y\u016bsuf, anch'egli dell'VIII secolo, \u00e8 pure contrario alla procedura umiliante del pretendere la \"jizya\", e dunque \"a contrario\" ne d\u00e0 prova concreta della modalit\u00e0. Afferma: \"Nessun appartenente al Popolo del Libro dovrebbe essere picchiato per estorcergli il pagamento della \"jizya\", n\u00e9 essere esposto sotto il sole bollente, n\u00e9 dovrebbero essere inflitti sul suo corpo oggetti odiosi o cose simili. Meglio sarebbe che fosse trattato con moderatezza\". Ab\u016b Y\u016bsuf tuttavia ribadiva che la specifica tassa doveva essere esatta ai \"dhimmi\" e prescriveva la prigione per coloro che non la pagavano fino in fondo.\nYa\u02bfq\u016bb Ja\u02bffar\u012b, uno studioso sciita, nel \"Tafs\u012br Kosar\" afferma che il termine \"\u1e63\u0101ghir\u016bn\" va inteso cos\u00ec:\nHadith.\nBernard Lewis cita il \"\u1e25ad\u012bth\" \"Chi uccide un uomo che sottost\u00e0 al patto non fiuter\u00e0 nemmeno la fragranza del Paradiso\" come base per la protezione del Popolo del Libro. \nLewis parlando della condizione degli ebrei sotto il dominio islamico afferma:\nInoltre, Lewis, pur riconoscendo lo status d'inferiorit\u00e0 a cui i \"dhimmi\" erano sottoposti nei territori musulmani, nota che sotto molti aspetti la loro posizione era \"molto pi\u00f9 facile di quella dei non cristiani o anche dei cristiani eretici nell'Europa medievale\".\nPatto di \u02bfOmar.\nIl presunto Patto di \u02bfOmar, che sarebbe stato concluso tra il califfo \u02bfOmar ibn al-Kha\u1e6d\u1e6d\u0101b e i cristiani conquistati, sarebbe stata un'altra fonte di regolamento riguardante i \"dhimmi\". Il documento enumera gli obblighi e le restrizioni che si dice che i cristiani proposero ai conquistatori musulmani come condizioni di resa. Tuttavia gli islamologi occidentali sono per lo pi\u00f9 scettici sull'autenticit\u00e0 del Patto, in quanto di norma sono i vincitori, non i vinti, a proporre, o meglio imporre, le condizioni di pace, ed \u00e8 del tutto improbabile che persone che non parlavano arabo e non sapevano assolutamente nulla dell'Islam potessero redigere quel documento. Addirittura fino a tutta la prima met\u00e0 dell'VIII secolo il greco fu la lingua franca burocratica dei territori strappati a Bisanzio. La migliore storiografia ritiene che il patto di \u02bfOmar sia stato prodotto da giuristi pi\u00f9 tardi e che l'attribuzione al secondo e al venerato califfo rispondesse all'intento di dare maggio autorevolezza alle loro opinioni. Le sorprendenti somiglianze tra il Patto di \u02bfOmar da una parte e il Codice Teodosiano e il \"Corpus Iuris Civilis\" di Giustiniano dall'altra, suggeriscono che evidentemente interi passi del Patto di \u02bfOmar fossero presi in prestito da questi codici da giuristi musulmani successivi. Alcune delle norme del patto rispecchiano provvedimenti per la prima volta introdotti dal califfo omayyade Omar II ibn 'Abd al-'Aziz o dai primi califfi abbasidi.\nStatus dei \"dhimmi\".\nStatus giuridico e sociale.\nI \"dhimmi\" erano giuridicamente e socialmente inferiori, e la discriminazione era permanente e necessaria, e \"inerente al sistema e istituzionalizzata nel diritto e nella pratica\", a causa del fatto che ai \"dhimmi\" non era permesso di testimoniare contro un musulmano in un processo. I \"dhimmi\" non erano per\u00f2 soggetti a violenza e crimini nei loro confronti. Ci\u00f2 nonostante, dal punto di vista economico, non era loro precluso il raggiungimento di una considerevole ricchezza. Proprio per la condizione legale, era quasi impossibile raggiungere una posizione politica.. Lewis afferma inoltre che il trattamento di fatto dei \"dhimmi\" e la realt\u00e0 sociale della \"dhimma\" erano a volte migliori di quanto statuissero le norme scritte.\nNel suo famoso trattato sui fondamenti del governo islamico (\"A\u1e25k\u0101m al-sul\u1e6d\u0101niyya\"), lo studioso iracheno dell'XI secolo al-Mawardi distingueva due condizioni inerenti alla \"dhimma\": quelle obbligatorie e quelle auspicabili. Le condizioni obbligatorie includevano il divieto di bestemmia contro l'Islam, avere relazioni sessuali o contrarre matrimonio con una musulmana, il proselitismo tra i musulmani e l'aiuto fornito ai nemici dell'Islam. Le condizioni desiderabili includevano invece l'indossare un abbigliamento distinto, il divieto di esporre pubblicamente simboli religiosi della propria fede, il bere vino, il mangiare carne di porco, il suonare le campane, il pregare a voce alta, il seppellire i morti in maniera appariscente, e infine, il cavalcare cavalli e cammelli, ma non scimmie. Queste ultime restrizioni, di natura simbolica, erano intese ad evidenziare l'inferiorit\u00e0 dei \"dhimmi\" rispetto ai musulmani.\nFriedmann ritiene che il principio per cui \"l'Islam \u00e8 esaltato, e nulla \u00e8 esaltato al di sopra di esso\" (per dirla con Bukhari) avesse effetti tangibili nella relazione tra musulmani e non musulmani. Secondo Lewis, per le societ\u00e0 islamiche tradizionali \"trattare in modo uguale coloro che seguono la vera fede e coloro che volontariamente la rifiutano\" sarebbe stato un'assurdit\u00e0 teologica e logica.\nIl trattamento dei \"dhimmi\", compresa l'osservanza delle restrizioni loro imposte, variava nei luoghi e nelle epoche secondo la benevolenza di coloro che governavano e le circostanze storiche. La \"dhimma\" era oppressa nella maniera pi\u00f9 feroce in Marocco nel periodo almohade, in cui gli ebrei sottostavano a ci\u00f2 che Norman Stillman chiama \"degradazione ritualizzata\", nonch\u00e9 in Yemen e Persia. \nAllorch\u00e9 uno Stato musulmano era forte generalmente era anche pi\u00f9 tollerante; invece il trattamento dei non musulmani si inaspr\u00ec quando l'Islam divenne debole e declinante. Nel tempo, il trattamento dei \"dhimmi\" seguiva un andamento ciclico, sicch\u00e9 a periodi pi\u00f9 rilassati seguivano repentinamente periodi di zelante inasprimento delle limitazioni. L'Impero Ottomano al suo apice nei secoli XVI-XVII fu generalmente assai pi\u00f9 tollerante del \"malato d'Europa\" quale era diventato nel XIX secolo, in pieno declino politico-militare.\nAspetti religiosi.\nConversioni all'islam.\nIl diffondersi della fede musulmana nei primi secoli di dominio islamico avvenne generalmente in seguito a persuasione e convincimento, bench\u00e9 vi furono anche episodi di conversioni forzate. Molti cristiani, ebrei e zoroastriani si convertirono, anche se vi erano significative differenze nelle percentuali e nei numeri assoluti. La maggioranza degli zoroastriani si convert\u00ec rapidamente, quella dei cristiani fu molto pi\u00f9 lenta e disomogenea. L'Ebraismo, nonostante fosse pi\u00f9 limitato numericamente, sopravvisse ovunque. Lewis spiega che la ragione della rapida conversione degli zoroastriani fu la stretta connessione tra clero zoroastriano e potere politico nell'antico Iran, che oltretutto non possedevano n\u00e9 \"lo stimolo di alleati stranieri potenti, come i cristiani, n\u00e9 l'amaro apprendistato alla sopravvivenza degli ebrei\". Per i cristiani, il processo di insediamento arabo, conversione all'Islam e assimilazione alla cultura dominante caus\u00f2 la graduale conversione della maggioranza. Per molti di loro, la transizione alla \"dhimmitudine\", con i suoi svantaggi, fu troppo dura. In alcune aree, come il Maghreb, l'Asia centrale, e la Penisola arabica, essi scomparvero. Gli ebrei invece erano da sempre abituati alle avversit\u00e0: per loro la conquista araba era solo un cambiar padrone. avevano gi\u00e0 appreso ad adattarsi e a sopravvivere in condizioni di menomazione politica, sociale ed economica.\" La \"Jewish Encyclopedia\" riporta l'alto tasso di conversione all'Islam di ebrei denunciati nel XII secolo. Kohler e Gottheil concordano con Gr\u00e4tz, che pensa che la ragione fu \"la degenerazione che aveva preso possesso dell'Ebraismo orientale, che si manifestava nelle pratiche pi\u00f9 superstiziose\" nonch\u00e9 dall'\"essere scossi dall'enorme successo degli arabi diventati una potenza mondiale\". La \"Jewish Encyclopedia\" riporta anche le conversioni di facciata di ebrei all'Islam dopo il 1142 nella Penisola iberica in seguito all'ascesa della intollerante dinastia berbera degli Almohadi.\nTolleranza religiosa e conversioni forzate.\nDa una prospettiva giuridica islamica, il patto di protezione garantiva ai \"dhimmi\" la libert\u00e0 di praticare la loro religione e li esonerava dalla conversione forzata. Inoltre i \"dhimmi\" erano utili anche per una serie di fini, soprattutto economici, che erano un altro punto di interesse per i giurisperiti. Infatti, nei primi secoli che seguirono l'espansione islamica, le conversioni forzate non erano la regola. In seguito, i governanti ruppero occasionalmente il patto e i \"dhimmi\" furono forzati a scegliere tra l'Islam e la morte. Conversioni forzate si verificarono soprattutto nel Maghreb, in particolare sotto gli Almohadi, una dinastia militante dalle aspirazioni messianiche, e in Persia, dove gli sciiti erano tradizionalmente meno tolleranti.\nNel XII secolo, gli Almohadi uccisero o convertirono con la forza ebrei e cristiani in al-Andalus e in Maghreb, cos\u00ec ponendo fine all'esistenza delle comunit\u00e0 cristiane in Nordafrica, ad eccezione dell'Egitto, estraneo al loro dominio.\nNel tentativo di sopravvivere sotto gli Almohadi, numerosi ebrei presero a praticare esteriormente l'Islam, pur rimanendo intimamente fedeli all'Ebraismo. Ritornarono apertamente ebrei al termine delle persecuzioni almohadi. Nel massacro di Cordova del 1148, il filosofo, teologo e medico ebreo Maimonide si salv\u00f2 convertendosi all'Islam. Trasferitosi in Egitto, un qadi suo amico e paziente dichiar\u00f2 invalida la conversione, perch\u00e9 con ogni evidenza carente di \"niyya\" (retta intenzione).\nNe risult\u00f2 che, a causa delle persecuzioni almohadi e di successive persecuzioni in Marocco, molte trib\u00f9 musulmane dell'Atlante, ma anche molte famiglie di Fez, sverssero origine ebraica.\nDopo le prime grandi ondate di conquista, l'atteggiamento degli Almohadi divenne meno intransigente. Molte sinagoghe precedentemente distrutte, chiuse o convertite in moschee vennero ricostruite o riaperte, molte famiglie convertite con la forza all'Islam vennero autorizzate a riconvertirsi al Giudaismo, alcune anche dopo due o tre generazioni.\nVale la pena di ricordare alcuni episodi accaduti in Persia. All'inizio del XVIII secolo il \"clero\" sciita (cio\u00e8 i mullah) tent\u00f2 di convertire forzatamente tutti i \"dhimmi\", ma non ebbe successo. Nel 1830, tutti i 2.500 ebrei di Shiraz furono convertiti con la forza. Nel 1839, gli ebrei di Mashhad furono massacrati e i sopravvissuti convertiti con la forza. \nGli Almohadi e le autorit\u00e0 yemenite praticavano conversioni forzate di bambini. Ye'or e Parfitt credono che questa pratica si basasse sulla credenza islamica che ogni bambino nascesse naturalmente musulmano. Sospettando della sincerit\u00e0 degli ebrei convertiti all'Islam con la violenza, gli Almohadi strappavano i bambini ebrei dalle loro famiglie e li crescevano come musulmani.\nOndate sporadiche di conversioni con la violenza avvennero in molti luoghi e in diverse epoche: a mo' di esempio, nell'odierna Libia nel 1558-59, a Tabriz nel 1291 e nel 1338, a Baghdad nel 1333 e nel 1334.\nRestrizioni al culto.\nBench\u00e9 i \"dhimmi\" fossero autorizzati a officiare i loro riti religiosi, essi erano obbligati a farlo in maniera non evidente ai musulmani. L'esposizione di simboli religiosi non musulmani come croci o icone era proibita su edifici e nell'abbigliamento, a meno che non si trattasse di abbigliamento distintivo obbligatorio dei \"dhimmi\". Le preghiere ad alta voce, il suono delle campane e dello shofar erano vietati. Stando a un \"\u1e25ad\u012bth\" di Maometto \"la campana \u00e8 lo strumento di Satana\" (\"\u1e62a\u1e25\u012b\u1e25\" di Muslim, 24, 5279). Tale \"\u1e25ad\u012bth\" in realt\u00e0 si riferisce alla musica in generale, non solo alle campane.\nI \"dhimmi\" avevano il diritto di scegliersi i capi religiosi: i cristiani i patriarchi, gli ebrei gli esilarchi e i gaonim. Per\u00f2 la scelta della comunit\u00e0 era subordinata all'approvazione delle autorit\u00e0 musulmane, che talvolta bloccavano i candidati o prendevano partito per chi \"offriva di pi\u00f9\".\nAi \"dhimmi\" era strettamente proibita qualsivoglia forma di proselitismo a rischio di morte. N\u00e9 era loro concesso di ostacolare in alcun modo il diffondersi dell'Islam. Altre restrizioni includevano la proibizione di pubblicare o vendere di letteratura non musulmana e il divieto di insegnare il Corano.\nI \"dhimmi\" dovevano seppellire i propri morti senza lamentazioni o preghiere vistose.\nLo storico Mark R. Cohen afferma che:\n Cohen ritiene che una possibile ragione di questo potrebbe essere che l'Islam, a differenza del Cristianesimo, non ha bisogno di stabilire un'identit\u00e0 separata dal Giudaismo. Egli afferma anche che gli ebrei erano considerati meno minacciosi per i musulmani che dai cristiani durante il periodo medievale. Tuttavia, lo storico George Bensoussan nel suo saggio \"Gli ebrei del mondo arabo\" riporta numerosi casi di aggressioni e violenze avvenute contro gli ebrei nei Paesi Arabi dovuti al fatto che l'emancipazione degli ebrei veniva percepita come \"un evento inconcepibile per l\u2019immaginario di un mondo in cui la sottomissione dell\u2019ebreo aveva finito per costituire una pietra angolare\".\nLuoghi di culto.\nIn base alla Legge islamica, il permesso per i \"dhimmi\" di conservare i luoghi di culto e di costruirne di nuovi dipendeva dalle circostanze in cui il territorio era stato conquistato.\nLa giurisprudenza non era unanime quanto al permesso di riparare chiese e sinagoghe. Il \"Patto di Omar\" obbliga i \"dhimmi\" a non restaurare, di notte o di giorno, alcun luogo di culto che sia caduto in rovina\", e Ibn Kathir si dichiarava d'accordo. Nella stessa epoca, al-Mawardi scriveva che i \"dhimmi\" possono \"ricostruire gli antichi templi e le antiche chiese malandati\"\". La possibilit\u00e0 da parte delle comunit\u00e0 \"dhimmi\" sia di costruire \"ex novo\" dei luoghi di culto sia di riparare chiese e sinagoghe dipendeva dal tipo di relazione che intrattenevano con l'autorit\u00e0 musulmana locale e dalla possibilit\u00e0 di corrompere. Secondo il giurisperito al-Nawawi, di scuola shafi'ita, i \"dhimmi\" non potevano usare chiese e sinagoghe se il territorio era stato conquistato con la forza. In queste terre, nelle citt\u00e0 fondate dopo la conquista e laddove gli abitanti si erano volontariamente convertiti in massa, la legge islamica non consentiva ai \"dhimmi\" di costruire nuove chiese e sinagoghe, n\u00e9 di espandere o di riparare quelle esistenti, nemmeno in caso di rovina.\nSe una nazione capitolava, secondo al-Nawawi ai \"dhimmi\" era permesso di costruire nuovi luoghi di culto solo se il trattato di capitolazione stabiliva che i \"dhimmi\" restavano padroni della nazione. In osservanza di questo divieto i califfi abbasidi al-Mahdi, H\u0101r\u016bn al-Rash\u012bd e al-Mutawakkil ordinarono la distruzione nei loro domini di tutte le chiese e sinagoghe costruite dopo la conquista islamica. Nell'XI secolo, l'Imam fatimide, al-Hakim bi-Amr Allah supervision\u00f2 la demolizione di varie chiese e sinagoghe in Egitto e in Siria, compresa la Basilica del Santo Sepolcro a Gerusalemme. Al-\u1e24\u0101kim concesse tuttavia in seguito la ricostruzione degli edifici distrutti.\nCiononostante, i \"dhimmi\" qualche volta si arrangiavano ad ampliare chiese e sinagoghe, e perfino a costruirne di nuove, anche se al prezzo di corrompere i burocrati locali, pur di ottenere i permessi. Allorch\u00e9 i luoghi di culto venivano costruiti in citt\u00e0 fondate dopo la conquista, i giurisperiti musulmani di solito giustificavano le infrazioni alla Legge islamica affermando che le chiese e le sinagoghe in questione esistevano gi\u00e0 negli insediamenti precedenti. Tale logica fu applicata a Baghdad, costruita sul luogo di un omonimo borgo persiano, e in altre citt\u00e0.\nBlasfemia.\nLa blasfemia era severamente punita sia dai musulmani che dai \"dhimmi\". La blasfemia comprendeva la diffamazione dei testi sacri musulmani, la negazione della profeticit\u00e0 di Maometto, e riferimenti irrispettosi nei confronti dell'Islam. Studiosi di scuola hanbalita e malikita, ma anche gli sciiti, prescrivono la pena di morte in caso di blasfemia, mentre gli hanafiti e in alcuni casi gli shafi'iti difendono la frusta e la prigione per i casi isolati, e riservano la pena di morte solo a coloro che offendono pubblicamente e abitualmente. Al-Maw\u0101rd\u012b tratta la blasfemia come un delitto capitale.\nMolti \"dhimmi\" furono uccisi con l'accusa di avere insultato l'Islam. Se taluni cercarono deliberatamente il martirio, talvolta anche in forma non isolata o sporadica come nel caso dei martiri di Cordova, molti blasfemi erano folli o ubriachi. Non di rado l'accusa di blasfemia era fatta per motivi politici o per vendetta personale, e la paura di essere accusati di blasfemia fu un potente fattore di comportamento pauroso e sussiegoso dei \"dhimmi\" nei riguardi dei musulmani. Come scrive Edward William Lane visitando l'Egitto: \"Gli ebrei non osano nemmeno aprire bocca quando vengono insultati dall'ultimo degli arabi o dei turchi; questo perch\u00e9 molti ebrei sono stati mandati a morte dietro l'accusa falsa e maliziosa di aver pronunciato parole irrispettose nei confronti del Corano e del Profeta\". Le accuse di blasfemia provocavano atti di violenza contro intere comunit\u00e0 \"dhimmi\", come avvenne a Tunisi nel 1876, a Hamadan nello stesso anno, ad Aleppo nel 1889, a Sulaymaniyya e a Teheran nel 1895, o a Mosul nel 1911.\nTassazione.\nI \"dhimmi\" erano sottoposti al pagamento di tasse in favore dei musulmani - il requisito centrale della \"dhimma\" in quanto tale. La S\u016bra 9:29 stabilisce che la condizione per la cessazione del \"jih\u0101d\" sia l'esazione della \"jizya\" ai non musulmani. La mancanza di detto pagamento farebbe venir meno il patto di protezione della propriet\u00e0 e della vita del \"dhimmi\", che affronterebbe in tal caso le alternative della conversione, della schiavit\u00f9 o della morte (o della prigione secondo Ab\u016b Y\u016bsuf, \"q\u0101\u1e0d\u012b\" del califfo abbaside H\u0101r\u016bn al-Rash\u012bd).\nLa tassazione era nella prospettiva del \"dhimmi\" \"una concreta continuazione delle tasse pagate sotto i precedenti regimi\" e dal punto di vista del conquistatore musulmano era la prova materiale della soggezione del \"dhimmi\". Afferma Lewis che pare che il passaggio dal dominio bizantino a quello arabo fu benvenuto da molti \"dhimmi\" che trovarono il nuovo giogo molto pi\u00f9 leggero, non solo quanto a tassazione. Perfino alcuni cristiani monofisiti e nestoriani di Siria e monofisiti d'Egitto preferirono il dominio islamico a quello melchita bizantino.\nL'importanza dei \"dhimmi\" come fonte di profitto per la comunit\u00e0 musulmana \u00e8 illuminata in una lettera attribuita a \u02bfUmar I e citata da Ab\u016b Y\u016bsuf: \"Se conquistiamo i \"dhimmi\" e li disperdiamo, che cosa rester\u00e0 per i musulmani che verranno dopo di noi? Per Dio, i musulmani non troverebbero nessuno con cui parlare e dalle cui fatiche trarre profitto.\" Le due tasse principali imposte ai \"dhimmi\" erano la \"jizya\", un testatico, e il \"khar\u0101j\", un'imposta di tipo fondiario. Le prime cronache usano indifferentemente i due termini. Solo pi\u00f9 tardi il \"khar\u0101j\" emerger\u00e0 come tributo in capo al possessore di fondo agricolo quale che sia la religione che professa.\nLewis racconta che in un importante antico resoconto di \"madhhab\" malikita, il \"Muwa\u1e6d\u1e6da\u02be\", riporta che la \"jizya\" era richiesta solo ai maschi adulti, in quanto essi soli avevano perso il diritto alla vita in quanto sconfitti, che i \"dhimmi\" erano dispensati dalla \"zak\u0101t\", e che ai \"dhimmi\" in viaggio per affari venivano prelevate tasse aggiuntive (\"Muwa\u1e6d\u1e6da\u02be\", XVII, 24,46)\nLo studioso dell'VIII secolo. Ab\u016b \u02bfUbayd consigliava di non sovraccaricare i \"dhimmi\" oltre le loro possibilit\u00e0 e di non provocare loro sofferenze. Al-Nawaw\u012b, invece era di altro avviso, e richiese che \"paga[ssero] la tassa \"pro capite\" anche i moribondi, gli anziani... i ciechi, i monaci, i lavoratori, e i poveri inabili al lavoro.\" Questo avviso fu spesso praticato, tant'\u00e8 che fonti non musulmane coeve testimoniano la tassazione di morti, vedove e orfani. Al-Nawaw\u012b richiede che le imposte non corrisposte restino addebitate al \"dhimmi\" finch\u00e9 costui non abbia colmato l'insolvenza. Nell'Impero ottomano i \"dhimmi\" dovevano sempre recare con s\u00e9 una ricevuta che certificava il pagamento della \"jizya\", sotto pena di arresto.\nBench\u00e9 generalmente i \"dhimmi\" dovessero pagare tasse pi\u00f9 alte, Lewis nota che ci sono differenti vedute su quanto ampio fosse l'aggravio. Secondo Stillman \"la \"jizya\" e il \"khar\u0101j\" erano un fardello opprimente per i contadini non musulmani che a malapena sbarcavano il lunario in una agricoltura di sussistenza.\" In ultima analisi la tassazione addizionale fu un fattore critico che spinse molti \"dhimmi\" ad accettare l'Islam.\nAspetti giuridici.\nTribunali islamici e tribunali dhimmi.\nAi dhimmi era concesso di valersi di tribunali che seguivano propri sistemi legali, nei casi in cui non venissero coinvolti altri gruppi religiosi, non si trattasse di delitti capitali o di minacce all'ordine pubblico. Tuttavia nel tardo Impero Ottomano (XVIII-XIX secolo) i dhimmi ricorsero spesso i tribunali islamici. Non solo quando la loro presenza era obbligatoria (ad esempio quand'erano citati in giudizio da musulmani) ma anche per registrare transazioni di diritto privato e commerciale interne alla propria comunit\u00e0. Si agiva in giudizio nei confronti di musulmani, e di altri dhimmi, anche nel caso di liti intrafamiliari. Si trattava di matrimoni, divorzi, eredit\u00e0, che venivano decisi in base alla shari'a. I giuramenti prestati dai dhimmi a volte erano gli stessi di quelli dei musulmani, altre volte erano adattati alle diverse credenze.\nDivieto di testimonianza.\nNei casi che ponevano di fronte un musulmano e un dhimmi, la parola dei testimoni musulmani praticamente non lasciava scampo ai dhimmi. Secondo i giurisperiti hanafiti\nla testimonianza e il giuramento di un dhimmi non valevano contro i musulmani. Al contrario, i musulmani potevano testimoniare contro i dhimmi. Questa menomazione giuridica poneva i dhimmi in una posizione precaria in cui essi non potevano difendersi contro le false accuse perpetrate da un musulmano, a meno che non producessero dei testimoni musulmani loro favorevoli, oppure corrompessero il qadi. Bat Ye'or ritiene che, oltre ad alimentare la corruzione, il divieto di testimoniare di un non musulmano approfond\u00ec la frattura tra le comunit\u00e0, in quanto i dhimmi cercarono di ridurre la conflittualit\u00e0 latente limitando il contatto coi musulmani.\nPena in caso di omicidio di un dhimmi.\nNel caso in cui un musulmano uccidesse un dhimmi, tutte le scuole di giurisprudenza islamica, tranne la hanafita stabilivano come massima pena il pagamento di una ammenda monetaria. Non era possibile alcuna condanna a morte. Per i malikiti e gli hanbaliti la vita di un dhimmi valeva la met\u00e0 di quella di un musulmano. Per gli shafi'iti, cristiani ed ebrei valevano un terzo, gli zoroastriani appena un quindicesimo. Invece gli hanafiti, maggioranza tra i sunniti, ritengono che l'omicidio di un \"dhimmi\" debba essere punito con la morte, citando a proposito un \"\u1e25ad\u012bth\" in cui Maometto ordin\u00f2 di giustiziare un musulmano che aveva ucciso un \"dhimmi\".\nNello Yemen, se un musulmano di una determinata trib\u00f9 uccideva un ebreo protetto da un'altra - in quanto ad essa pagava la \"jizya\" -, la seconda trib\u00f9 aveva il diritto di uccidere per rappresaglia un ebreo protetto dalla prima. Ne risultava l'uccisione di due ebrei.\nEredit\u00e0.\nLa regola generale della legge islamica \u00e8 che la differenza di religione \u00e8 di ostacolo all'eredit\u00e0: n\u00e9 i dhimmi possono ereditare dai musulmani, n\u00e9 l'inverso. Per alcuni giuristi per\u00f2 i musulmani possono ereditare dai dhimmi, mentre il contrario non vale. Alcuni studiosi sciiti giunsero a sostenere che se un dhimmi muore lasciando erede anche un solo musulmano, l'intero patrimonio passa all'erede musulmano a scapito degli eventuali eredi dhimmi. Questa norma fu fonte di frequenti lamentele da parte degli ebrei persiani.\nSicurezza personale.\nIn base al Patto di \u02bfOmar i \"dhimmi\" non avevano il diritto di portare alcun tipo di armi. Le poche eccezioni furono talune trib\u00f9 ebraiche sull'Atlante e in Asia Centrale. Ci\u00f2 nonostante alcuni giurisperiti concessero di usare un \"dhimmi\" come soldato ausiliario \"come si usa un cane\". Nelle regioni di confine i dhimmi venivano a volte reclutati per operazioni militari. In questi casi erano esentati dalla \"jizya\" di quell'annata; Non partecipavano alla spartizione del bottino, ma ricevevano solo uno stipendio pattuito.\nEssendo proibito portare armi, i non musulmani si affidavano alle autorit\u00e0 musulmane per la sicurezza personale. Di norma queste autorit\u00e0 facevano in modo di proteggere i \"dhimmi\" dalla violenza, ma la protezione in occasioni di pubblici disordini non di rado venne meno. Nel Maghreb, nei periodi di interregno e di instabilit\u00e0, i quartieri ebraici venivano saccheggiati e gli abitanti massacrati o rapiti per ottenere riscatto.\nEsplosioni di violenza contro i \"dhimmi\", compresi massacri ed espulsioni, si intensificarono nel tardo XVII secolo. Nel 1790 gli ebrei di T\u00e9touan furono massacrati, quelli di Baghdad nel 1828. Nella met\u00e0 del XIX secolo la Persia fu spazzata da un'ondata di violenza e conversioni forzate: nel 1834 furono massacrati gli ebrei di Safed, nel 1839 quelli di Mashhad, nel 1867 quelli di B\u0101rfur\u016bsh (attualmente B\u0101bul, nel M\u0101zandar\u0101n). Altri scontri occorsero in Marocco, Algeria, Tunisia, Tripolitania e in altri luoghi del Medio Oriente. Nel luglio 1860 a Damasco furono uccisi dai Drusi da 3.000 a 5.000 cristiani e l'eccidio fin\u00ec solo grazie all'intervento personale dell'Emiro \u02bfAbd al-Q\u0101dir b. Mu\u1e25yi al-D\u012bn al-\u1e24asan\u012b (ricordato semplicemente col generico nome di Abd el-Kader), allora in esilio nella citt\u00e0 siriana per volere francese. Nell'Iraq, specie nell'area di Mosul, ebrei e cristiani vivevano in uno stato di costante insicurezza. Interi quartieri ebraici furono distrutti nel 1912 a Fez, e non pi\u00f9 tardi del 1948 a \u1e62an\u02bf\u0101\u02be.\nRiduzione in schiavit\u00f9.\nLa legge e i costumi islamici vietavano la riduzione in schiavit\u00f9 di \"dhimmi\" liberi entro i territori musulmani. Un'eccezione fu l'asservimento di giovani \"dhimmi\" per l'esercito di schiavi del dominatore. La pratica risale agli abbasidi, che reclutavano tali schiavi guerrieri principalmente dai popoli turcofoni non musulmani, e fu reiterata pi\u00f9 tardi dagli Ayyubidi che, comperando schiavi provenienti dalla stesse euro-asiatiche, consentiranno loro malgrado l'affermazione della dinastia sultanali mamelucche. Gli Ottomani praticavano un sistema simile, conosciuto con il nome di dev\u015firme, che consisteva nello schiavizzare ogni anno giovani dalle popolazioni cristiane dei province balcaniche, convertendole tuttavia all'Islam, destinate al corpo d\"\u00e9lite\" dei Giannizzeri.\nLa \"Dhimma\" nel mondo moderno.\nLo status di \"dhimmi\" \"fu a lungo accettato con rassegnazione dai cristiani e con gratitudine dagli ebrei\" ma questo stato di cose cess\u00f2 dopo l'ascesa degli Stati nazionali cristiani e dopo che le idee egalitarie e liberali della Rivoluzione francese si diffusero tra i \"dhimmi\". I musulmani invece si opposero all'abolizione delle leggi che discriminavano i \"dhimmi\", ma le insistenti e crescenti pressioni delle potenze europee, come pure le pressioni dei riformatori musulmani, rilassarono gradualmente le discriminazioni.\nL'efficacia delle leggi della \"dhimma\" rimase diffusa nel mondo musulmano fino alla met\u00e0 del XIX secolo, quando l'Impero Ottomano fu costretto dalle potenze europee ad attenuare molte delle restrizioni che gravavano sugli autoctoni non musulmani. Le riforme facevano parte movimento modernizzatore delle \"Tanzimat\" (Riforme), che inizi\u00f2 nel 1839 con l'ascesa al trono del Sultano Abdul Mejid I.\nUn editto emanato il 3 novembre 1839, proclam\u00f2 la parziale uguaglianza dei sudditi senza riguardo alla religione. Questa storica novit\u00e0 era motivata in parte dal desiderio di ottenere il sostegno dell'Impero britannico in caso di conflitto contro l'Egitto \"de facto\" indipendente dalla Sublime Porta.\nIl 18 febbraio 1856 fu emanato un editto, basato sul precedente, e dietro le pressioni degli ambasciatori di Gran Bretagna, Francia (paesi alleati degli Ottomani nella Guerra di Crimea) e Austria. L'editto proclamava ancora il principio di uguaglianza tra musulmani e non musulmani, e introduceva molte riforme specifiche a tal fine. Ad esempio la \"jizya\" venne abolita e ai non musulmani fu permesso l'arruolamento nell'esercito.\nNel corso della Prima guerra mondiale le minoranze cristiane greche, armene e assire furono perseguitate nell'Impero Ottomano sin dal 1914 con deportazioni di massa, pulizia etnica, espulsioni dai territori e dalle citt\u00e0 dove essi erano in forte minoranza o in maggioranza civile non armata, soprattutto in Anatolia. Nel 1915 l'ambasciatore americano a Costantinopoli, Henry Morgenthau, Sr., scrisse che 350.000 armeni erano stati uccisi o lasciati morire di stenti. Le cifre pi\u00f9 attendibili sul Genocidio Armeno ammontano oggi tra il milione e i due milioni di vittime, oltre a 1 milione di vittime greche e mezzo milione/un milione di cristiani Assiri che vivevano nell'odierna Turchia orientale, nelle valli del Kurdistan, in Siria e nell'Alta e Media Mesopotamia.\n\u00c8 tuttora vigente nella maggior parte del mondo islamico il divieto per i musulmani di apostasia e per i non musulmani di fare proselitismo, inoltre nonostante siano negli Stati islamici (ad eccezione dell'Arabia Saudita) presenti chiese e luoghi di culto non islamici, rimane piuttosto problematico (se non impossibile) che le minoranze religiose ricevano l'autorizzazione per edificarne di nuovi.\nI cristiani assiri o siriaci del circondario di Dora (Dawra) presso Baghdad sono tutt'oggi obbligati a pagare la \"jizya\".. Lo Stato Islamico dell'Iraq e della Siria ha ripristinato la condizione di dhimmi per i non musulmani, ispirandosi in questo all'esempio del Profeta Maometto e dei primi Califfi. L'Arabia Saudita, basandosi sulle stesse fonti, non ammette il diritto di cittadinanza a persone che non siano di religione musulmana."}
{"id": "50693", "revid": "1516566", "url": "https://it.wikipedia.org/wiki?curid=50693", "title": "Pegaso (araldica)", "text": "Il pegaso (nome comune) \u00e8 una figura immaginaria esattamente corrispondente alla sua immagine mitologica, utilizzata con una certa frequenza soprattutto nell'araldica straniera. \u00c8 considerato simbolo della \"fama\".\nPosizione araldica ordinaria.\nIl pegaso si rappresenta, abitualmente, d'argento, volante o inalberato, di profilo verso destra.\nAttributi araldici.\nNormalmente il pegaso \u00e8 raffigurato in maniera abbastanza ordinaria. Fra gli altri attributi possibili, il pegaso \u00e8:\nAltri usi.\nL'uso del pegaso sullo stemma della Toscana ha una motivazione storico-politica (il cavallo alato era il simbolo del Comitato di Liberazione Nazionale toscano) e originariamente non seguiva lo schema araldico normale. L'ultima versione, col cavallo preso da una moneta di Benvenuto Cellini (\"Pegaso sulla fonte di Ippocrene\"), pu\u00f2 essere descritto comunque come \"di rosso, al pegaso inalberato rivoltato\"."}
{"id": "50694", "revid": "718859", "url": "https://it.wikipedia.org/wiki?curid=50694", "title": "Fenice (araldica)", "text": "La fenice \u00e8 una figura immaginaria rappresentata come un uccello posto su un rogo ardente. Questo uccello rassomiglia molto all'aquila araldica ed \u00e8 talvolta definita come una sua variante. \u00c8 rappresentata di fronte, con la testa di profilo, le ali spiegate, su un rogo, chiamato \u00ab immortalit\u00e0 \u00bb, che non si blasona se \u00e8 dello stesso colore della fenice. \u00c8 simbolo di \"longevit\u00e0\", di \"fama imperitura\", di \"nome senza macchia\"; i cristiani la presero a simbolo di \"immortalit\u00e0\" e per questo motivo il rogo della fenice \u00e8 definito araldicamente immortalit\u00e0.\nSotto, le armi dei Malet de Lussart: \"d'azzurro ad una fenice sulla sua immortalit\u00e0, che guarda il sole, il tutto d'oro\", dove si vede bene la sua parentela con l'aquila, ritenuta la sola capace di guardare il sole direttamente."}
{"id": "50695", "revid": "1718925", "url": "https://it.wikipedia.org/wiki?curid=50695", "title": "Sirena (araldica)", "text": "La sirena \u00e8 una figura immaginaria corrispondente alla sua immagine medievale di donna \"marinata\" (con la coda di pesce). \u00c8 sempre rappresentata galleggiante sul mare o su un'onda. In genere, si pettina con una mano mentre si osserva in uno specchio che tiene con l'altra. Se ha un atteggiamento diverso, occorre blasonarlo (si veda lo stemma di Varsavia, che porta una sirena al naturale armata di una spada d'oro e con un scudo dello stesso). \u00c8 simbolo di \"eloquenza\" e di \"persuasione\", poich\u00e9 aveva la facolt\u00e0 di persuadere con dolcezza.\nUna variante che si incontra spesso \u00e8 la \"sirena dalla coda doppia\" che tiene un'estremit\u00e0 di questa doppia coda in ciascuna mano. Ma non la si trova solamente blasonata come tale (\u00ab\"dalla doppia coda\"\u00bb), ma talvolta anche, erroneamente, come \u00ab melusina \u00bb, che invece dovrebbe essere tradizionalmente simile alla sirena con pettine e specchio.\nRiassumendo:"}
{"id": "50696", "revid": "228587", "url": "https://it.wikipedia.org/wiki?curid=50696", "title": "Magiari", "text": "I magiari o ungari sono un gruppo etnico e linguistico di origine ugrica: in questo senso il termine pu\u00f2 essere sinonimo di ungheresi; quest'ultimo termine \u00e8 usato per periodi storici successivi alla creazione dello stato ungherese e quindi anche per l'attuale popolazione europea.\nUngari e magiari sono termini usati principalmente in contesto storico (soprattutto per le epoche precedenti al X secolo d.C.), dai linguisti e per indicare l'etnia ungherese indipendentemente dalla cittadinanza. \"Magyar\" \u00e8 semplicemente la parola ungherese che significa \"ungherese\".\nIn origine i Magiari erano solo una (la principale) delle sette trib\u00f9 ungare che conquistarono l'attuale Ungheria nell'896 e da cui discendono gli attuali ungheresi; da qui il nome si \u00e8 esteso a tutto il popolo.\nStoria.\nDopo che le popolazioni ungare si spostarono in tre zone successive, prima da Jugra (la mitica terra d'origine degli Ungari, a ridosso degli Urali centrali) alla Magna Hungaria, da qui alla Lev\u00e9dia e poi ad Etelk\u00f6z (dove furono condotte da \u00c1lmos), il condottiero dei Magiari \u00c1rp\u00e1d (figlio di \u00c1lmos), secondo la tradizione, guid\u00f2 gli Ungari da Etelk\u00f6z al bacino dei Carpazi e pi\u00f9 precisamente nella pianura del Danubio medio e nella Pannonia, nell'896. Gli Ungari erano una popolazione etnicamente affine ad altre originarie delle steppe dell'Asia centrale quali Unni, Bulgari e Avari. Occuparono la Pannonia, lasciata libera dopo la distruzione degli Avari sotto il regno di Carlo Magno all'inizio del IX secolo.\nAlla fine del IX secolo e nel X secolo razziarono in molte zone l'Impero carolingio (vedasi la Cronologia delle incursioni ungare): dapprima i margini, come in Moravia nell'894 ed in Italia settentrionale e centrale (899), dove sconfissero l'esercito del regno d'Italia nella battaglia della Brenta, arrivando fino ad assediare la capitale del regno: Pavia, poi nella Lorena e in Borgogna. Queste razzie, sebbene non fossero di grossa portata in termini di movimento di popolazioni se non in determinate zone dell'impero, erano caratterizzate da forza (abilit\u00e0 della cavalleria magiara) e sete di depredare i molti tesori dell'Impero mal difesi.\nLa forte depredazione avvenuta nel Nord Est dell'Italia ha portato a nominare una parte della pianura veneto-friulana Vastata Hungarorum. Molti ricchi monasteri in Europa, come anche interi villaggi, vennero saccheggiati e/o scomparirono, arrivando cos\u00ec a far vacillare l'impero, anche perch\u00e9 pi\u00f9 o meno contemporaneamente ci furono le invasioni dei Normanni e le continue incursioni dei Saraceni.\nNel 907, il regno slavo della Grande Moravia, potentato dell'Europa centro-orientale ai confini dell'Impero carolingio, fu sconfitto e sub\u00ec il definitivo collasso a causa delle nuove popolazioni, che andarono ad occupare definitivamente il bacino carpatico, ma l'espansione magiara ad occidente fu bloccata definitivamente dalla battaglia di Lechfeld (10 agosto 955). Nel 1001, grazie al papa Silvestro II e all'incoronazione a Re di Ungheria di Stefano I d'Ungheria (che divenne poi Santo Stefano, patrono d'Ungheria), nato come Vajk, figlio di Geza, principe e guida dei magiari, i magiari si convertirono al Cristianesimo ed il nuovo Regno d'Ungheria divenne parte integrante dell'Europa.\nSin dalle proprie origini nell'XI secolo, il multietnico Regno d'Ungheria occup\u00f2 la Pannonia e l'intera zona dei Carpazi. Dopo la prima guerra mondiale il regno fu diviso dal Trattato del Trianon ed all'Ungheria rest\u00f2 meno di un terzo del proprio territorio.\nL'origine delle parole \"Ungari\" e \"Magiari\".\nCirca l'origine della parola \"Ungheria\" (dal latino \"Hungaria\"), \u00e8 opinione diffusa, ma poco attendibile, che essa derivi dal nome di una popolazione seminomade, gli Unni, che furono circa 400 anni prima in Pannonia e che avrebbero avuto alcune similitudini con lo stile di vita e il modo di guerreggiare dei Magiari. In passato, infatti, era molto diffusa nella storia e nella letteratura l'erronea identificazione degli Unni con gli Ungari.\nAltri invece pensano che il nome derivi da \"Ungur\" o \"Onogur\", che nelle lingue turche, come in proto-bulgaro o in turco, significa \"dieci frecce\" ovvero \"dieci trib\u00f9\". Gli Onogur (da cui \"Ungari\"), quindi, erano tutte e dieci le trib\u00f9. Infatti, secondo alcuni storici, questo nome deriverebbe da un'alleanza tra dieci trib\u00f9 ungare e turco-avaro-bulgare. Secondo lo storico Gyula L\u00e1szl\u00f3, questa denominazione dimostrerebbe il carattere \"turco\" dell'\u00e9lite che governava gli ungari, ovvero il fatto che il territorio occupato dagli ungari fosse gi\u00e0 abitato da popolazioni magiaro-turco-bulgare denominate \"onogur\". Gli \"ungari\", quindi, sarebbero i popoli sotto il dominio di trib\u00f9 magiare, turche e bulgare. Questa teoria detta della \"doppia conquista della patria\" (da parte di turchi e di magiari, cio\u00e8), dopo una certa fama durante i primi decenni del '900 (in relazione alla diffusione di panturchismo e turanismo) e anche durante il regime socialista, \u00e8 stata notevolmente ridimensionata e quindi rigettata dagli studi pi\u00f9 recenti.\nDa non trascurare \u00e8 pure il fatto che la terra d'origine degli Ungari nelle steppe si chiami, nelle lingue locali (e non in ungherese), Jugra (corrispondente all'omonima regione siberiana), parola che con evidenza contiene la stessa radice di \"ungari\" o \"ugri\". \"Ungheria\", quindi, verrebbe da \"Jugra\" passando per il latino \"Hungaria\".\nSecondo il linguista e storico Andr\u00e1s R\u00f3na-Tas, che nel 1984 ipotizz\u00f2 che gli antichi Ungheresi fossero un popolo ugrofinnico di costumi turchi, la parola \"magyar\" sarebbe di origine ugrofinnica e consisterebbe di due parti: \"magy-\" (da \"mans\", come nel nome del popolo dei Mansi o Voguli, oggi stabilitisi nella Siberia occidentale, e in \"Mos\", nome di uno dei due gruppi principali in cui si dividono gli Ostiacchi) e \"-er\", \"uomo, creatura\", usato per denominare un altro gruppo uralico. Dall'unione di queste due parole si sarebbe quindi formato \"manser\" &gt; \"magyer\" (forma priva di armonia vocalica attestata fino al XIII secolo) &gt; \"magyar\".\nSecondo la mitologia ugrica il popolo magiaro deriverebbe da due mitici gemelli: \"Hunor\" e \"Magor\". Come \u00e8 facile notare, i due nomi contengono la radice l'uno di Ungaro (ma anche di unno) e l'altro di Magiaro.\nNomi come quelli dei sovrani unni \"Attila\" e \"Ildik\u00f3\" (abbreviazione del nome dell'ultima moglie di Attila, la gota Crimilde) sono comuni tra gli ungheresi di oggi, sebbene siano di origine germanica. Stando alla testimonianza dell\u2019ungherese fra\u2019 Giuliano, che viaggi\u00f2 attraverso la Bulgaria del Volga nel XIII sec., nel limitrofo territorio dell\u2019attuale Baschiria si trovavano ancora comunit\u00e0 magiarofone, ossia i discendenti di quella parte dei Magiari che non intrapresero il viaggio verso Occidente. Comunit\u00e0 che di l\u00ec a poco sarebbe stata spazzata via dall'avanzata mongola.\nMinoranze etniche e linguistiche.\nNel 2001 in Ungheria vi erano circa 9.416.000 magiari. I magiari sono stati il principale gruppo etnico ad aver vissuto nel territorio del Regno d'Ungheria durante il II millennio. In seguito alla sua dissoluzione causata dal Trattato del Trianon, molti magiari sono divenuti minoranze etniche di Romania (circa 1.410.000), Slovacchia (circa 521.000), Serbia (circa 294.000), Ucraina (circa 157.000), Austria (circa 41.000), Repubblica Ceca (circa 20.000), Croazia (circa 17.000) e Slovenia (circa 7.700). Inoltre forti colonie ungheresi sono presenti in molti Paesi del mondo, tra cui Stati Uniti (circa 1.500.000), Canada (circa 270.000), Israele (circa 250.000), Germania (circa 120.000) e altri Paesi dell'Europa occidentale (circa 85.000), dell'Oceania (circa 65.000), del Sud America (circa 50.000), del Nord Europa (circa 45.000), dell'Asia (circa 40.000) e dell'Africa (circa 10.000)."}
{"id": "50697", "revid": "1745361", "url": "https://it.wikipedia.org/wiki?curid=50697", "title": "Tritone (divinit\u00e0)", "text": "Tritone \u00e8, nella mitologia greca, il figlio del dio del mare Poseidone e della nereide Anfitrite, e il progenitore dei Tritoni.\nCaratteristiche.\nTritone aveva un corno di conchiglia, il cui suono calmava le tempeste e annunciava l'arrivo del dio del mare. Notissimo per l'aiuto che diede a Giasone e agli Argonauti nel trovare la rotta da seguire, Tritone veniva raffigurato con la met\u00e0 superiore umana e quella inferiore a forma di pesce, mentre tutta la pelle era verde. La sua origine \u00e8 pregreca, probabilmente fenicia (vedi Dagon).\nNell'iconografia, con il nome di Tritoni si designa un ampio numero di divinit\u00e0 marine minori che accompagnano Poseidone, considerate la progenie di Tritone stesso.\nNella cultura di massa.\nIl personaggio di Re Tritone del film Disney \"La sirenetta\" \u00e8 basato su Tritone."}
{"id": "50700", "revid": "1381093", "url": "https://it.wikipedia.org/wiki?curid=50700", "title": "Sauber F1 Team", "text": "La Sauber F1 Team \u00e8 una scuderia svizzera di Formula 1 e precedentemente di vetture sport, impegnate tra l'altro nel campionato del mondo sportprototipi, fondata da Peter Sauber e con sede a Hinwil. Dal 2022 viene iscritta al campionato mondiale di Formula 1 con il nome di Alfa Romeo F1 Team ORLEN, in base all'accordo di sponsorizzazione con la casa automobilistica italiana Alfa Romeo, iniziato nel 2018 (diventata a tutti gli effetti \"title name\" della scuderia dal 2019), e a quello con l'azienda polacca ORLEN, diventata \"co-title sponsor\" dal 2020.\nDalla stagione 2006 a quella 2009 la scuderia venne ceduta al costruttore tedesco BMW, che ne fece il suo team ufficiale pur mantenendo nel nome, BMW Sauber, un riferimento alla squadra originale.\nIl 27 novembre 2009 la scuderia fu ceduta nuovamente al vecchio proprietario e fondatore Peter Sauber, riprendendo il nome di Sauber. Il 20 luglio 2016 Peter Sauber vendette la squadra alla societ\u00e0 di investimenti svizzera Longbow Finance SA, che nonostante la nuova propriet\u00e0 ne mantenne la storica denominazione.\nStoria.\nDopo gli studi professionali come elettricista, Peter Sauber inizi\u00f2 l'attivit\u00e0 di venditore di auto a Hinwil, attivit\u00e0 che lo port\u00f2 ad un coinvolgimento nel mondo delle corse. Coinvolgimento insolito per uno svizzero, residente in un paese che aveva quasi completamente vietato le corse automobilistiche dopo la gravissima tragedia del 1955 nella 24 Ore di Le Mans. Unica eccezione tollerata erano alcune cronoscalate cui partecip\u00f2 con il suo Volkswagen Maggiolino.\nSport Prototipi.\nDopo aver deciso di non proseguire con il business familiare (commercio di illuminazione e semafori per uso stradale), Peter costru\u00ec la sua prima vettura, la Sauber C1 (la \"C\" sta da allora per Christiane, il nome della moglie), in un magazzino dei suoi genitori. La vettura, basata su un telaio tubolare con un motore Ford-Cosworth da un litro, inizi\u00f2 a gareggiare nelle cronoscalate del campionato svizzero del 1970 ed ebbe una lunga vita agonistica correndo per tutti gli anni 1970 nelle mani di vari piloti, tra cui Friedrich H\u00fcrzeler, che si aggiudic\u00f2 il titolo nel 1974.\nNel 1971, la nuova Sauber C2 fu affidata a Hans Kunis.\nNel 1973 inizi\u00f2 la vera attivit\u00e0 di vendita di vetture su commissione, quando costru\u00ec tre nuove Sauber C3 per vari clienti. La vettura era progettata da Guy Boisson, e venne usata principalmente nel campionato svizzero sport prototipi che oltre alle cronoscalate in terra elvetica, prevedeva alcune gare all'estero (specialmente nei circuiti tedeschi, francesi e a Monza).\nLa Sauber C4 fu la prima vettura con chassis in alluminio sviluppata dal team e fu seguita dalla prima vettura di grande successo, la Sauber C5 usata in vari campionati riservati alle vetture sport due litri con il suo motore BMW quattro cilindri (molto diffuso in Formula 2 e gare sport), in particolare con la vittoria nel campionato Interserie del 1976 nelle mani di Herbert M\u00fcller.\nProgettata secondo le regole del Gruppo 6, la vettura fu ammessa a partecipare alla 24 Ore di Le Mans 1977 e 1978. In entrambe le annate la vettura fu anche in testa alla propria categoria prima di ritirarsi.\nLe Gruppo C.\nNel 1982 il mondiale marche vide nascere la nuova regolamentazione del Gruppo C. Con la sponsorizzazione della BASF venne realizzata la Sauber SHS C6 in collaborazione com lo studio di progettazione Seger &amp; Hoffman. Essa fu la prima vettura Sauber ad essere testata nella galleria del vento.\nFu durante questi test che Sauber conobbe Leo Ress, tecnico che diventer\u00e0 fondamentale per il team. La vettura fu per\u00f2 un fiasco a causa del motore Ford Cosworth DFL, potenziato soprattutto nella versione da 3,3 litri e soggetto a vibrazioni terribili nella versione 3.9 litri. Il sodalizio si ruppe e la vettura venne venduta a Walter Brun.\nSauber dovette ricominciare da capo, con pochi mezzi venne progettata la Sauber C7, dotata di motore BMW turbocompresso (praticamente il motore della BMW M1 Gruppo 5). Malgrado pochi test e tre piloti non professionisti che salirono direttamente in vettura durante le prove la macchina termin\u00f2 la 24 Ore di Le Mans 1983 al nono posto, con una affidabilit\u00e0 sorprendente e risultando l'unica non Porsche 956 tra le prime 10.\nDue anni dopo, alla 24 Ore di Le Mans 1985, debutt\u00f2 la Sauber C8, la prima vettura nata dalla collaborazione tra la Sauber e la Mercedes-Benz. Questo fortunato connubio porter\u00e0 al successo alla 24 Ore di Le Mans 1989 grazie alla Sauber C9, e a due titoli mondiali sportprototipi nel 1989 e 1990 grazie alla stessa C9 e alla Mercedes-Benz C11. Nelle due edizioni successive quest'ultima verr\u00e0 rimpiazzata dalla Mercedes-Benz C291 e dalla Mercedes-Benz C292.\nAltre categorie.\nNel 1979 la Sauber si dedic\u00f2 alla preparazione degli chassis Lola per la Formula 2, dominando il campionato svizzero. Tra i piloti vi era Max Welti, che diventer\u00e0 socio e team manager.\nNel 1980 e 1981 Sauber e Welti si dedicarono alla preparazione delle BMW M1 impegnate come Gruppo 5 nel campionato mondiale marche e vincendo anche la 1000 km del N\u00fcrburgring del 1981 con piloti Hans-Joachim Stuck e Nelson Piquet.\nFormula 1.\nGli esordi (1993-1996).\n1993.\nDopo una lunghissima militanza nel campionato del mondo sportprototipi, dove aveva mietuto molti successi durante l'affiliazione alla Mercedes, la Sauber debutt\u00f2 in Formula 1 nel 1993 nel Gran Premio del Sudafrica, sempre sotto l'egida della Mercedes (la cui stella a tre punte compariva sulle fiancate), col motore costruito dalla Ilmor Engineering (ma denominato \"Sauber\") e con i piloti Karl Wendlinger e JJ Lehto. Proprio nel primo Gran Premio Lehto colse un ottimo 5\u00ba posto finale. Alla fine di quel primo anno la Sauber si piazz\u00f2 al 7\u00ba posto nel campionato con 12 punti.\n1994.\nNel 1994, pur spinto dal nuovo motore Mercedes (in realt\u00e0 evoluzione dell'Ilmor), il team svizzero non miglior\u00f2 le proprie prestazioni, fermandosi ancora a 12 punti con un modesto 8\u00ba posto finale. I piloti erano il confermato Wendlinger (che ebbe un tremendo incidente nelle prove libere del Gran Premio di Monaco, rimase a lungo in coma e venne sostituito nelle restanti gare di campionato prima da Andrea De Cesaris e successivamente da Lehto) e il debuttante Heinz-Harald Frentzen. Vi furono anche problemi con gli sponsor, che costrinsero la Mercedes a ripianare portando alla squadra alcuni sponsor propri.\n1995.\nNel frattempo la casa tedesca abbandonava il costruttore svizzero per la McLaren, cosicch\u00e9 Sauber dovette ripiegare sui motori Ford per il 1995. Inizialmente la coppia di piloti era quella dell'anno precedente, Frentzen-Wendlinger, ma quest'ultimo, mai pienamente ripresosi dall'incidente di Monaco, dimostr\u00f2 di non poter pi\u00f9 avere le prestazioni del passato e venne sostituito a partire proprio dal Gran Premio di Monaco da Jean-Christophe Boullion, salvo riprendere il volante nelle ultime due gare ma con risultati ancora modesti. La Sauber comunque, grazie soprattutto ai risultati di Frentzen (che ottenne anche il primo podio della scuderia a Monza, giungendo terzo), miglior\u00f2 in classifica, chiudendo al 7\u00ba posto con 18 punti.\n1996.\nNel 1996, nuovamente con motori Ford, le prestazioni furono ancora in ribasso visto che Frentzen e il nuovo pilota Johnny Herbert non andarono al di l\u00e0 di 11 punti complessivi che fruttarono il 7\u00ba posto finale, e l'annata fu nobilitata solamente dal 3\u00ba e 4\u00ba posto ottenuto da Herbert e Frentzen nel rocambolesco Gran Premio di Monaco.\nGli accordi con Ferrari e Petronas (1997-2005).\n1997.\nIl 1997 fu il primo anno dell'accordo con la Ferrari e con la Petronas, l'azienda di stato petrolifera della Malaysia: l'accordo prevedeva che la scuderia di Maranello fornisse i motori (dell'anno precedente), e che questi venissero ribattezzati dallo sponsor. La Sauber-Petronas conferm\u00f2 Herbert e ingaggi\u00f2 come seconda guida l'italiano Nicola Larini, sostituito per\u00f2 dopo sole 5 gare dall'altro italiano Gianni Morbidelli, a sua volta sostituito in 4 gare dall'argentino Norberto Fontana. Il risultato finale fu un 7\u00ba posto e 16 punti totali all'attivo.\n1998.\nNel 1998 Peter Sauber si affid\u00f2 all'esperto Jean Alesi per cercare di fare il salto di qualit\u00e0, ma il pilota francese e il riconfermato Herbert non andarono al di l\u00e0 di 10 punti totali che posizionarono la scuderia al 6\u00ba posto, nonostante il podio (3\u00ba posto, dietro Damon Hill e Ralf Schumacher su Jordan) conquistato da Alesi al Gran Premio del Belgio, e la prima fila colta dallo stesso francese nel Gran Premio d'Austria.\n1999.\nNel 1999 l'annata fu ancor pi\u00f9 deludente: Alesi venne affiancato dal brasiliano Pedro Paulo Diniz, ma i due colsero solo 5 sesti posti per un magro 8\u00ba posto in classifica generale.\n2000.\nDi poco migliore la stagione 2000: con Mika Salo al posto di Alesi arrivarono solo 6 punti e la conferma dell'8\u00ba posto dell'anno prima.\n2001.\nDal 2001 il team svizzero inizi\u00f2 finalmente a sentire i benefici delle motorizzazioni Ferrari, e la coppia di giovani rampanti Nick Heidfeld e Kimi R\u00e4ikk\u00f6nen pot\u00e9 dimostrare il proprio valore portando la Sauber al 4\u00ba posto finale in classifica con 21 punti, il miglior risultato nella storia della scuderia.\n2002.\nNell'anno 2002 arriv\u00f2 una grossa iniezione di denaro grazie alla cessione del campioncino R\u00e4ikk\u00f6nen alla McLaren, ma i risultati furono in calo: il confermato Heidfeld e il nuovo Felipe Massa non andarono al di l\u00e0 di 11 punti per un 5\u00ba posto finale.\n2003.\nNel 2003 le prestazioni si mantennero sulla falsariga dell'annata precedente: venne abbandonata la giovent\u00f9 di Massa per l'esperienza del vecchio Frentzen, ma i risultati faticavano ad arrivare e alla fine i 19 punti totali (superiori all'anno precedente solo grazie al cambiamento di regolamento nel punteggio) installarono la scuderia in un tutto sommato modesto 6\u00ba posto su 10 team iscritti.\n2004.\nNell'annata 2004 Peter Sauber ha puntato su Giancarlo Fisichella e sul cavallo di ritorno Felipe Massa e in un certo modo i risultati si sono visti, con prestazioni tutto sommato migliori (frutto anche di una certa superiorit\u00e0 delle gomme Bridgestone rispetto alle Michelin montate da tutti i team diretti concorrenti in classifica). I numerosi arrivi in zona punti, soprattutto da parte di Fisichella, hanno portato la scuderia a confermare il 6\u00ba posto dell'anno precedente, ma con un bottino di punti ben superiore (34).\n2005.\nNel 2005 invece la Sauber si \u00e8 ugualmente fornita di pneumatici Michelin ma senza risultati significativi, con il ritorno a pieno regime in Formula 1 dell'ex-campione del mondo Jacques Villeneuve (insieme al confermato Massa) che per\u00f2 non ha inizialmente convinto per i risultati, tanto che dopo poche gare si rincorrevano le voci poi rientrate di un suo possibile licenziamento. Complessivamente, la squadra \u00e8 arrivata all'8\u00ba posto nella classifica finale totalizzando 20 punti, con due quarti posti (uno per pilota) come migliori risultati in gara.\nLa cessione alla BMW (2006-2009).\nI deludenti risultati delle ultime stagioni avevano contribuito ad accumulare un consistente passivo economico che, divenuto incolmabile, costrinse Peter Sauber a vendere lo storico team. Dopo molte speculazioni che il team fosse in vendita alla Volkswagen, il 22 giugno 2005 giunse la notizia ufficiale che la BMW, gi\u00e0 presente da anni in F1 come motorista e azionista della Williams, aveva rilevato la squadra e dalla stagione 2006 avrebbe cominciato a gareggiare con i colori dell'azienda bavarese e il nome di \"BMW Sauber F1 Team\", mantenendo quindi ancora il nome Sauber nel \"circus\". Continu\u00f2 ad operare in Svizzera e Peter Sauber mantenne un ruolo di consulente non operativo.\nNei 4 anni di attivit\u00e0 della scuderia i piloti furono Jacques Villeneuve, ereditato dalla Sauber ma sostituito dopo solo 12 Gran Premi da Robert Kubica, Nick Heidfeld e, per un solo Gran Premio, Sebastian Vettel, al suo esordio in Formula 1. Il risultato migliore ottenuto fu il secondo posto in classifica costruttori nel 2007 (complice la squalifica della McLaren per la nota vicenda della spy-story), mentre la migliore conclusione in gara fu la doppietta al Gran Premio del Canada 2008 di Kubica e Heidfeld, con Kubica sul gradino pi\u00f9 alto del podio. Durante la sua ultima stagione, la BMW Sauber si rivel\u00f2 meno competitiva rispetto al recente passato e ottenne solo due secondi posti e pochi piazzamenti a punti, che la faranno finire in sesta posizione nel mondiale costruttori con 36 punti. I risultati inferiori alle aspettative portarono la casa madre a decidere la sospensione delle attivit\u00e0 sportive in Formula 1 alla fine della stagione 2009, con un comunicato pubblicato il 29 luglio 2009.\nIl ritorno di Peter Sauber e dei motori Ferrari (2010-2016).\nIl 15 settembre 2009 venne annunciata la cessione della BMW Sauber ad un fondo d'investimento svizzero, il \"Qadbak Investments Ltd\". La FIA iscrisse la BMW Sauber quale \"team\" di riserva per il 2010, e indic\u00f2 la possibilit\u00e0 che le scuderie ammesse nel campionato successivo fossero 14. A causa delle difficolt\u00e0 sorte nel concludere la trattativa col fondo Qadbak, la BMW comunic\u00f2 il 27 novembre 2009 di aver ceduto la scuderia all'ex proprietario Peter Sauber, accordo per\u00f2 vincolato all'ammissione della scuderia al mondiale 2010. Il 3 dicembre 2009 la FIA accett\u00f2 l'iscrizione della Sauber come tredicesima scuderia nel mondiale.\n2010.\nNel 2010 la nuova vettura, costruita con i progetti gi\u00e0 preparati dalla BMW, fu motorizzata dalla Ferrari, e il primo pilota ingaggiato fu il giovane giapponese Kamui Kobayashi. Per il secondo posto la casa svizzera tratt\u00f2 con Nick Heidfeld e Giancarlo Fisichella, gi\u00e0 terzo pilota Ferrari, ma alla fine la scelta cadde sul veterano Pedro de la Rosa, ex terzo pilota McLaren.. Come terzo pilota fu ingaggiato il messicano Esteban Guti\u00e9rrez. Per ragioni legali, in quella stagione il nome della scuderia fu, almeno ufficialmente, \"BMW Sauber Ferrari\". Al suo fianco, Peter Sauber chiam\u00f2 Monisha Kaltenborn, nominandola CEO della squadra (prima donna a svolgere tali mansioni in una scuderia di Formula 1).\nLa stagione comunque inizi\u00f2 male per il team, che riusc\u00ec a raccogliere punti per la prima volta in stagione solo in Turchia, settima gara stagionale, con Kobayashi che arriv\u00f2 decimo al traguardo e de la Rosa che concluse subito dietro di lui. Da l\u00ec la Sauber fu pi\u00f9 costante nel conquistare punti e complessivamente l'anno non fu neanche troppo negativo, con 44 punti totali e l'ottavo posto tra i costruttori. Il miglior risultato stagionale fu conquistato da Kobayashi, che arriv\u00f2 sesto in Gran Bretagna. de la Rosa invece conquist\u00f2 solo un settimo posto in Ungheria e per questo fu licenziato dal team prima del Gran Premio di Singapore. Al suo posto Heidfeld corse le ultime 5 gare stagionali, conquistando un ottavo e nono posto rispettivamente in Giappone e Corea.\n2011.\nNel 2011, la Sauber (riappropriatasi definitivamente della sua vecchia denominazione) affid\u00f2 la sua nuova vettura, la C30, a Kamui Kobayashi e Sergio P\u00e9rez (il cui arrivo fu appoggiato dal miliardario Carlos Slim Hel\u00fa, che concesse munifiche sponsorizzazioni alla squadra svizzera). Al primo Gran Premio stagionale in Australia sia P\u00e9rez che Kobayashi finirono in zona punti (rispettivamente settimo e ottavo), ma furono poi entrambi squalificati a causa di un'irregolarit\u00e0 all'alettone posteriore. Il team si rifece gi\u00e0 nella gara successiva, che Kobayashi concluse settimo. Durante le prove della gara di Montecarlo, P\u00e9rez fu autore di un incidente. Sebbene non avesse riportato gravi conseguenze, i medici gli impedirono di correre la gara successiva, il Gran Premio del Canada, ove fu quindi sostituito da Pedro de la Rosa. La Sauber termin\u00f2 questa stagione al 7\u00ba posto con 44 punti, ottenendo come miglior risultato un 5\u00ba posto conquistato da Kobayashi a Montecarlo.\n2012.\nNel 2012 il team si present\u00f2 al via con la C31, sempre motorizzata Ferrari, guidata anche quest'anno da Kamui Kobayashi e Sergio P\u00e9rez.\nNel Gran Premio della Malesia si registr\u00f2 il miglior piazzamento della storia del team: P\u00e9rez, dopo essere stato anche in testa alla gara, ottenne il secondo posto, dietro la Ferrari di Fernando Alonso. La squadra ottenne altri ottimi risultati anche nei gran premi successivi: in Canada P\u00e9rez ottenne il secondo podio stagionale, cui se ne aggiunse un terzo in Italia, dove il pilota messicano, grazie anche ad una buona tattica di gara, chiuse in seconda posizione dopo essere scattato dal tredicesimo posto. Infine, nel Gran Premio del Giappone, la scuderia svizzera ottenne il quarto podio stagionale, stavolta con Kamui Kobayashi.\nAlla vigilia del Gran Premio del Brasile la Sauber ufficializz\u00f2 l'ingaggio per la stagione seguente del messicano Esteban Guti\u00e9rrez al posto di Kamui Kobayashi; ad affiancarlo fu chiamato Nico H\u00fclkenberg, in sostituzione di Sergio P\u00e9rez, passato alla McLaren. La Sauber termin\u00f2 la stagione al sesto posto nella classifica costruttori con 126 punti. Oltre ai quattro podi Kobayashi e P\u00e9rez misero a segno un giro veloce a testa, rispettivamente in Cina e a Monaco.\nLa stagione registr\u00f2 avvenimenti degni di nota anche fuori dai tracciati. Durante il mese di aprile, infatti, la Sauber avvi\u00f2 una partnership con la squadra di calcio britannica del Chelsea. Questo accordo, che prevedeva la reciproca sponsorizzazione dei due team sportivi, costituiva una novit\u00e0 assoluta per la Formula 1: mai prima di quel momento era avvenuta la cooperazione tra un club calcistico e un team automobilistico. Frattanto Peter Sauber, dopo aver ceduto a Monisha Kaltenborn un terzo del pacchetto azionario della scuderia, si era ritirato da ogni ruolo attivo, nominando la stessa Kaltenborn \"team principal\" e tenendo per s\u00e9 solo la carica di presidente del consiglio direttivo.\n2013.\nNonostante la nuova C32 presentasse delle soluzioni tecniche interessanti, in particolare delle fiancate con una sezione molto stretta, la vettura si rivel\u00f2 poco competitiva nella prima parte della stagione 2013, tanto che nelle prime dieci gare la scuderia svizzera raccolse appena sette punti, con un ottavo posto ottenuto da H\u00fclkenberg nel Gran Premio della Malesia come miglior risultato.\nA partire dal Gran Premio d'Italia, per\u00f2, la situazione miglior\u00f2 notevolmente. All'Autodromo di Monza H\u00fclkenberg si qualific\u00f2 a sorpresa in terza posizione, giungendo poi quinto al traguardo. Nelle restanti sette gare il pilota tedesco colse altri cinque piazzamenti a punti, con un quarto posto nel Gran Premio di Corea come miglior risultato, mentre il suo compagno di squadra Guti\u00e9rrez marc\u00f2 punti solamente nel Gran Premio del Giappone, chiuso in settima posizione. La ripresa nell'ultimo terzo di campionato consent\u00ec alla scuderia elvetica di limitare i danni, chiudendo il campionato al settimo posto, con 57 punti.\nDurante l'anno, per\u00f2, emersero diverse difficolt\u00e0 finanziarie, che portarono a ritardi nel pagamento di diversi fornitori. La situazione fu temporaneamente risolta grazie all'entrata in scena di alcuni fondi di investimento russi, che port\u00f2 anche all'ingaggio del giovane pilota russo Sergej Sirotkin come collaudatore per il 2014.\n2014.\nNonostante Sirotkin fosse stato inizialmente indicato come pilota titolare per il 2014, la scuderia elvetica affianc\u00f2 al riconfermato Guti\u00e9rrez il tedesco Adrian Sutil, in sostituzione del partente H\u00fclkenberg.\nL'inizio di stagione fu ancora peggiore del precedente. La nuova C33 si dimostr\u00f2 poco competitiva e inaffidabile, tanto che, dopo aver concluso l'inaugurale Gran Premio d'Australia appena fuori dalla zona punti, Sutil e Guti\u00e9rrez furono entrambi costretti al ritiro sia in Malesia che in Cina.\nLa situazione non miglior\u00f2 nel resto della stagione, che risult\u00f2 la peggiore nella ventennale storia della scuderia. N\u00e9 Guti\u00e9rrez n\u00e9 Sutil riuscirono a segnare punti: il pilota tedesco riusc\u00ec a qualificarsi nel gruppo dei primi dieci nel Gran Premio degli Stati Uniti, ma in gara fu costretto al ritiro dopo poche curve per un contatto.\nLa Sauber chiuse quindi la stagione senza punti per la prima volta nella sua storia, precedendo solo la Caterham nella classifica costruttori.\n2015.\nDopo la disastrosa stagione 2014, per il 2015 la Sauber cambi\u00f2 entrambi i piloti, ingaggiando Marcus Ericsson (proveniente dalla Caterham) e Felipe Nasr (gi\u00e0 terzo pilota Williams nel 2014). Tuttavia, ci\u00f2 cre\u00f2 un dissidio con il terzo pilota Giedo van der Garde, il quale aveva gi\u00e0 un contratto come pilota titolare per la stagione. van der Garde port\u00f2 in tribunale la scuderia elvetica, vincendo la causa: la Sauber dovette quindi pagare un forte indennizzo al pilota olandese.\nNonostante queste ulteriori complicazioni l'inizio del campionato fu positivo per la scuderia elvetica. All'esordio stagionale nel Gran Premio d'Australia sia Nasr che Ericsson andarono a punti, ripetendosi poi nel Gran Premio di Cina. In seguito gli arrivi a punti si fecero pi\u00f9 radi e il miglior risultato stagionale rimase il quinto posto di Nasr nella gara di apertura. La Sauber avanz\u00f2 di due posizioni nella classifica costruttori, chiudendo il campionato in ottava posizione, con 36 punti.\nNuove difficolt\u00e0 economiche (2016-2017).\n2016.\nNel 2016 la Sauber conferm\u00f2 entrambi i piloti. Fin dal Gran Premio d'Australia la situazione economica fu molto complicata, e nella prima parte di stagione n\u00e9 Nasr n\u00e9 Ericsson riuscirono a far segnare punti.\nIl 20 luglio la scuderia annunci\u00f2 di essere stata rilevata dalla societ\u00e0 svizzera di investimenti Longbow Finance SA, con sede a Lutry, che acquist\u00f2 il team svizzero, da tempo in difficolt\u00e0 finanziarie. Monisha Kaltenborn rimase a capo della gestione sportiva, mentre lo storico proprietario Peter Sauber abbandon\u00f2 il circus della F1 dopo 24 anni. Il team, comunque, mantenne tutto il suo organigramma, fatta eccezione per il presidente, che divent\u00f2 Pascal Picci, gi\u00e0 presidente della Longbow Finance.\nCon il Gran Premio d'Ungheria, la Sauber divent\u00f2 il costruttore col maggior numero di gare disputate senza mai ottenere alcuna vittoria (341), battendo cos\u00ec il precedente record appartenente alla Minardi (340). Dopo diciannove gare (di cui nove, a partire dal Gran Premio d'Ungheria, disputate sotto la nuova gestione), nel Gran Premio del Brasile, penultimo appuntamento stagionale, accadde l'impensabile: Nasr (partito penultimo) colse i primi 2 punti per s\u00e9 e per la scuderia, con il nono posto finale, cancellando cos\u00ec uno scomodo \"0\" in classifica e permettendo alla squadra di superare la Manor per l'importante decimo posto nei costruttori.\nAl termine del Gran Premio del Giappone, disputato sul circuito di Suzuka, la Sauber annunci\u00f2 che anche nella stagione 2017 avrebbe utilizzato le power unit Ferrari per le proprie monoposto.\n2017.\nLa stagione 2017 si apr\u00ec con una monoposto nuova, la C36, ancora una volta mossa da motore Ferrari (nello specifico, il Tipo 062 usato dalle \"Rosse\" nell'annata precedente) e con il debutto in Formula 1 del giovane italiano Antonio Giovinazzi, che sostitu\u00ec nelle prime due gare il tedesco Pascal Wehrlein, infortunato, scelto per prendere il posto del brasiliano Nasr. La nuova monoposto, per\u00f2, si dimostr\u00f2 ancora una volta poco competitiva, al punto da riuscire solo in poche occasioni a raggiungere la Q2 in qualifica e arrivando a punti solo al quinto appuntamento stagionale, con un 8\u00ba posto di Wehrlein che port\u00f2 i primi 4 punti per il team. Nel Gran Premio d'Azerbaigian Wehrlein regal\u00f2 un altro punto agli elvetici.\nAll'indomani del Gran Premio di Gran Bretagna, Fr\u00e9d\u00e9ric Vasseur divent\u00f2 il nuovo team principal della scuderia, sostituendo Monisha Kaltenborn licenziata tre settimane prima. Allo stesso tempo il team conferm\u00f2 l'arrivo di Luca Furbatto come capo progettista e di Ian Wright come capo della dinamica del veicolo.\nNel resto della stagione la squadra non riusc\u00ec pi\u00f9 ad ottenere punti. Nel frattempo la McLaren recuper\u00f2 competitivit\u00e0 e sopravanz\u00f2 la Sauber, che venne cos\u00ec relegata all'ultimo posto nei costruttori con appena 5 punti.\nPartnership con Alfa Romeo (2018-oggi).\nIl 29 novembre 2017 la Sauber ha annunciato una \"partnership\" commerciale e tecnica con lo storico marchio Alfa Romeo, nuovo \"title sponsor\" del team; ci\u00f2 ha portato nel 2018 a un cambio del nome ufficiale del team svizzero, che viene rinominato \"Alfa Romeo Sauber F1 Team\".\n2018.\nLa nuova monoposto per la stagione 2018, presentata il 20 febbraio, presenta i colori classici della scuderia Alfa Romeo storica, rosso e bianco, e il logo Alfa ben visibile sulle fiancate, alettone e musetto. Monta inoltre propulsori Ferrari di ultima generazione, che non saranno, a differenza di quanto annunciato in alcune indiscrezioni, marchiati da Alfa Romeo. Sul fronte piloti, come prima guida viene riconfermato Marcus Ericsson, mentre Pascal Wehrlein, non essendo in possesso di alcuno sponsor, viene sostituito dal debuttante Charles Leclerc. L'inizio di stagione vede una Sauber pi\u00f9 competitiva rispetto alle stagioni precedenti. Infatti nel secondo Gran Premio stagionale, in Bahrein, Marcus Ericsson ottiene i primi due punti in campionato per s\u00e9 e per la scuderia, mentre nel caotico Gran Premio d'Azerbaigian Leclerc conquista i suoi primi punti in Formula 1 grazie al 6\u00ba posto finale. Anche nelle gare successive la Sauber conferma i progressi della vettura rispetto alle stagioni precedenti, conquistando diversi piazzamenti a punti con Leclerc e, nel Gran Premio d'Austria, anche con Ericsson: si tratta della prima gara terminata con entrambi i piloti a punti dal Gran Premio di Cina 2015.\nJ\u00f6rg Zander lascia il ruolo di direttore tecnico a Simone Resta, proveniente dalla Ferrari, che si insedia a stagione praticamente finita.\nAltri piazzamenti in zona punti arrivano nel Gran Premio di Germania, nel quale Ericsson taglia il \ntraguardo in nona posizione, e nel Gran Premio del Belgio, nel quale il pilota svedese chiude al decimo posto. Anche nel finale di stagione la scuderia elvetica continua a ottenere buoni risultati: infatti Leclerc ed Ericsson ottengono diversi piazzamenti nei primi dieci. In particolare il giovane pilota monegasco chiude per quattro volte al settimo posto nelle ultime sei gare. Grazie a questa serie di risultati positivi la Sauber riesce a conquistare l'ottavo posto nella classifica costruttori con un totale di 48 punti, in netto miglioramento rispetto alle ultime due stagioni.\n2019.\nIl 2019 vede un profondo rinnovamento tecnico della vettura, curata da Luca Furbatto sotto la supervisione di Simone Resta, anche per via del nuovo regolamento aerodinamico. Nuovo anche il parco piloti, con il ritorno di Kimi R\u00e4ikk\u00f6nen a Hinwil dopo ben 18 anni, sostituito in Ferrari da Charles Leclerc, e la promozione a pilota titolare di Antonio Giovinazzi, gi\u00e0 protagonista con il team di due gare nel 2017, che prende il posto di Marcus Ericsson, retrocesso al ruolo di terzo pilota. Con la stagione 2019 si fa maggiore la presenza del marchio Alfa Romeo in seno alla Sauber: la casa italiana diventa a tutti gli effetti \"title name\" del team svizzero, che muta ufficialmente denominazione in \"Alfa Romeo Racing\". Nonostante l'addio allo storico marchio Sauber dopo 26 stagioni nel \"circus\", la propriet\u00e0 mantiene la propria indipendenza, rimanendo separata da Fiat Chrysler Automobiles. Nelle prime dodici gare della stagione la scuderia mantiene un buon rendimento, andando costantemente a punti, soprattutto con R\u00e4ikk\u00f6nen, mentre invece Giovinazzi fa pi\u00f9 fatica e riesce nell'impresa soltanto in un'occasione, nel Gran Premio d'Austria. Entrambi i piloti tornano a punti in Germania, ma vengono penalizzati per irregolarit\u00e0 sulla vettura. Dopo la pausa estiva, la scuderia accusa un calo di prestazioni che relega i due piloti stabilmente nelle retrovie, centrando pochi piazzamenti tra i primi dieci, principalmente con Giovinazzi, mentre R\u00e4ikk\u00f6nen deve attendere il Gran Premio del Brasile per tornare in zona punti, con un quarto posto davanti al compagno di squadra. Il bilancio finale \u00e8 di 57 punti, e vale per la seconda stagione consecutiva l'ottava posizione nel mondiale costruttori.\n2020.\nNel 2020 vengono confermati entrambi i piloti titolari; l'arrivo in seno alla scuderia di Robert Kubica nel ruolo di terzo pilota, reduce da una stagione da titolare alla Williams, porta con s\u00e9 il marchio polacco PKN Orlen che diventa \"co-title sponsor\" del team, ufficialmente rinominato \"Alfa Romeo Racing ORLEN\". L'avvio di stagione si rivela deludente; a parte i 2 punti ottenuti da Giovinazzi nel Gran Premio inaugurale, la scuderia \u00e8 infatti lontana dalla zona punti per la prima parte della stagione. R\u00e4ikk\u00f6nen deve attendere fino al\u00a0rocambolesco Gran Premio della Toscana per conquistare i suoi primi punti in campionato, chiudendo all'ottavo posto, diventato poi nono a causa di una penalit\u00e0. Un altro piazzamento in zona punti arriva nel Gran Premio dell'Eifel, nel quale Giovinazzi taglia il traguardo in decima posizione. Nel Gran Premio dell'Emilia-Romagna entrambi i piloti ottengono, per la prima volta in stagione, un piazzamento tra i primi dieci, con R\u00e4ikk\u00f6nen nono e Giovinazzi decimo. Fino al termine del campionato non ci saranno altri piazzamenti in zona punti. Nonostante il bilancio finale di una stagione molto deludente sia di appena 8 punti, la scuderia conferma per il terzo anno consecutivo l'ottava posizione nel mondiale costruttori.\n2021.\nPer la stagione 2021 viene confermata per il terzo anno consecutivo la line-up dei piloti composta da Kimi R\u00e4ikk\u00f6nen e Antonio Giovinazzi. Il primo piazzamento in zona punti arriva nel Gran Premio di Monaco, nel quale il pilota italiano taglia il traguardo in decima posizione, piazzamento bissato nel successivo Gran Premio d'Azerbaigian dal pilota finlandese. Un nuovo piazzamento tra i primi dieci arriva nel Gran Premio d'Ungheria, nel quale R\u00e4ikk\u00f6nen, al termine di una gara rocambolesca, taglia il traguardo in undicesima posizione, ma per via della squalifica di Vettel giunto secondo, sale in decima posizione. Alla vigilia delle qualifiche del Gran Premio d'Olanda, R\u00e4ikk\u00f6nen risulta positivo al SARS-CoV-2, venendo sostituito sia in questa occasione che nel Gran Premio d'Italia della settimana successiva dal terzo pilota della scuderia Robert Kubica. Il finlandese, una volta guarito, rientra al Gran Premio di Russia e va subito a punti, cogliendo l'ottava posizione, piazzamento ripetuto nel Gran Premio di Citt\u00e0 del Messico, mentre nel Gran Premio d'Arabia Saudita Giovinazzi taglia il traguardo in nona posizione. La stagione si conferma molto deludente come quella precedente, con un bottino totale di 13 punti, che fanno scivolare la scuderia al nono posto nel mondiale costruttori. Inoltre R\u00e4ikk\u00f6nen annuncia il suo ritiro dalla Formula 1 al termine del campionato.\n2022.\nNella stagione 2022 il team rinnova completamente la line-up dei piloti: dopo gli addii di Kimi R\u00e4ikk\u00f6nen e Antonio Giovinazzi, i loro sostituti sono il finlandese Valtteri Bottas, proveniente dalla Mercedes, e il giovane pilota cinese Zhou Guanyu, al debutto da titolare in Formula 1. Inoltre cambia la denominazione della scuderia, che diventa ufficialmente \"Alfa Romeo F1 Team ORLEN\".\nCollegamenti esterni.\n "}
{"id": "50708", "revid": "124872834", "url": "https://it.wikipedia.org/wiki?curid=50708", "title": "Giuseppe Gioachino Belli", "text": "Nei suoi 2279 \"Sonetti romaneschi\", composti in vernacolo romanesco, raccolse la voce del popolo della Roma del XIX secolo.\nBiografia.\nNacque a Roma nel 1791 nella famiglia benestante di Luigia Mazio e di Gaudenzio Belli. La famiglia ebbe altri tre figli: uno morto ancora in fasce, Antonio Pietro, nato postumo al padre Gaudenzio, Carlo, morto a 18 anni, e Flaminia che nacque nel 1801 e si fece suora nel 1827. Nel 1798 i francesi occuparono Roma e i Belli si rifugiarono a Napoli. \nRistabilito il potere pontificio, tornarono a Roma e poi, nel 1800, si stabilirono a Civitavecchia, dove Gaudenzio Belli aveva ottenuto un impiego ben retribuito al porto. Quando mor\u00ec nel 1802 in un'epidemia di tifo petecchiale, lasci\u00f2 in gravi difficolt\u00e0 economiche la famiglia, che torn\u00f2 a Roma, stabilendosi in via del Corso.\nLa madre si rispos\u00f2 nel 1806, ma mor\u00ec l'anno dopo, e dei figli si prese cura lo zio paterno, Vincenzo Belli. Giuseppe Gioachino dovette interrompere gli studi per impiegarsi in brevi e mal retribuiti lavori di computista, presso i principi Rospigliosi e presso l'Azienda Generale della Reverenda Camera degli Spogli, impartendo anche qualche lezione privata.\nOttenne salario e alloggio nel 1812 presso il principe Stanislao Poniatowsky, ma fu licenziato l'anno dopo per contrasti, si ipotizza, con Cassandra Luci, amante (e, successivamente, moglie) del principe.\nIntanto il Belli aveva incominciato le prime prove poetiche e letterarie. Nel 1805 aveva scritto le ottave \"La Campagna\", un componimento scolastico sulla bellezza della natura, l'anno dopo una \"Dissertazione intorno la natura e utilit\u00e0 delle voci\", poco pi\u00f9 di un sunto del \"Saggio sull'origine delle conoscenze umane\" di Condillac, laddove si tratta del linguaggio quale elemento espressivo di mediazione tra la sensazione e il pensiero. Altri suoi scritti su alcuni fenomeni naturali, pur privi di importanza scientifica, danno testimonianza della sua curiosit\u00e0 e del suo spirito di osservazione. Nel 1807 scrisse le \"Lamentazioni\", poemetto di nove canti in versi sciolti, con atmosfere notturne, la \"Battaglia celtica\", entrambe a imitazione del Cesarotti, allora in gran voga, e \"La Morte della Morte\", del 1810, un poemetto scherzoso in ottave, scritto a imitazione del Berni.\nNel 1812 Belli entr\u00f2 con il nome \"Tirteo Lacedemonio\" nell'\u00abAccademia degli Elleni\u00bb, istituto filo-francese fondato nel 1805. Nel 1813 una scissione port\u00f2 alla fondazione dell'\u00abAccademia Tiberina\u00bb, alla quale pass\u00f2 Belli. La nuova Accademia comprendeva gli oppositori dell'Impero, liberali e clericali, ed ebbe tra i membri Mauro Cappellari, futuro papa Gregorio XVI, e il principe Metternich.\nQuello fu anche l'anno delle seguenti opere:\nNel 1815 si volse al teatro e scrisse le farse \"I finti commedianti\" e \"Il tutor pittore\", nonch\u00e9 \"I fratelli alla prova\", traduzione di un dramma di Beno\u00eet Pelletier-Volm\u00e9ranges. Nel 1816 pubblic\u00f2 in terzine \"La Pestilenza stata in Firenze l'anno di nostra salute MCCCXLVIII\" e, nel 1817, \"A Filippo Pistrucci Romano\". Il 1818 entr\u00f2 nell'\u00abAccademia dell'Arcadia\u00bb con il nome \"Linarco Dirceo\".\nIl 12 settembre 1816 il Belli, che aveva appena ottenuto un impiego all'Ufficio del Registro, e Maria Conti (1780-1837), vedova benestante, proprietaria di terre in Umbria, si sposarono e si stabilirono in casa Conti a Palazzo Poli, presso la fontana di Trevi. Nella notte del 12 aprile 1824 nacque il loro primo figlio, Ciro. Libero da assilli economici, il Belli pot\u00e9 iniziare una serie di viaggi che lo portarono a visitare Venezia, Napoli, Firenze e, fondamentale per il suo sviluppo artistico, Milano, che visit\u00f2 nell'agosto del 1827 - dopo aver dato le dimissioni dal suo impiego statale - e dove si trattenne a lungo, ospite di un amico, l'architetto Giacomo Moraglia. A Milano, dove torn\u00f2 nel 1828 e nel 1829, conobbe le opere di Carlo Porta e comprese la dignit\u00e0 del dialetto e la forza satirica che il realismo popolare era capace di esprimere.\nDell'Accademia Tiberina fu segretario e, dal 1850, presidente. In questa veste fu responsabile della censura artistica e come tale si trov\u00f2 a vietare le opere di William Shakespeare. Pochi anni dopo, in una lettera indirizzata al principe Placido Gabrielli, datata 15 gennaio 1861, il Belli delineava la sua concezione del romanesco, definendola \u00abfavella non di Roma, ma del rozzo e spropositato suo volgo\u00bb. La lettera faceva seguito alla richiesta, inoltrata su incarico di Luigi Luciano Bonaparte, zio materno del principe, di tradurre in romanesco il Vangelo di Matteo ed \u00e8 oggi considerata un testo-chiave per comprendere la figura del poeta romano.\nGiuseppe Gioachino Belli mor\u00ec nel 1863, a causa di un colpo apoplettico, e fu sepolto a Roma, al cimitero del Verano. Nel testamento aveva disposto che le sue opere venissero bruciate, ma il figlio non lo fece, consentendo cos\u00ec che fossero conosciute da tutti e per sempre. Il pronipote e artista Guglielmo Janni ne racconter\u00e0 vita e opere in un opus dattiloscritto di 10 volumi.\nI \"Sonetti romaneschi\".\nL'opera del Belli, principalmente nota per i suoi sonetti, rappresenta con felice sintesi la mentalit\u00e0 dei popolani romani, lo spirito salace, disincantato, furbesco e sempre autocentrico della \"plebe\", come egli la denomina, rendendo con vividezza una costante traduzione in termini ricercatamente incolti delle principali tematiche della quotidianit\u00e0.\nL'aspetto ierocratico della Roma dei papi, della Roma del \"Papa Re\", che incrocia le vicissitudini del popolano nelle ritualit\u00e0 religiose e nelle liturgie giuridiche, nell'immanenza politica come nella sacralizzazione del pratico, \u00e8 sempre, in ogni verso svolto nell'ottica del \"vulgus\", che sue proprie conclusioni trae secondo quanto di sua percezione. In questo senso \u00e8 stato discusso se l'opera belliana, come inizialmente accadde, possa ancora \"tout-court\" ascriversi al verismo, che intanto dava migliori prove nella prosa, o se invece non sia il caso di riconsiderarla fra le categorie che, avvicinandosi al picaresco per tematiche e contestualizzazioni, trovano un certo fattore comune nella forma della poesia dialettale italiana.\nDa un punto di vista letterario, si tratta della produzione pi\u00f9 corposa della poesia dialettale italiana dell'Ottocento, e, in termini linguistici, si tratta di un documento di inestimabile valore sulle mille possibili articolazioni del romanesco, di cui isola un tipo oramai classico, mentre il tempo trascorso ha provveduto a farlo evolvere.\nA chi vi veda (posizione non maggioritaria) solo un carattere di poesia minore, personalistica, ad usi familiari, si contrappone chi vi riconosce il registro storico di una fase culturale popolare, un secolo prima che l'esigenza di catalogare e studiare e, prima ancora, di raccogliere, gli elementi espressivi dei ceti bassi, certamente quelli anche proverbiali, divenisse sentimento diffuso. Il corpo dei sonetti raggiunge anche un obiettivo non secondario delle opere letterarie, il piacere della lettura, agevolato dalla costante e intrigante trasparenza del personale diletto dell'Autore nella sua estensione.\nEppure il realismo \u00e8 parte del modo narrativo belliano, quantunque non esclusivo. Del realismo Belli fu certo attento osservatore, avendone peraltro selezionato materiale per il suo Zibaldone, ma l'inclinazione verso una satira di sistema, velenosa proporzionalmente alla presunta impossibilit\u00e0 di portare a moralistica \"redenzione\" i cattivi costumi che punge, sposta la classificabilit\u00e0 verso parametri solo apparentemente pi\u00f9 \"leggeri\", e difatti dell'opera si hanno inquadramenti nelle categorie dell'umorismo, della \"cronica\", del lazzo e - per estremo - della letteratura scandalistica. Come per altre opere di tutte le letterature, al piacere di degustarne l'arguzia, si \u00e8 spesso aggiunta la morbosit\u00e0 per la dirompente frequenza di ricorso a termini e locuzioni, o proprio a situazioni tematiche, di drastico scandalo.\nAl Belli che di fatto componeva un'opera moralisteggiante, senza limiti e senza rispetto delle inibizioni \"morali\" della letteratura ufficiale, con l'aggravante di essere egli censore ufficiale per ragioni di pubblica moralit\u00e0, non si riconobbe se non sottovoce, quasi clandestinamente, valore letterario, almeno sin quando (nella seconda met\u00e0 del Novecento) la cultura ufficiale non prese atto, restituendolo come nozione, che presso il popolo erano in uso il turpiloquio e la semplificazione in senso materiale delle tematiche riguardanti la religione (il \"Timor di Dio\"), il pudore sessuale e altri argomenti di pari delicatezza.\nI sonetti, 2.279 per circa 32.000 versi - pi\u00f9 del doppio dei versi della Divina Commedia dantesca -, sono spesso accostati alla proverbialistica poich\u00e9 nel loro complesso dipingono con ampiezza di dettaglio la filosofia dei Romaneschi del tempo (da non confondersi con i Romani, ai quali il Poeta diceva di appartenere), costituendone impercettibilmente, come dall'Autore stesso dichiarato, \"monumento\".\nTraduzioni.\nIn molte lingue sono disponibili le traduzioni di svariati sonetti.\nIn inglese.\nI sonetti del Belli sono stati tradotti in lingua inglese (\"Vernacular Sonnets of Giuseppe Gioacchino Belli\", Windmill Books Limited, Londra), da Michael Sullivan. La difficolt\u00e0 di rendere questo corpus poetico dialettale ha portato il traduttore ad adottare un'inflessione vernacolare dell'inglese che egli definisce \"dispersed urban vernacular\", riconducibile a una \"working class\" dispersa, non necessariamente urbana, in un linguaggio che, a differenza dell'originale, \u00e8 privo di un'identificazione territoriale.\nSettantatr\u00e9 sonetti di Belli, di argomento biblico, sono stati tradotti in lingua inglese dallo scrittore Anthony Burgess e posti, col testo romanesco a fronte, nella seconda parte del romanzo \"Abba Abba\" pubblicato nel 1977. Il romanzo tratta dell'incontro immaginario a Roma di Belli col poeta John Keats.\nIn francese.\nCi sono varie traduzioni anche in francese (Darbousset, Vegliante). La traduzione di 25 sonetti \u00e8 disponibile in rete a cura del centro parigino di scambi culturali C.I.R.C.E.\nIn tedesco.\nNel 1984 \u00e8 stata pubblicata la traduzione in tedesco di una selezione di sonetti, a cura di Otto Ernst Rock, con il titolo \"Die Wahrheiten des G. G. Belli. Eine Auswahl seiner frechen und frommen Verse\" (Le verit\u00e0 di G. G. Belli. Una selezione dei suoi versi impertinenti e pii) Un'altra selezione di sonetti, tradotta da Josef G. Mitterer, \u00e8 stata pubblicata in un'edizione bilingue sotto il titolo \"Sonetti romaneschi/R\u00f6mische Sonette: Eine Auswahl \u00fcbertragen in deutsche Reime\" (Una selezione, tradotta in rime tedesche) nel 2019.\nIn russo.\nIn russo sono disponibili anche in rete le traduzioni di svariati sonetti, soprattutto a cura di Solonovi\u0107.\nIn esperanto.\nIn esperanto Antonio De Salvo ha raccolto in rete le traduzioni di 139 sonetti, curate da Broccatelli, Corsetti, Pascucci, Pisoni e Sarandrea.\nLe altre opere.\nLa produzione in lingua italiana, poco nota, \u00e8 di volume superiore a quella vernacolare, che le \u00e8 per\u00f2 a sua volta superiore per peso specifico, quanto a particolarit\u00e0 e innovativit\u00e0. Nondimeno, in tempi recenti, si volge crescente attenzione al resto dell'opera di Belli, della quale si cerca di analizzare in modo meno superficiale le ricchezze creative.\nPrincipalmente si menzionano l'Epistolario e lo \"Zibaldone\", una selezione di brani del realismo, dell'illuminismo e del romanticismo indicativa della formazione letteraria dell'Autore, in gran parte autodidattica."}
{"id": "50718", "revid": "1379212", "url": "https://it.wikipedia.org/wiki?curid=50718", "title": "Scalable Vector Graphics", "text": "Scalable Vector Graphics (formato in .svg), indica un particolare formato che \u00e8 in grado di visualizzare oggetti di grafica vettoriale e quindi di salvare immagini in modo che siano ingrandibili e rimpicciolibili a piacere senza perdere in risoluzione grafica.\nIn particolare, il formato svg lavora in XML, cio\u00e8 di un'applicazione del metalinguaggio posto a base degli sviluppi del Web da parte del consorzio W3C, che si pone l'obiettivo di descrivere figure bidimensionali statiche e animate.\nSituazione.\nSVG \u00e8 diventato una raccomandazione (standard) del World Wide Web Consortium nel settembre 2001 dopo un iter piuttosto contrastato. Al W3C Macromedia e Microsoft avevano introdotto il linguaggio VML (Vector Markup Language), mentre Adobe e Sun Microsystems proponevano un formato concorrente chiamato PGML: per arrivare alla raccomandazione \u00e8 stato necessario un certo lavoro di compromesso. SVG \u00e8 supportato nativamente dal web browser/web editor Amaya, da Opera e da Mozilla Firefox dalla versione 1.5. Altri browser per visualizzare immagini SVG richiedono l'aggiunta di un plugin, come Adobe SVG Viewer o Corel SVG Viewer.\nLe immagini SVG possono essere visualizzate anche da editor e viewer autonomi. Una particolare versione di Mozilla, chiamata \"Croczilla\", ora supporta alcune parti dello standard SVG, ma gran parte delle prestazioni non sono ancora ottenibili: in prospettiva comunque le immagini SVG dovrebbero essere visualizzabili senza l'aggiunta di alcun plug-in. Anche il web browser Konqueror del progetto KDE attualmente possiede una implementazione di SVG abbastanza completa chiamata ksvg e c'\u00e8 da aspettarsi \nche in futuro questo supporto sar\u00e0 adattato al web browser Safari della Apple Inc. \nIl browser Opera supporta SVG dalla release 8.5.\nI programmi scritti in Java possono controllare la visualizzazione, la generazione e la manipolazione di grafici SVG servendosi del Batik SVG Toolkit.\nCaratteristiche.\n\u00c8 possibile riassumere quanto contenuto nella \"Overview of SVG\" del consorzio W3C.\nSVG permette di trattare tre tipi di oggetti grafici: \nGli oggetti grafici possono essere raggruppati in oggetti pi\u00f9 comprensivi, muniti di attributi di stile e aggiunti ad oggetti grafici precedentemente costruiti e visualizzati. Un testo pu\u00f2 far parte di un qualsiasi namespace XML sottoponibile ad una applicazione; questa possibilit\u00e0 consente di aumentare la ricercabilit\u00e0 e l'accessibilit\u00e0 delle immagini SVG. Il repertorio delle operazioni attuabili include trasformazioni annidate, percorsi di clipping, maschere alpha, effetti di filtro, oggetti template ed estensibilit\u00e0.\nLe figure espresse mediante SVG possono essere dinamiche e interattive. Il Document Object Model (DOM) per SVG, che include il completo XML DOM, consente una animazione in grafica vettoriale diretta ed efficiente attraverso i linguaggi ECMAScript e SMIL. Agli oggetti grafici SVG si possono assegnare event handlers tratti da un ampio repertorio: due esempi dal ruolo facilmente intuibile sono \"onmouseover\" e \"onclick\". Grazie alla compatibilit\u00e0 di SVG con gli altri standard per il web e grazie al mutuo supporto di questi meccanismi, si possono dotare gli elementi SVG e gli altri elementi XML di una pagina web di prestazioni come lo scripting ricavate contemporaneamente da diversi spazi di nomi.\nIl sistema SVG rivaleggiava con Adobe Flash (dichiarato obsoleto dal 31 dicembre 2020) in termini di potenziale e di efficienza. Per un primo confronto si fa presente che, contrariamente a Flash, SVG \u00e8 uno standard aperto.\nUtilizzo.\nLa maggior parte dei prodotti software per disegnare come Adobe Illustrator e Corel Draw nelle versioni pi\u00f9 recenti sono in grado di esportare immagini descritte in SVG. Anche il pacchetto \"Draw\" della OpenOffice.org dalla versione 1.1 pu\u00f2 esportare file SVG.\nDue programmi di grafica vettoriale open source e multipiattaforma che usano in maniera nativa il formato SVG sono Inkscape e Sodipodi.\nGrafica vettoriale scalabile.\nLe potenzialit\u00e0 di una grafica vettoriale scalabile sono notevoli: \nTali potenzialit\u00e0 interessano praticamente tutte le applicazioni grafiche che non siano puramente \"raster\", cio\u00e8 basate su mappe di pixel (nella pratica immagini provenienti da fotocamere o da scansioni).\nDi contro il \"peso\" computazionale di una immagine vettoriale \u00e8 in genere superiore a quello della grafica raster, in quanto il processore del computer deve sostanzialmente rigenerare l'immagine ex novo ogni qual volta che si ridimensiona la visualizzazione.\nIl vantaggio dell'SVG rispetto ad altri formati di grafica vettoriale consiste nella sua natura di standard aperto: in questo modo in linea di principio chiunque lo conosca \u00e8 in grado di realizzare pagine SVG senza avere la necessit\u00e0 di un ambiente di sviluppo commerciale dedicato.\nTrattandosi di un formato derivato dall'XML, eredita da esso la facilit\u00e0 di generazione con mezzi automatici e tramite linguaggi di programmazione.\nDal lato client \u00e8 infine possibile operare sul modello ad oggetti del documento (il DOM) utilizzando codice ECMAScript (la standardizzazione di JavaScript definita da ECMA).\nProgrammi per la creazione di svg.\nEcco una lista parziale di programmi per la generazione di file svg:\nHTML5.\nCon lo standard HTML5 il formato SVG \u00e8 diventato parte del linguaggio HTML. Un svg si pu\u00f2 inserire come immagine (formato \".svg\") oppure tramite codice. Dal punto di vista dell'utente, a livello estetico \u00e8 la stessa cosa. Le seguenti tre righe di codice danno come output lo stesso risultato a livello estetico (un cerchio bianco con bordo verde), ma con tre tecniche diverse:\nImmagine SVG\n&lt;img\n src=\"circle.svg\"\n alt=\"circle\"\n height=\"200\"\n width=\"200\" /&gt;\nCodice SVG\n&lt;svg width=\"100\" height=\"100\"&gt;\n &lt;circle cx=\"200\" cy=\"200\" r=\"93\"\n stroke=\"#66CC01\" stroke-width=\"4\" fill=\"E2FFC6\" /&gt;\nSorry, your browser does not support inline SVG.\n&lt;/svg&gt;\nCodice Canvas\nfunction draw() {\n // draw the colored region\n mainContext.beginPath();\n mainContext.arc(200, 200, 93, 0, 2 * Math.PI, true);\n mainContext.fillStyle = \"#E2FFC6\";\n mainContext.fill();\n // draw the stroke\n mainContext.lineWidth = 20;\n mainContext.strokeStyle = \"#66CC01\";\n mainContext.stroke();\nDifferenze tra SVG e Canvas.\nSVG \u00e8 un linguaggio per descrivere la grafica 2D in XML. Canvas disegna grafica 2D, al volo (con JavaScript).\nSVG \u00e8 basato su XML, il che significa che ogni elemento \u00e8 disponibile all'interno di SVG DOM. Si possono allegare gestori di eventi JavaScript per un elemento.\nIn SVG, ogni forma disegnata viene \"ricordata\" come un oggetto. Se gli attributi di un oggetto SVG vengono modificati, il browser pu\u00f2 automaticamente rieseguire il rendering della forma.\nIl Canvas (anch'esso un elemento HTML5) viene renderizzato pixel per pixel. Il Canvas, una volta disegnata la grafica, viene \"dimenticato\" dal browser. Se la sua posizione deve essere cambiata, l'intera scena deve essere ridisegnata, inclusi gli oggetti che potrebbero essere stati coperti dalla grafica.\nIl Canvas \u00e8 adatto per applicazioni dinamiche come giochi e animazioni, per via del suo caricamento pi\u00f9 veloce e indipendente dal DOM.\nLe immagini create in SVG sono aggiunte al DOM e modificabili tramite JavaScript e Css, anche con eventi presenti sugli altri elementi del documento.\nCaratteri.\nCome con HTML e CSS, il testo in SVG pu\u00f2 fare riferimento a file di caratteri esterni, come i caratteri di sistema. Se i file dei font richiesti non esistono sulla macchina in cui viene eseguito il rendering del file SVG, il testo potrebbe non apparire come previsto. Per superare questa limitazione, il testo pu\u00f2 essere visualizzato in un \"font SVG\" , dove i glifi richiesti sono definiti in SVG come un font che viene quindi descritto dall'elementocodice_1.\nSu lato SEO gli SVG sono pi\u00f9 accessibili perch\u00e9 supportano il testo che, a meno che non venga convertito in tracciati, \u00e8 selezionabile dall'utente in una pagina HTML e leggibile dai motori di ricerca.\nCollegamenti.\nLe immagini SVG possono contenere collegamenti ipertestuali ad altri documenti, utilizzando XLink. Attraverso l'uso dell'elementocodice_2o di un identificatore di frammento, gli URL possono collegarsi a file SVG che modificano l'area visibile del documento. Ci\u00f2 consente di creare stati di visualizzazione specifici che vengono utilizzati per ingrandire/ridurre un'area specifica o per limitare la visualizzazione a un elemento specifico. Questo \u00e8 utile quando si creano \"sprite\". Il supporto XLink in combinazione con l'elemento codice_3 consente anche il collegamento e il riutilizzo di elementi interni ed esterni. Ci\u00f2 consente ai programmatori di fare di pi\u00f9 con meno markup e rende il codice pi\u00f9 pulito. \nScripting e animazione.\nPrima dell'arrivo di HTML5, l'uso di Adobe Flash (obsoleto dal 31 dicembre 2020) era l'unico modo per creare animazioni vettoriali e, in generale, immagini vettoriali per il web.\nI disegni SVG possono essere dinamici e interattivi. Le modifiche basate sull'animazione possono essere descritte in SMIL o possono essere programmate in un linguaggio di scripting (ad esempio ECMAScript o JavaScript ). Il W3C raccomanda esplicitamente SMIL come standard per l'animazione in SVG. \nSVG pu\u00f2 essere animato anche con i CSS3 ed ECMAScript. \nUn ricco set di gestori di eventi come \" \"onmouseover\"\" e \" \"onclick\"\" pu\u00f2 essere assegnato a qualsiasi oggetto grafico SVG per applicare azioni ed eventi.\nAnimazione SVG utilizzando SMIL.\n&lt;animateTransform\n attributeName=\"transform\"\n attributeType=\"XML\"\n type=\"rotate\"\n from=\"0\"\n to=\"360\"\n begin=\"0s\"\n dur=\"1s\"\n repeatCount=\"indefinite\"/&gt;\nAnimazione SVG usando CSS3.\n&lt;style type=\"text/css\"&gt;\n @keyframes rot_kf {\n &lt;/style&gt;\nAnimazione SVG usando ECMAScript.\n&lt;script type=\"text/ecmascript\"&gt;\n function rotate(evt) {\n var object = evt.target.ownerDocument.getElementById('rot');\n setInterval(function () {\n var now = new Date();\n var milliseconds = now.getTime() % 1000;\n var degrees = milliseconds * 0.36; \n object.setAttribute('transform', 'rotate(' + degrees + ')');\n }, 20);\n &lt;/script&gt;\nDati Exif.\nIn SVG \u00e8 possibile inserire metadati Exif.\n&lt;svg xmlns=\"http://www.w3.org/2000/svg\" xmlns:sol=\"https://inkscape.org/it/\"&gt;\n &lt;circle cx=\"10\" cy=\"40\" sol:country=\"Italy\" r=\"10\"/&gt;\n&lt;/svg&gt;\nImmagini raster in SVG.\nNel codice svg si possono incorporare o collegare immagini raster (o bitmap) come jpg, png o gif.\nImmagine collegata:\n&lt;svg ... &gt;\n &lt;image xlink:href=\"/path/to/image.jpg\" width=\"100%\" height=\"100%\" x=\"0\" y=\"0\" /&gt;\n&lt;/svg&gt;\nImmagine incorporata:\n&lt;svg&gt;\n&lt;image\n y=\"130.35181\"\n x=\"47.050488\"\n id=\"image6820\"\n xlink:href=\"data:image/jpeg;base64,/9j/4AAQSkZJRgABAQEAlgCWAAD/2../&gt;\n&lt;/svg&gt;\nUso dei CSS.\n\u00c8 possibile utilizzare i CSS per modificare gli stili di SVG. Esempio:\nsvg {\n background-color: beige;\nBrowser che supportano il formato svg e svgz.\nEcco una lista di browser che almeno dall'ultima versione disponibile supportano, almeno in parte, il formato svg e svgz (svg compresso);\nIl supporto per tale formato \u00e8 in continua evoluzione e con il susseguirsi di nuove versioni dei nuovi browser la compatibilit\u00e0 si amplia continuamente."}
{"id": "50722", "revid": "1318658", "url": "https://it.wikipedia.org/wiki?curid=50722", "title": "Jos\u00e9 Carreras", "text": "Una parte della fama che ha ottenuto in tutto il mondo \u00e8 dovuta anche alla partecipazione ai concerti dei \"Tre Tenori\", accanto a Luciano Pavarotti e a Pl\u00e1cido Domingo.\nBiografia.\nCarreras ha mostrato un grande talento gi\u00e0 in tenera et\u00e0. Risale a quando aveva appena otto anni la sua prima esecuzione in pubblico, avvenuta alla radio nazionale spagnola con \"La donna \u00e8 mobile\". A undici anni \u00e8 in scena al Liceu nel ruolo di giovanissimo soprano nell'opera di Manuel de Falla \"El retablo de Maese Pedro\" e del monello nel secondo atto de \"La boh\u00e8me\". In quegli anni, Carreras studia al Conservatori Superior de M\u00fasica del Liceu. L'esordio al Liceu come Flavio nella \"Norma\" attira l'attenzione del famoso soprano Montserrat Caball\u00e9, che cantava nel ruolo principale. Ella lo invit\u00f2 a cantare accanto a lei in \"Lucrezia Borgia\" di Gaetano Donizetti.\nCarreras cant\u00f2 ancora con la Caball\u00e9 nel suo esordio del 1971 sul palcoscenico londinese, all'et\u00e0 di 25 anni, in un'esecuzione da concerto della \"Maria Stuarda\". Negli anni successivi, i due cantanti interpretarono insieme pi\u00f9 di quindici opere. Nel 1972, esordisce in America nel ruolo di Pinkerton nella \"Madama Butterfly \"e in Italia, al Teatro Regio di Parma nel ruolo di Rodolfo in \"La boh\u00e8me\". Al San Francisco Opera nel 1973 \u00e8 Rodolfo ne \"La boh\u00e8me\", nel 1974 Pinkerton nella \"Madama Butterfly\", nel 1975 Nemorino ne \"L'elisir d'amore\", nel 1977 Gustavus III (Riccardo) ne \"Un ballo in maschera\", nel 1978 \"Werther\" e nel 1992 tiene un recital.\nNel 1974, esordisce al Staatsoper di Vienna nel ruolo del Duca di Mantova, come Alfredo ne \"La traviata\" al Royal Opera House, Covent Garden e come Cavaradossi nella \"Tosca\" al Metropolitan Opera House. Per il Metropolitan Opera nel 1975 \u00e8 Rodolfo ne \"La boh\u00e8me\" e Alfredo ne \"La traviata\", nel 1978 Maurizio in \"Adriana Lecouvreur\", Nemorino ne \"L'elisir d'amore\" e Rodolfo in \"Luisa Miller\" diretto da James Levine, nel 1981 canta nel Caball\u00e9 - Carreras Concert, nel 1983 Don Alvaro ne \"La forza del destino\", nel 1984 canta nel Caball\u00e9 - Carreras Concert: Spain in the Opera e nel 1987 Don Jos\u00e9 in \"Carmen\"). Fino a oggi il tenore ha preso parte a 72 rappresentazioni al Met.\nA Bilbao canta nel 1974 \"Un ballo in maschera\", nel 1975 \"Luisa Miller\", nel 1976 \"I Lombardi alla prima crociata\", nel 1977 \"Don Carlo\" e \"L'elisir d'amore\" e nel 1981 \"La Gioconda\". Al Teatro Verdi (Trieste) nel 1974 \u00e8 Rodolfo ne \"La boh\u00e8me\" e nel 1976 Alfredo Germont ne \"La traviata\" e Sir Edgardo di Ravenswood in \"Lucia di Lammermoor\". Alla Scala Carreras esordisce nel 1975 come Riccardo nella prima rappresentazione di \"Un ballo in maschera\". Nel 1976 \u00e8 Rodolfo ne \"La boh\u00e8me\" al John F. Kennedy Center for the Performing Arts di Washington nella trasferta scaligera e nel 1977 nella prima alla Scala. Nello stesso anno \u00e8 \"Don Carlo\" nella serata d'inaugurazione della stagione del bicentenario diretto da Claudio Abbado, nel 1978 Don Alvaro ne \"La forza del destino\", nel 1979 e nel 1982 tiene un concerto.\nSempre nel 1982 \u00e8 \"Andrea Ch\u00e9nier\" nella prima diretta da Riccardo Chailly, nel 1984 \u00e8 Oronte nella prima de \"I Lombardi alla prima crociata\", nel 1985 Jos\u00e9 in \"Carmen\", nel 1987 Canio nella prima di \"Pagliacci\", nel 1989 e nel 1991 tiene dei concerti, nel 1993 Il Conte Loris Ipanoff in \"Fedora\", nel 1995 \"Stiffelio\" nella prima e dei concerti nel 1997 e nel 2010. All'et\u00e0 di 28 anni, Carreras aveva gi\u00e0 un repertorio di 24 opere. Nella sua carriera fa incontri artistici molto significativi come ad esempio quello con Herbert von Karajan che lo vorr\u00e0 per le realizzazione discografica e scenica di molte opere come \"Aida\", \"Don Carlo\", \"Tosca\", \"Carmen\" o quello con Riccardo Muti con cui realizza due incisioni di \"Cavalleria Rusticana\" (Carreras, Caball\u00e8, Manuguerra, Hamari, Varnay) e \"Pagliacci\" (Carreras, Scotto, Nurmela).\nLa sua vicenda artistica ha anche un risvolto amoroso nella relazione che ebbe con il soprano Katia Ricciarelli per diversi anni, con la quale form\u00f2 un noto sodalizio artistico, interpretando e incidendo con lei \"Trovatore\", \"Boh\u00e8me\", \"Tosca\", \"Turandot\", \"La Battaglia di Legnano\", \"I due Foscari\", ecc. All'Opera di Chicago \u00e8 Riccardo ne \"Un ballo in maschera\" nel 1976. Al Grand Th\u00e9\u00e2tre di Ginevra nel 1977 \u00e8 \"Don Carlo\", nel 1979 Enzo Grimaldo ne \"La Gioconda\" e ha tenuto dei recital nel 1981 e nel 1986. Con il passare del tempo cade inevitabilmente nella scelta di ruoli cui tutti i tenori aspirano e quindi inizia a cantare Calaf (che incide anche con la Caball\u00e8 e Mirella Freni, diretti da Alain Lombard), Alvaro nella \"Forza del Destino\" (alla Scala con la Caball\u00e8), Manrico, Radam\u00e8s (con Karajan a Salisburgo nel 1979), e altri ruoli inadatti alla sua voce.\nLo strumento vocale comincia inevitabilmente a usurarsi, e l'esecuzione di opere intere diventano un ostacolo spesso difficile da superare: questa, oltre ovviamente, alla malattia che lo ha colpito nel 1987 \u00e8 la principale causa del declino vocale che Carreras ha cominciato a conoscere gi\u00e0 dagli anni ottanta, con l'emissione di acuti sempre pi\u00f9 forzati e malamente mascherati, non di rado spezzati da stecche. In anni pi\u00f9 recenti il repertorio si \u00e8 volto a privilegiare ruoli pi\u00f9 concentrati su un registro pi\u00f9 centrale o baritenorile come \"Samson et Dalila\" o \"Sly\". Nel 1987, proprio al culmine della sua carriera, Carreras si ammala di leucemia e i medici reputano che le possibilit\u00e0 che possa guarirne siano di 1 a 10. L'artista non solo sopravvive, ma riprende la carriera di cantante, nonostante la malattia abbia dato alla voce, gi\u00e0 usurata per la scelta sbagliata del repertorio, un colpo grande.\nNel 1988, crea una fondazione per dare supporto finanziario agli studi contro la malattia e finalizzata alla registrazione dei volontari donatori di midollo osseo. Nel 1988 \u00e8 stato sostituito nel film \"La boh\u00e8me \"da Luca Canonici. \nNel 1990, in centinaia di milioni vedono da tutto il mondo i \"Tre Tenori\" in occasione del concerto che precede la finale dei mondiali di calcio a Roma. Il concerto era originariamente stato concepito per raccogliere dei fondi per la fondazione di Carreras e anche come un modo per i suoi colleghi, Domingo e Pavarotti, di salutare il ritorno dell'artista nel mondo operistico. \nNel 1992 canta \"Himno a la alegr\u00eda\" con Giacomo Aragall, Teresa Berganza, Montserrat Caball\u00e9 e Domingo nella cerimonia d'apertura dei Giochi della XXV Olimpiade e l'inno ufficiale dei giochi Amigos para siempre con Sarah Brightman.\nNel 1993 tiene un recital al Civic Theatre per il San Diego Opera. \nNel 1994 canta \"Libiamo ne' lieti calici\" con Agnes Baltsa e la London Symphony Orchestra diretto da Pl\u00e1cido Domingo nella colonna sonora di Only You - Amore a prima vista e nel 1999 canta dei brani dalla \"Lucia di Lammermoor\" con Montserrat Caball\u00e9 nella colonna sonora del film Bats. Nel 2001 \u00e8 apparso in concerto a Rotterdam insieme a Inese Galante.\nNel 2002 il singolo \"Show Me The Way\" arriva in settima posizione in Germania.\nNel 2010 si esibisce in una serie di concerti evento in location originali: le guglie del Duomo di Milano (9-12-14 luglio), a Lajatico (25 luglio) con Andrea Bocelli e Zucchero, a Marostica (14 settembre) nella piazza degli Scacchi ove si svolge biennalmente la famosa partita a scacchi viventi. Oltre all'opera, Carreras ha anche cantato generi come la zarzuela (tipica forma di teatro musicale spagnolo). Ha anche inciso due musical, \"South Pacific\" e \"West Side Story\".\nVoce.\nNei primi tempi, la voce di Carreras era considerata una delle pi\u00f9 belle voci tenorili della sua epoca. Il critico spagnolo Fernando Fraga lo ha descritto come un tenore lirico con una generosit\u00e0 di spinto, avente un \"timbro nobile, riccamente colorato e sontuosamente risonante\". Questo \u00e8 particolarmente esatto considerando la gamma media della sua voce. Fraga ha anche notato, come lo stesso Carreras, che le note alte dell'estensione di un tenore erano un problema anche in giovinezza, e lo diventarono di pi\u00f9 col progredire della sua carriera. Come il suo idolo, Giuseppe Di Stefano, Carreras era anche conosciuto per la bellezza e l'espressivit\u00e0 del fraseggio e la dizione passionale. Queste qualit\u00e0 sono forse meglio espletate nella registrazione della \"Tosca\" del 1976 con Montserrat Caball\u00e9 e condotta da Sir Colin Davis. Secondo alcuni critici l'interpretazione di ruoli da spinto pi\u00f9 pesanti come \"Andrea Ch\u00e9nier\", Don Jos\u00e9 in \"Carmen\" e Alvaro ne \"La forza del destino\" ha portato una pressione al suo naturale strumento lirico che pu\u00f2 aver causato una sua prematura scuritura e una perdita di fioritura. Tuttavia ha prodotto alcune delle pi\u00f9 magistrali interpretazioni in questi ruoli.\nVita privata.\nIn passato \u00e8 stato legato sentimentalmente per tredici anni alla collega italiana Katia Ricciarelli."}
{"id": "50724", "revid": "47767", "url": "https://it.wikipedia.org/wiki?curid=50724", "title": "Asdrubale", "text": "Origine e diffusione.\nNome di scarsa diffusione, composto dal termine fenicio \"azru\" (\"aiuto\") combinato con il nome del dio Ba'al; il significato complessivo pu\u00f2 quindi essere interpretato come \"Baal aiuta\", \"aiuto di Baal\", \"aiutato da Baal\", \"protetto da Baal\", \"dato da Baal\" e via dicendo; rientra in quella cerchia di nomi teoforici dedicati al dio Baal, assieme con Annibale, Baldassarre e Sofonisba.\n\u00c8 un nome storico-letterario, noto principalmente per essere stato portato da Asdrubale Barca, il generale cartaginese fratello di Annibale, sconfitto e ucciso dai Romani nella battaglia del Metauro.\nOnomastico.\nIn quanto nome adespota, ossia privo di santo patrono, l'onomastico pu\u00f2 essere festeggiato il 1\u00ba novembre, giorno di Ognissanti."}
{"id": "50725", "revid": "1543377", "url": "https://it.wikipedia.org/wiki?curid=50725", "title": "Pl\u00e1cido Domingo", "text": "Tenore lirico-drammatico, celebre soprattutto come cantante d'opera, oltre che di musica latinoamericana, dal 1973 \u00e8 attivo anche come direttore d'orchestra, lavorando con alcuni dei maggiori enti lirici internazionali. \u00c8 stato direttore generale della Washington National Opera e della \"Los Angeles Opera\". Un sondaggio svolto nel Regno Unito lo ha posto al 58\u00ba posto nella lista dei 100 geni viventi. Nel 1993, gli \u00e8 stata attribuita una stella nella celebre Hollywood Walk of Fame.\nBiografia.\nApprezzato per l'intensa vocalit\u00e0 e per le considerevoli doti sceniche, Domingo ha al suo attivo un'ampia galleria di ruoli tenorili, soprattutto in opere di lingua italiana, francese e tedesca, e ha occasionalmente interpretato ruoli da baritono (\"Il barbiere di Siviglia\", \"Simon Boccanegra\", \"Rigoletto\"), oltre a diverse parti tenorili o baritonali in zarzuele e \"musical\", dando vita a un repertorio tra i pi\u00f9 ampi ed eclettici di tutti i tempi (oltre 130 ruoli al giugno 2009). A ci\u00f2 si aggiunge un'altrettanto vasta frequentazione della musica liederistica e leggera, comprendente soprattutto brani in spagnolo, inglese e italiano (ma anche in tedesco, cinese, francese e persino nell'antica lingua maya). Negli anni novanta la sua fama si \u00e8 spinta al di l\u00e0 del mondo della lirica grazie ai celebri concerti dei \"Tre Tenori\", tenuti con i colleghi Luciano Pavarotti e Jos\u00e9 Carreras.\nAnni giovanili.\nJos\u00e9 \"Pl\u00e1cido\" Domingo Embil \u00e8 nato a Madrid nel 1941 dal baritono Pl\u00e1cido Domingo Ferrer (1907-1987) e dalla cantante di zarzuela Pepita Embil Etxaniz (1918-1994) (sebbene alcune biografie citino come anno di nascita il 1934), si trasferisce all'et\u00e0 di otto anni in Messico con la famiglia, che ha una compagnia di zarzuela. Sin da bambino recita nella compagnia dei genitori, studiando nel frattempo pianoforte e dilettandosi nel canto e nella musica in genere (si cimenta anche con la chitarra e la fisarmonica). Entrato al conservatorio di Citt\u00e0 del Messico, studia pianoforte, direzione d'orchestra e composizione, continuando a sviluppare la propria voce da autodidatta. Dal 1956 inizia a esibirsi come pianista, maestro di coro, aiuto direttore d'orchestra e corista nella compagnia di famiglia, dove, all'et\u00e0 di sedici anni, esordisce come baritono solista nella zarzuela \"Gigantes y cabezudos\" di Manuel Fern\u00e1ndez Caballero, cui seguono numerosi ruoli secondari, sia baritonali sia tenorili, in zarzuele, operette e \"musical\" (inclusa la prima edizione messicana di \"My Fair Lady\" e i ruoli di Camillo e Danilo ne \"La vedova allegra\").\nL'estrema versatilit\u00e0 come musicista e artista di palcoscenico lo porta, sin da giovane, a collaborare con diversi cantanti messicani come pianista e arrangiatore (curando gli adattamenti di vari standard e brani pop americani per artisti latinoamericani) e, nel 1959, a entrare come voce di supporto nella rock&amp;roll \"band\" \"Los Black Jeans\" del giovane C\u00e9sar Costa. Nello stesso anno viene accettato nell'Opera Nazionale Messicana al Palacio de Bellas Artes come baritono, acquisendo ben presto anche il registro tenorile ed esordendo in quell'anno nel ruolo di Pascual in \"Marina\", cui seguono numerosi altri ruoli da comprimario in diverse opere (incluse Borsa in \"Rigoletto\" con Cornell MacNeil e Norman Treigle e Padre Confessore ne \"I dialoghi delle Carmelitane\"). Contemporaneamente lavora come pianista accompagnatore presso il corpo di ballo dell'Opera e si esibisce regolarmente al pianoforte in un programma alla TV messicana. L'esperienza televisiva lo porta a cimentarsi anche come attore, interpretando diversi piccoli ruoli in drammi di Pirandello, Benavente, Garc\u00eda Lorca e Cechov.\n1960-1990.\nDecide dunque di indirizzarsi verso il canto e passato definitivamente al registro tenorile, viene ingaggiato dal teatro dell'opera di Monterrey, interpretando numerose parti di supporto durante la stagione 1960-1961, per esordire infine nel ruolo di Alfredo ne \"La Traviata\", cui segue, pochi mesi dopo, quello di Arturo in \"Lucia di Lammermoor\" a Dallas (accanto a Joan Sutherland), mentre l'anno successivo passa al ruolo di Edgardo nella medesima opera con Lily Pons a Fort Worth. Tra il 1961 e il 1962 divide la carriera tra gli Stati Uniti e Citt\u00e0 del Messico, interpretando numerosi ruoli, inclusi Cavaradossi in \"Tosca\" e Rodolfo in \"La boh\u00e8me\"). Viene quindi scritturato dall'Opera Nazionale Israeliana di Tel Aviv, dove si esibisce per oltre due anni, in dodici diversi ruoli (inclusi alcuni in ebraico) per un totale di 280 rappresentazioni, guadagnandosi presto la fama di astro nascente del mondo tenorile.\nNel 1965 torna negli Stati Uniti, esordendo il 17 giugno alla New York City Opera come Pinkerton in \"Madama Butterfly\", mentre nel 1966 interpreta il ruolo del titolo nel \"Don Rodrigo\" di Alberto Ginastera, in occasione dell'inaugurazione del Lincoln Center for the Performing Arts di New York. Sempre nel 1966 \u00e8 Faust al San Diego Opera.\nAllo stesso anno risale la sua prima apparizione per il Metropolitan, in concerto con Turiddu in \"Cavalleria rusticana\" e Canio in \"Pagliacci\" con Cornell MacNeil al Lewisohn Stadium di Manhattan, che segna l'inizio dell'ormai pluridecennale e saldissimo rapporto tra il celebre teatro newyorkese, che lo ha visto partecipare da allora a ogni stagione, con oltre 40 ruoli e 673 esibizioni fino all'aprile 2015, superando nel 1999 il precedente record di 18 serate di apertura detenuto da Enrico Caruso. Come direttore esordisce al Met nell'ottobre 1984 e fino all'aprile 2015 ha diretto in 151 rappresentazioni.\nSeguono nel 1967 l'esordio alla Wiener Staatsoper con \"Don Carlo\" insieme a Cesare Siepi, Hans Hotter e Gwyneth Jones, il Don Jos\u00e9 nella prima rappresentazione nel Teatro Municipal di Santiago del Cile di \"Carmen\" di Georges Bizet e Cavaradossi in \"Tosca\" al San Diego Opera, nel 1968 \u00e8 Don Jos\u00e8 in \"Carmen\" diretto da Anton Guadagno a Cincinnati ed esordisce al Metropolitan Opera House di New York sostituendo Franco Corelli come Maurizio in \"Adriana Lecouvreur\" con Renata Tebaldi, diretto da Fausto Cleva, nel 1969 alla Scala nella serata d'inaugurazione della stagione lirica in \"Ernani\", con Nicolai Ghiaurov e Raina Kabaivanska Corsaletti, diretto da Antonino Votto e all'Arena di Verona con Calaf a fianco di Birgit Nilsson in \"Turandot\", con le scene e la regia di Pier Luigi Pizzi e con \"Don Carlo\" nei panni dell'Infante con la Montserrat Caball\u00e9, Dimiter Petkov, Piero Cappuccilli e Fiorenza Cossotto con la direzione di Eliahu Inbal, al Royal Opera House, Covent Garden di Londra.\nIl 15 febbraio 1968 esordisce in \"Manon Lescaut\", con Renata Tebaldi a Hartford. Al Metropolitan sempre nel 1968 \u00e8 Cavaradossi in \"Tosca\" con Lucine Amara e Paul Plishka, sempre al Metropolitan nell'aprile del 1968 in \"Tosca\", ancora con Renata Tebaldi. Insieme a Renata Tebaldi nel marzo 1969 in \"Adriana Lecouvreur\", \"La Boheme\", \"Andrea Chenier\". Sempre nel 1969 \u00e8 Manrico ne \"Il trovatore\" con Leontyne Price, Sherrill Milnes e Grace Bumbry diretto da Zubin Mehta, nel 1970 Cal\u00e0f in \"Turandot\" con la Nilsson, Edgardo in \"Lucia di Lammermoor\" diretto da Richard Bonynge con Mario Sereni, Riccardo ne \"Un ballo in maschera\", con la Caball\u00e9, Robert Merrill e Reri Grist diretto da Francesco Molinari-Pradelli, il protagonista in \"Andrea Ch\u00e9nier\" con la Tebaldi, Anselmo Colzani, Jean Kraft e Fernando Corena e Alfredo ne \"La traviata\" con Joan Sutherland, nel 1971 \u00e8 Radam\u00e8s in \"Aida\" con Martina Arroyo, la Bumbry e Giorgio Tozzi, \"Ernani\" diretto da Thomas Schippers con Ezio Flagello, Don Jos\u00e9 in \"Carmen\", Don Carlo con Siepi e la Bumbry, \"Faust\" con Renata Scotto, Ruggero Raimondi e Frederica von Stade, Rodolfo in \"Luisa Miller\", con Adriana Maliponte e Bonaldo Giaiotti diretto da James Levine e Don Alvaro in \"La Forza del Destino\", nel 1972 \u00e8 Rodolfo ne \"La boh\u00e8me\" con Matteo Manuguerra a Memphis nel Tennessee e al Masonic Temple Auditorium di Detroit nel Michigan, nel 1973 Hoffmann in \"Les contes d'Hoffmann\", con la Sutherland e Huguette Tourangeau, nel 1974 Arrigo ne \"I vespri siciliani\", con Cristina Deutekom e Rom\u00e9o in \"Rom\u00e9o et Juliette\", nel 1977 il Duca di Mantova in \"Rigoletto\" con Ileana Cotruba\u0219 e Justino D\u00edaz, nel 1978 \"Werther\" con Elena Obraztsova e Italo Tajo, nel 1979 \"Otello\" con Giuliano Ciannella e Kurt Moll, nel 1980 Des Grieux in \"Manon Lescaut\", con la Scotto e Renato Capecchi, nel 1981 Pollione in \"Norma\" con la Scotto e Tatiana Troyanos, nel 1982 \"Requiem\" con Leontyne Price e canta nel Troyanos - Domingo - Levine Concert ed Enzo ne \"La Gioconda\", con \u00c9va Marton, Bruna Baglioni e Ferruccio Furlanetto diretto da Giuseppe Patan\u00e8, nel 1983 \u00e8 la volta del Domingo-Milnes-Levine Concert e Aeneas in \"Les Troyens\", con Jessye Norman e la Troyanos, nel 1984 Paolo in Francesca da Rimini e \"Lohengrin\" nella serata inaugurale della stagione con Anna Tomowa-Sintow, nel 1989 Luigi ne \"Il tabarro\" e nel 1990 Samson in \"Samson et Dalila\" con Shirley Verrett.\nAl Wiener Staatsoper \u00e8 Canio in \"Pagliacci\", Manrico nel \"Trovatore\" con la Cossotto e Ivo Vinco e Faust con Siepi e Wilma Lipp nel 1968, Don Jos\u00e9 in \"Carmen\" nel 1969, Don Alvaro in \"La forza del destino\" con Siepi, Gustavo (Riccardo) ne \"Un ballo in maschera\" e Mario Cavaradossi in \"Tosca\" nel 1971, Radames in \"Aida\" diretto da Riccardo Muti, Rodolfo nella \"Boh\u00e8me\", il Duca di Mantova in \"Rigoletto\" e Turiddu in \"Cavalleria rusticana\" nel 1973, Don Jos\u00e8 in \" Carmen\" diretto da Carlos Kleiber con la Obraztsova per la regia di Franco Zeffirelli ripreso dalla \u00d6sterreichischer Rundfunk e dirige Die Fledermaus nel 1978, Johnson nella \"Fanciulla del West\", Edgardo in \"Lucia di Lammermoor\", Viscardo di Benevento nel \"Giuramento\" (opera) con Agnes Baltsa e Mara Zampieri e dirige \"Il trovatore\" nel 1979, \"Andrea Ch\u00e9nier\" con Cappuccilli e Fedora Barbieri nel 1981, \"Otello\" con Mirella Freni nel 1982, \"Lohengrin\" nel 1985, Enzo Grimaldo nella \"Gioconda\" nel 1986 e Samson in \"Samson et Dalila\" con la Baltsa diretto da Georges Pr\u00eatre nel 1990.\nAl San Francisco Opera nel 1969 \u00e8 Rodolfo nella \"Boh\u00e8me\", nel 1970 \u00e8 Don Jos\u00e9 in \"Carmen\" e Mario Cavaradossi in \"Tosca\", nel 1971 \u00e8 Manrico nel \"Trovatore\" con Leontyne Price, nel 1972 esordisce nel ruolo di Vasco da Gama in \"L'Africaine\" di Giacomo Meyerbeer con la Verrett, nel 1975 Andrea Ch\u00e9nier, nel 1976 \u00e8 Turiddu in \"Cavalleria rusticana\" e Canio in \"Pagliacci\", nel 1978 Otello con Katia Ricciarelli, nel 1979 Dick Johnson nella \"Fanciulla del West\", nel 1980 Samson in \"Samson et Dalila\" con la Verret, tiene un concerto con Pilar Lorengar nel 1984, \u00e8 Hoffmann in \"Les Contes d'Hoffmann\" nel 1987, Vasco da Gama in \"L'Africaine\" di Giacomo Meyerbeer con la Verrett nel 1988 e nel 1990 tiene un concerto con Ann Panagulias al Civic Auditorium.\nAll'Arena di Verona esordisce con Calaf in \"Turandot\" di Puccini nel 1969; \"Don Carlo\" di Verdi nel 1969, Renato Des Grieux in \"Manon Lescaut\" di Puccini nel 1970, Mario Cavaradossi in \"Tosca\" nel 1974; \u00e8 Radames in \"Aida\" di Verdi nel 1974 e 1976, Calaf anche nel 1975, Turiddu in \"Cavalleria Rusticana\" di Mascagni e Tonio in \"Pagliacci\" di Leoncavallo nel 1977.\nCon la Fondazione Arena partecipa inoltre alla trasferta di Aida a Luxor nel 1987.\nAncora nel 1970 \u00e8 il protagonista in \"Roberto Devereux\" diretto da Julius Rudel con Beverly Sills e Louis Quilico al New York City Opera.\nAlla Scala \u00e8 il protagonista nella prima di \"Don Carlo\" con Ghiaurov, Cappuccilli, Rita Orlandi Malaspina, la Verrett e Martti Talvela diretto da Claudio Abbado nel 1970 e Rodolfo nella replica della \"Boh\u00e8me\" con Mariella Adani e Vinco nel 1971, che unitamente a quanto fatto fino a questo momento lo consacrano come uno dei maggiori cantanti lirici sulla scena mondiale.\nAncora a Milano nel 1971 canta musiche di Verdi in concerto diretto da Claudio Abbado con Gundula Janowitz e Ghiaurov ed \u00e8 Radames nella prima rappresentazione di \"Aida\" con la Cossotto, Ghiaurov, la Arroyo, Cappuccilli e Luciana Savignano diretto da Claudio Abbado nel 1972, inaugura anche la stagione 1972/1973 con Riccardo in \"Un ballo in maschera\", con Cappuccilli diretto da Gianandrea Gavazzeni, \u00e8 Don Jos\u00e8 in \"Carmen\" con la Cossotto, Jos\u00e8 van Dam e la Maliponte diretto da Pretre, Mario Cavaradossi nella prima di \"Tosca\" con la Kabaivanska, Antonio Zerbini e Alfredo Mariotti, diretto da Molinari Pradelli nel 1974, \"Otello\" con la Freni diretto da Kleiber nella serata d'inaugurazione della stagione 1976/1977 trasmessa in diretta dalla RAI, nelle prime rappresentazioni nel 1980 e nel 1987, Il cavaliere Des Grieux nella prima di \"Manon Lescaut\" con Sylvia Sass, Angelo Romero, Piero De Palma e Capecchi diretto da Pretre nel 1978, Turiddu in \"Cavalleria rusticana\" e Canio in \"Pagliacci\" con Juan Pons diretto da Pretre nel 1981; nello stesso anno partecipa alla trasferta La Scala in Giappone con Otello con Anna Tomowa-Sintow diretto da Kleiber al Teatro N.H.K. di Tokyo, Ernani con Renato Bruson, Ghiaurov, Freni diretto da Muti nella serata d'inaugurazione della stagione 1982/1983, Il principe ignoto (Calaf) in \"Turandot\" con Ghena Dimitrova, la Ricciarelli e Rolando Panerai diretto da Lorin Maazel nel 1983, Jos\u00e8 in \"Carmen\" nella serata d'inaugurazione della stagione 1984/1985 con Shirley Verret diretto da Claudio Abbado.\nNel 1970 canta la \"Missa Solemnis\" di Beethoven, diretta Wolfgang Sawallisch con l'Orchestra Sinfonica di Roma della RAI, il Coro della Bayerischer Rundfunk, Christa Ludwig e Moll nella Basilica di San Pietro in Vaticano alla presenza di papa Paolo VI ripreso dalla RAI.\nAncora nel 1971 \u00e8 Calaf in \"Turandot\" diretto da Pr\u00eatre con Maria Chiara al Teatro Comunale di Firenze e Mario Cavaradossi nella ripresa nel Teatro Nuovo di Torino di \"Tosca\".\nAl Royal Opera House di Londra \u00e8 Mario Cavaradossi in \"Tosca\" con la Jones nel 1971, Don Jos\u00e9 in \"Carmen\" nel 1973 con Kiri Te Kanawa, la Verrett e Jos\u00e9 van Dam diretto da Georg Solti, nel 1974 \u00e8 Radames in \"Aida\" e Rodolfo ne \"La boh\u00e8me\" con la Ricciarelli, nel 1975 Gustavo (Riccardo) ne \"Un ballo in maschera\" con Cappuccilli, la Grist e la Ricciarelli diretto da Claudio Abbado, nel 1976 \u00e8 Turiddu in \"Cavalleria rusticana\" e Canio in \"Pagliacci\", nel 1977 Dick Johnson nella \"Fanciulla del West\" diretto da Mehta con Silvano Carroli e Robert Lloyd, nel 1978 Vasco da Gama in \"L'Africaine\" con Grace Bumbry, nel 1979 Rodolfo in \"Luisa Miller\" con Renato Bruson, la Ricciarelli e diretto da Lorin Maazel, nel 1980 Otello con Margaret Price diretto da Kleiber e Hoffmann ne \"Les Contes d'Hoffmann\" con Agnes Baltsa e Ileana Cotrubas, diretto da George Pr\u00eatre, nel 1983 Renato Des Grieux in \"Manon Lescaut\" con la Kanawa diretto da Giuseppe Sinopoli e dirige \"Die Fledermaus\" con la Kanawa e Hermann Prey, nel 1984 Calaf in \"Turandot\", nel 1985 Andrea Ch\u00e9nier con Giorgio Zancanaro e Anna Tomowa-Sintow e Samson in \"Samson et Dalila\" con Agnes Baltsa e nel 1989 Manrico nel \"Trovatore\".\nNel 1972 \u00e8 Radam\u00e8s nella trasferta scaligera nel Nationaltheater (Monaco di Baviera) di \"Aida\" diretto da Abbado, con la Cossotto, Cappuccilli e Ghiaurov cantando anche nel \"Requiem\" di Verdi e Riccardo di Warwick nella ripresa nel Teatro alla Scala di Milano di \"Un ballo in maschera\" di Giuseppe Verdi con Cappuccilli. Nel 1974 \u00e8 Andrea Ch\u00e9nier diretto da Nino Sanzogno, con Angelo Nosotti al Teatro Regio di Torino e canta la \"Messa da Requiem\" di Giuseppe Verdi con la Cossotto diretta da Mehta al Teatro La Fenice di Venezia.\nAl Festival di Salisburgo nel 1975 \u00e8 Don Carlos nella prima rappresentazione di \"Don Carlos\" di Verdi direzione e regia di Herbert von Karajan, con la Freni, Anna Tomowa-Sintow, Christa Ludwig, Cappuccilli, Ghiaurov, van Dam e i Wiener Philharmoniker e canta il \"Requiem\" di Verdi diretto da Karajan e nel 1980 \u00e8 Hoffmann nella prima rappresentazione di \"Les contes d'Hoffmann\" diretto da Levine con van Dam ed Edda Moser ripreso anche nel 1981 e 1982.\nA Bilbao \u00e8 Mario Cavaradossi in \"Tosca\" con Juan Pons e Mariotti nel 1977, Canio nei \"Pagliacci\" con Giorgio Zancanaro e Turiddu in \"Cavalleria rusticana\" nel 1978.\nTra le tappe successive della sua carriera figurano l'Op\u00e9ra Garnier di Parigi (\"I vespri siciliani\"), il Teatro Regio di Torino (\"La Fanciulla del West\" nel 1974), Salisburgo (\"Don Carlo\") e l'esordio in \"Otello\" ad Amburgo. \u00c8 inoltre stato il protagonista di due opere scritte espressamente per lui: \"El poeta\" di Torroba (Teatro de la Zarzuela di Madrid, 1980) e \"Goya\" di Menotti (Washington, 1986).\nNel 1977 \u00e8 Loris Ipanov in \"Fedora\", con Virginia Zeani al Gran Teatre del Liceu di Barcellona e Don Jos\u00e9 in \"Carmen\" con la Freni e Teresa Berganza diretto da Claudio Abbado al Festival Opera di Edimburgo.\nAl Grand Th\u00e9\u00e2tre de Monte Carlo nel 1980 \u00e8 Otello con la Chiara.\nAl Teatro alla Scala di Milano nel 1982 \u00e8 Ernani nella ripresa di \"Ernani\" di Giuseppe Verdi con la Freni, Renato Bruson e Ghiaurov diretto da Muti e nel 1984 \u00e8 Don Jos\u00e9 nella ripresa di \"Carmen\" di Georges Bizet con la Verrett diretto da Claudio Abbado.\nNel 1986 canta l\"Inno delle Nazioni\" con la Royal Philharmonic Orchestra nel film documentario \"16 giorni di gloria\".\nNel 1990 \u00e8 Otello con Renato Bruson diretto da Myung-Whun Chung all'Op\u00e9ra National de Paris.\nL'interesse alla direzione d'orchestra, abbandonato in seguito al concretizzarsi della carriera canora, ritorna alla luce soltanto a partire dal 1973.\nIl 7 ottobre esordisce infatti sul podio della New York City Opera nella \"Traviata\".\nCanta \"Un ballo in maschera\" diretto da Muti con la Philharmonia Orchestra, la Arroyo e Cappuccilli nella colonna sonora del film \"La luna\" e \"Granada\" in \"The Wanderers - I nuovi guerrieri\".\nA partire dagli anni ottanta Domingo intensifica l'attivit\u00e0 come direttore, con numerose incisioni discografiche ed esibizioni in alcuni tra i pi\u00f9 importanti teatri del mondo (inclusi La Scala, Metropolitan, Wiener Staatsoper, Arena di Verona, Los Angeles Opera), dirigendo principalmente repertorio operistico, tra cui \"Tosca\", \"Aida\" e \"La Traviata\", e occasionalmente composizioni sinfoniche o \"recital\". Interessato sin dalla giovent\u00f9 a tutte le espressioni dell'arte canora, anche in seguito al suo primario impegno nel campo operistico, non trascura le altre forme musicali. Nel 1981 registra la canzone \"Perhaps Love\" in un duetto con il popolare cantante folk/pop statunitense John Denver e durante gli anni ottanta incide album musicali di generi pi\u00f9 diversi (pop, musical, brani tradizionali), che lo portano, soprattutto negli Stati Uniti, a raggiungere lo \"status\" di celebrit\u00e0 anche al di fuori del mondo della lirica, frequentando assiduamente la televisione nelle vesti di cantante, intrattenitore e, occasionalmente, attore, mentre, in campo cinematografico Zeffirelli e Francesco Rosi gli affidano il ruolo di protagonista nelle trasposizioni de \"La Traviata\" (1983) Otello e \"Carmen\" (1984).\n1990-2010.\nL'ambizione di Domingo di portare l'opera e la musica in genere al grande pubblico si concretizza a partire dal 1990, quando, in occasione della finale dei Campionati mondiali di calcio, si esibisce assieme ai colleghi Luciano Pavarotti e Jos\u00e9 Carreras alle Terme di Caracalla in uno storico concerto benefico a favore della Jos\u00e9 Carreras International Leukaemia Foundation, dando cos\u00ec inizio al fenomeno dei Tre Tenori, una serie di concerti di grande successo tenuti dai tre nel corso degli anni novanta, spesso in concomitanza con grandi eventi pubblici o sportivi. Nel 1991 affianca Paloma San Basilio in un fortunato concerto tenutosi a Madrid, e alla base dell'album live \"Pl\u00e1cido e Paloma- Por Fin Juntos\", mentre nel 1993 d\u00e0 vita allo spettacolo \"Christmas in Vienna\" (trasformatosi anch'esso in un disco \"live\") assieme a Diana Ross e Jos\u00e9 Carreras, cui seguono, con cadenza annuale, \"Christmas in Vienna II, III\" e \"IV\", che vedono il cantante affiancato da artisti quali Dionne Warwick, Charles Aznavour, Sissel Kyrkjeb\u00f8, Patricia Kaas, Sarah Brightman, Luciano Pavarotti, Alejandro Fern\u00e1ndez, Riccardo Cocciante e Tony Bennett. Continua nel frattempo la sua attivit\u00e0 sulla scena, con nuovi esordi (\"Idomeneo\" di Mozart, \"Parsifal\", \"La Valchiria\") e la ripresa del suo tradizionale repertorio, nel quale spicca lo storico \"Otello\" viennese del 1991, entrato nel Guinness dei primati per gli 80 minuti di applausi e le 101 chiamate al sipario.\nAl Metropolitan nel 1991 \u00e8 Parsifal con Jessye Norman, nel 1991 Dick Johnson nella \"Fanciulla del west\", nel 1993 canta in un concerto che il Met organizza per i venticinque anni con la compagnia di Domingo e Pavarotti ed \u00e8 Stiffelio nell'opera omonima di Giuseppe Verdi, nel 1994 \u00e8 Idomeneo, nel 1995 Gabriele Adorno in \"Simon Boccanegra\" con Kiri Te Kanawa e dirige \"Madama Butterfly\", nel 1996 Siegmund ne \"La Valkiria\" e il conte Loris Ipanov in \"Fedora\" con Mirella Freni, nel 1999 \u00e8 Gherman nella \"Dama di picche\", nel 2000 conte Danilo nella \"Vedova allegra\", con Frederica von Stade, nel 2001 canta in concerto che il Met organizza per il suo sessantesimo compleanno, nel 2002 \u00e8 Christopher Sly in \"Sly\" di Wolf-Ferrari con Maria Guleghina e Juan Pons e dirige \"Rigoletto\" con Leo Nucci, nel 2005 Cyrano de Bergerac nell'opera omonima di Franco Alfano, poi Emperor Qin nella prima mondiale di \"The First Emperor\" di Dun-Jin diretta da Tan Dun, nel 2007 Oreste in \"Iphigenie en Tauride\", nel 2009 canta nel concerto che il Metropolitan organizza per i suoi quarant'anni al Met, nel 2011 \u00e8 Nettuno in \"The Enchanted Island\" e dirige la \"Madama Butterfly\".\nAl Wiener Staatsoper \u00e8 Parsifal con Kurt Moll e Waltraud Meier nel 1991, Siegmund nella \"Valchiria\" con la Meier e Hildegard Behrens nel 1992, dirige \"La traviata\" ed \u00e8 Hoffmann con Natalie Dessay e Barbara Frittoli nel 1993, dirige \"I puritani\" con Edita Gruberova nel 1994, Jean in \"H\u00e9rodiade\" con Juan Pons, Baltsa e Ferruccio Furlanetto, dirige \"Aida\" e \"Carmen\" ed \u00e8 Loris Ipanoff in \"Fedora\" nel 1995, Idomeneo e Stiffelio nel 1997, dirige \"Tosca\" ed \u00e8 Jean de Leyden in \"Le proph\u00e8te\" nel 1998, Hermann nella \"Dama di picche\" diretto da Seiji Ozawa nel 1999, dirige \"La boh\u00e8me\" con Ram\u00f3n Vargas nel 2003, canta nel \"Domingo-Gala\" nel 2007 e nel 2011 \u00e8 Simon Boccanegra con Ferruccio Furlanetto e la Frittoli. Complessivamente fino al 2011 Domingo ha preso parte a circa duecento rappresentazioni viennesi.\nAl Teatro alla Scala di Milano \u00e8 Dick Johnson nella \"Fanciulla del west\" ripresa dalla RAI con Pons, Mara Zampieri, Antonio Salvadori e Pietro Spagnoli diretto da Maazel nel 1991, Parsifal nella serata d'inaugurazione della stagione 1991/1992 diretto da Muti, canta in concerto con Veronica Villarroel nel 1992, il conte Loris Ipanoff nella prima rappresentazione di \"Fedora\" con la Freni nel 1993 e nel 1996, Sigmund nella serata d'inaugurazione della stagione 1994/1995 nella \"Valchiria\" diretto da Muti, Otello nella serata d'inaugurazione della stagione 2001/2002 con Leo Nucci e Barbara Frittoli diretto da Muti, Samson in \"Samson et Dalila\" nel 2002, Vidal Hernando nella prima rappresentazione di Luisa Fernanda di Federico Moreno Torroba nel 2003, Cyrano nella prima rappresentazione di \"Cyrano de Bergerac\" con Claudio Sgura e partecipa al concerto per i suoi 40 anni dall'esordio alla Scala eseguendo musiche di Wagner con Nina Stemme diretto da Daniel Barenboim nel 2009, Simon Boccanegra nella prima rappresentazione con Ferruccio Furlanetto diretto da Barenboim e dirige nel concerto della finale del concorso Operalia 2010.\nAl \"David Letterman Show\" prende parte a una puntata nel 1994 e una nel 1995.\nNel 2010 \u00e8 stato premiato con il Latin Recording Academy Person of the Year (la stessa organizzazione che distribuisce i Latin Grammy Awards) per il concorso Operalia. All'Op\u00e9ra National de Paris \u00e8 ancora Otello diretto da Myung-Whun Chung nel 1992, Mario Cavaradossi in \"Tosca\" nel 1994 e nel 1995 diretto da Seiji Ozawa e Parsifal nel 2001. All'Arena di Verona \u00e8 ancora Canio in \"Pagliacci\" nel 1993; nel 1994 \u00e8 protagonista di \"Otello\", di una Serata di Gala e dirige una recita di \"Aida\"; prende parte al gala \"La Corona di Pietra\" nel 2004; nel 2009 \u00e8 protagonista della \"Serata di Gala\" per i 40 anni dal suo esordio in Arena; nel 1999 e nel 2009 dirige \"Carmen\", mentre nel 2012 dirige \"Aida\". Con la Fondazione Arena partecipa inoltre alle trasferte a Tokyo con \"Aida\" e una \"Serata di Gala\" nel 2010, a Muscat con \"Turandot\" nel 2011. Nel 2013 \u00e8 Nabucco, dirige due recite di \"Rigoletto\" e una di \"Aida\"; \u00e8 protagonista del Gala Domingo-Harding e del Gala Domingo-Operalia.\nTorna nel 2014 protagonista della serata Pl\u00e1cido Domingo canta Verdi.\nAl San Francisco Opera esordisce nell ruolo di Jean in \"H\u00e9rodiade\" nel 1994, tiene un concerto nel Civic Auditorium nel 1996, canta nel concerto \"Viva! Domingo\" nel 2000 ed \u00e8 Cyrano de Bergerac con Ainhoa Arteta nel 2010. Al Royal Opera House di Londra nel 1995 \u00e8 Stiffelio e il conte Loris Ipanov in Fedora con Maria Guleghina, nel 1996 Siegmund ne \"La Valkiria\", nel 1997 Gabriele Adorno in Simon Boccanegra, nel 1998 Parsifal e dirige \"La Traviata\", nel 2000 Arrigo ne \"La battaglia di Legnano\" (alla fine della rappresentazione di questo ultimo spettacolo gli \u00e8 stata conferita la Royal Philharmonic Society Gold Medal), nel 2002 Gherman in \"The Queen of Spades\" (al termine delle rappresentazioni di questa ultima opera Domingo celebra trent'anni di apparizioni con il The Royal Opera), nel 2006 Cyrano in \"Cyrano de Bergerac\". Complessivamente fino al 2011 Domingo ha preso parte a duecentotrentadue rappresentazioni londinesi.\nNel 1996 assume la carica di direttore generale della Washington National Opera, mentre nel 2003 \u00e8 direttore artistico della L.A. Opera, diventandone direttore generale nel 2006. Entrambe le cariche sono state rinnovate sino al 2011. L'et\u00e0 lo porta a sfoltire il proprio repertorio tradizionale, cui per\u00f2 si aggiungono nuovi esordi. Nel 1997 canta in concerto con Ainhoa Arteta al Civic Theatre del San Diego Opera. Nel 1998 \u00e8 Canio in \"I Pagliacci\" a Ravenna, con Juan Pons. Nel 2002 dirige \"La Traviata\" al Teatro Regio di Parma e nel 2005 l\"Aida\" alle Terme di Caracalla per il Teatro dell'Opera di Roma. Di particolare rilevanza, nel 2005, il ruolo principale in Cyrano de Bergerac di Alfano, opera poco frequentata, recentemente riscoperta proprio grazie all'interesse di Domingo, che ne ha fatto uno dei suoi cavalli di battaglia nell'ultima fase della sua carriera.\nAi ruoli in teatro si alternano con sempre maggior frequenza esibizioni in forma di concerto, spesso in collaborazione con altri artisti (di particolare rilievo il sodalizio artistico con il soprano Anna Netrebko e il tenore Rolando Villaz\u00f3n, con cui ha cantato in due fortunati concerti al Waldb\u00fchne di Berlino nel 2006 e al Castello di Sch\u00f6nbrunn, a Vienna nel 2008, e che ha accompagnato in diverse occasioni in veste di direttore). Nel marzo del 2008 compie il suo 130\u00ba esordio interpretando \"Tamerlano\" di Handel. Nello stesso anno si esibisce in duetto con Song Zuying alla cerimonia di chiusura delle XXIX Olimpiadi a Pechino e incide il disco \"Amore infinito\", raccolta di brani ispirati alle poesie di Karol Wojty\u0142a. Nell'estate 2009 \u00e8 direttore artistico della stagione lirica dell'Arena di Verona, dirigendo l'orchestra in alcune serate ed esibendosi come cantante in un gala in suo onore. Nel corso del 2009 partecipa alla celebrazione del 125\u00ba anniversario della New York Metropolitan Opera, interpretando \"Adriana Lecouvreur\", opera con cui ha esordito nel 1968 nello stesso teatro., mentre il 24 ottobre di quello stesso anno esordisce nel ruolo baritonale di Simon Boccanegra alla Staatsoper di Berlino.\nDal 2010 al 2014.\nNel marzo 2010 gli viene diagnosticato un tumore maligno al colon. Immediatamente operato, si ristabilisce rapidamente, ritornando sul palco, ad appena un mese dall'operazione, con l'interpretazione di Simon Boccanegra alla Scala di Milano. Il 2 agosto 2010 esordisce nel ruolo baritonale di Rigoletto in un'edizione concertistica dell'opera a Pechino, mentre il 4 e 5 settembre dello stesso anno interpreta nuovamente lo stesso ruolo nel film TV \"Rigoletto a Mantova\" sotto la direzione di Zubin Mehta e con la regia di Marco Bellocchio. L'evento, girato negli ambienti reali della vicenda, viene trasmesso in diretta, diviso in tre parti (una per ciascun atto), in 148 Paesi.\nNel settembre 2010 canta il ruolo di Pablo Neruda per la prima mondiale del \"Postino\" di Daniel Cat\u00e1n alla Los Angeles Opera. Nel 2011 tiene un concerto Auditorio Jardines di Peralada con Virginia Tola, dirige \"Tosca\" al Kennedy Center Opera House del Washington National Opera, dirige \"Rom\u00e9o et Juliette\" ed \u00e8 Simon Boccanegra al Los Angeles Opera (protagonisti Nino Machaidze e Vittorio Grigolo).\nNel 2012 \u00e8 Simon Boccanegra e dirige \"Carmen\" all'Opernhaus Z\u00fcrich, Athana\u00ebl in \"Tha\u00efs\" di Jules Massenet e dirige \"Tosca\" e \"Le Cid\" di Massenet al Palau de les Arts Reina Sof\u00eda di Valencia, Cyrano in \"Cyrano de Bergerac\" al Teatro Real di Madrid, Simon Boccanegra diretto da Daniel Barenboim allo Schiller Theater di Berlino, tiene un concerto con Angel Blue all'Auditorio Nacional di Citt\u00e0 del Messico, Pablo Neruda ne \"Il Postino\" di Daniel Cat\u00e1n al Teatro Municipal di Santiago e Bajazet in \"Tamerlano\" al Salzburger Festspiele.\nDurante il 90\u00ba Festival Lirico dell'Arena di Verona, dirige due rappresentazioni di \"Aida\", il 28 luglio e il 2 agosto 2012. A settembre esordisce in un nuovo ruolo baritonale, quello di Francesco Foscari ne \"I due Foscari\" verdiani all'opera di Los Angeles.\nIl 2013 per Domingo si apre all'insegna di tre previsti esordi in ruoli baritonali in opere verdiane: a marzo Giorgio Germont nella \"Traviata\" al Met, ad aprile il ruolo del titolo di Nabucco a Londra, e in agosto Giacomo nella \"Giovanna d'Arco\" al Festival di Salisburgo (nel ruolo del titolo Anna Netrebko), riprendendo poi il ruolo di Nabucco all'Arena di Verona, nel il festival del centenario, durante il quale dirige l'orchestra in alcune recite.\nNel 2014, sempre per il Festival di Salisburgo, esordisce come Conte di Luna nel \"Trovatore\", accanto alla Netrebko, a Marie-Nicole Lemieux e Francesco Meli diretto da Daniele Gatti, a Los Angeles Giorgio Germont ne \"La traviata\" diretto da James Conlon con la Machaidze, Francesco Foscari ne \"I due Foscari\" diretto da Antonio Pappano con Meli e Maria Agresta a Londra e dirige \"Manon Lescaut\" a Valencia.\nAncora nel 2014 doppia un personaggio nel film d'animazione \"Il libro della vita\" nel quale canta \"Cielito lindo\" nella colonna sonora.\n2019: l'anno dello scandalo.\nNell'agosto 2019 sono state mosse numerose accuse di molestie sessuali contro il tenore spagnolo. Otto cantanti e una ballerina hanno affermato di essere state molestate sessualmente dal cantante in un arco di tempo che va dagli anni ottanta agli anni duemila e l'Associated Press ha riportato che quasi quaranta tra cantanti, danzatori, musicisti, insegnanti di canto e servi di scena hanno assistito a comportamenti sessualmente inappropriati da parte di Domingo. In tutta risposta, la Los Angeles Opera ha cominciato un'indagine privata per esaminare i fatti, anche se le accuse hanno portato alcuni teatri, tra cui la Dallas Opera, a cancellare eventi in cui il cantante si sarebbe dovuto esibire. Dopo essersi ritirato dal \"Macbeth\" al Metropolitan in seguito alle accuse, il 2 ottobre 2019 si dimette dalla direzione della Los Angeles, una posizione che occupava dal 2017.\nVita privata.\nIl padre, Pl\u00e1cido Francisco Domingo Ferrer (8 marzo 1907 \u2013 22 novembre 1987), \u00e8 stato un violinista e un ex baritono di zarzuela, mentre la madre, Pepita Embil Echan\u00edz (28 febbraio 1918 \u2013 28 settembre 1994), \u00e8 stata un soprano di origine basca, tra le pi\u00f9 apprezzate interpreti di zarzuela della sua generazione (esord\u00ec al Gran Teatre del Liceu di Barcellona). I due, dopo aver lavorato in molte importanti compagnie di zarzuela spagnole e messicane, si trasferiscono con i figli (Pl\u00e1cido e la sorella Maria Jos\u00e9 Domingo de Fernandez) in Messico e fondano la Domingo-Embil Company. Il 29 agosto 1957, a soli 16 anni, Pl\u00e1cido sposa la pianista Ana Mar\u00eda Guerra Cu\u00e9, di tre anni pi\u00f9 anziana, dalla quale divorzia poco dopo la nascita del figlio Jos\u00e9 Pl\u00e1cido Domingo Guerra (16 giugno 1958).\nNel 1962 convola nuovamente a nozze con il soprano messicano Marta Ornelas (1935), incontrata anni prima al conservatorio e votata in quello stesso anno come \"Cantante messicana dell'anno\". Dopo un inizio carriera promettente come cantante d'opera e concertista (spesso accompagnata al piano dal marito), Marta decide tuttavia di abbandonare temporaneamente il mondo musicale per dedicarsi ai figli, Pl\u00e1cido Francisco (21 ottobre 1965), oggi apprezzato compositore noto come Pl\u00e1cido Domingo Jr., e Alvaro Maurizio (11 ottobre 1968). Negli anni novanta, dopo aver lavorato come collaboratrice e \"manager\" del marito, ha intrapreso, dal 1991, la carriera di regista di opere liriche (inclusa una fortunata edizione della \"Traviata\" nel 2006). Domingo risiede con la famiglia a Teaneck, New Jersey e possiede una casa ad Acapulco. Nel 2010 \u00e8 stato operato per un carcinoma del colon-retto.\nVocalit\u00e0.\n\"Il colore della voce \u00e8 buono, l'espressione lirica gradevole, il repertorio ampio, il professionismo notevole, la musicalit\u00e0 pronta, ma l\u2019estensione rimane faticosa, il volume limitato, la tecnica modesta, la dinamica povera, il temperamento scarso. Pi\u00f9 che quelli verdiani, si segnalano alcuni personaggi pucciniani\" (Piero Mioli).\nDotato di un timbro scuro e pastoso con suoni caldi e bruniti, congeniale ai ruoli di tenore lirico-drammatico del dramma musicale ottocentesco e verista, unito ad una estensione vocale non attribuibile alla classe vocale tenorile in senso stretto, Domingo ha potuto ampliare il proprio repertorio sino a comprendere ruoli baritonali negli ultimi anni, dimostrando una disinvoltura ed una audacia spesso azzardate (continuando ad esibirsi dal vivo sulle scene, in ruoli spesso estremi, anche dopo i sessant'anni), arrivando a mettere a rischio la propria voce e la propria salute (celebre l\"Otello\" del 2001 alla Scala, quando Domingo, colto da un malore a met\u00e0 del secondo atto, decise, contro il parere del medico, di portare comunque l'opera fino alla fine).\nLa versatilit\u00e0 canora, tanto nella tipologia dei ruoli che negli stili musicali molto diversi, e l'uso considerevole dell'organo vocale (fraseggio stentoreo, il padroneggiamento del registro acuto, la frequenza degli impegni musicali anche in et\u00e0 avanzata), se deleteri per molti suoi illustri colleghi (Di Stefano; Carreras), non hanno danneggiato le sue corde vocali, che a oltre settant'anni d'et\u00e0 continuano a sostenerlo nei frequenti impegni a teatro e in studio di registrazione.\nSe dopo gli esordi baritonali e nel repertorio zarzuelesco la voce giovanile di Domingo era incentrata sul registro del tenore drammatico, sin da quando, nel 1959, comincia ad interessarsi seriamente al canto, la sua attenzione si sposta verso i ruoli lirici, sviluppando le sue attitudini vocali verso il registro medio e superiore, scoprendo la possibilit\u00e0 di raggiungere il registro acuto.\nNegli anni settanta l'artista sviluppa ulteriormente le proprie capacit\u00e0 canore, con una voce estesa, dal timbro ricco e incentrata sul registro di tenore lirico spinto, ma in grado di sostenere ruoli diversissimi tra loro, che lo porta ad alternare ruoli lirico-leggeri quali Nemorino o Almaviva ad altri da tenore eroico (Otello e i primi ruoli wagneriani).\nDalla seconda met\u00e0 del decennio, con l'intensificarsi dei ruoli drammatici e spinti, la voce acquisisce grande potenza con un irrobustimento del registro centrale a scapito delle note acute, che perdono di lucentezza e ricchezza, e del timbro (cfr. \"Otello\" al Teatro Allas Scala 1976 e \"Il Trovatore\" al Wien Opera 1978;).\nCon il maturare della propria sensibilit\u00e0 e cultura musicale (anche attraverso i primi impegni come direttore d'orchestra), Domingo comincia a sperimentare le possibilit\u00e0 della propria voce, affrontando ruoli e generi musicali pi\u00f9 diversi (la collaborazione con artisti come John Denver o Julio Iglesias; l'incisione del musical \"The Man of La Mancha\" e l'ampliarsi del proprio repertorio all'esterno della lirica), e affinando le proprie tecniche interpretative.\nA partire dalla seconda met\u00e0 degli anni ottanta, in seguito all'apparire di alcuni problemi di fonazione (difficolt\u00e0 nel controllo dei fiati, note acute ingolate e stecche negli acuti cfr. \"Manon Lescaut\" al Covent Garden 1983; \"Turandot\" al Metropolitan di New York 1988, quando Domingo stecca sul Do acuto nel duetto del secondo atto con Turandot-Eva Marton) dovuti probabilmente all'iperattivit\u00e0 e all'eccessiva ecletticit\u00e0 del repertorio, oltre che al naturale avanzare dell'et\u00e0, ha inizio un profondo lavoro di rieducazione della propria voce, riacquistando lo smalto di un tempo tanto che nei primi anni novanta appare qualitativamente molto superiore a quella di dieci anni prima a detta dei critici, mantenendo i caratteri di potenza e ricchezza, accompagnate da un controllo e una ricchezza espressiva inediti che lo sosterranno per i successivi due decenni, malgrado un registro acuto ormai poco praticabile.\nAll'inizio del nuovo millennio, messi da parte i ruoli pi\u00f9 lirici ormai difficilmente praticabili, la voce di Domingo \u00e8 ritornata verso la fascia tenorile drammatica, con i caratteri dell\"Heldentenor\", mostrando un canto pi\u00f9 attento e maturo in grado di compensare certi limiti vocali posti dall'et\u00e0.\nNel corso degli anni novanta ha dimostrato un maggior interesse verso i ruoli baritonali (con l'incisione del \"Barbiere di Siviglia\" e le sempre pi\u00f9 frequenti esecuzioni concertistiche di brani per baritono), culminati, nel gennaio 2007, con l'annuncio dell'intenzione di cimentarsi in alcuni ruoli di baritono verdiano. Ambizione concretizzatasi nel 2009 con il debutto come Simon Boccanegra, seguito, nel 2010, da Rigoletto e da alcuni ruoli baritenorili del repertorio barocco (\"Tamerlano\" di Haendel).\nNel 2013 debutter\u00e0 nel ruolo di Giacomo nella \"Giovanna d'Arco\" di Giuseppe Verdi al Wien Oper e nel ruolo di Athanael nella \"Tha\u00efs\" di Jules Massenet.\nSi \u00e8 spesso discusso se la voce di Domingo sia da classificarsi o meno come autenticamente tenorile, come gi\u00e0 si discusse per Enrico Caruso, special modo nella complessa evoluzione vocale nel corso della sua carriera. Da un punto di vista di estensione vocale, Domingo \u00e8 in grado di emettere note propriamente da basso-baritono e raggiungendo agilmente il Fa1 - Fa grave, mentre ha sempre ottenuto con difficolt\u00e0 il Do4 - Do di petto, con la quasi totale impossibilit\u00e0 di emetterlo dal vivo gi\u00e0 dagli anni ottanta. Questa estensione lo avvicina a baritoni quali Leo Nucci o Thomas Hampson piuttosto che a tenori \"puri\" come Alfredo Kraus o Luciano Pavarotti, dotati di voce squillante e che raggiungono il Re4 - Re sovracuto, mentre difficilmente scendono oltre il La1. Domingo \u00e8 dotato comunque di una spiccata cantabilit\u00e0 anche nel registro medio superiore, padroneggiando, almeno in giovent\u00f9, anche la fascia acuta (laddove colleghi dalle voci pi\u00f9 spiccatamente tenorili, come Jos\u00e9 Carreras, accusano difficolt\u00e0). Viene pertanto generalmente considerato un tenore a tutti gli effetti, seppur dotato di un'ampia estensione verso il registro baritonale e basso.\nRepertorio operistico.\nNei suoi quasi sessant'anni di carriera Domingo ha costruito uno tra i pi\u00f9 ampi ed eclettici repertori musicali del Novecento. La gi\u00e0 citata poliedricit\u00e0 vocale, unita alla profonda conoscenza e sensibilit\u00e0 musicale e a una naturale propensione per lo studio professionale e le lingue (parla correntemente lo spagnolo, l'italiano e l'inglese, ha eccellenti conoscenze di tedesco e francese), gli hanno infatti permesso di affrontare un numero sconfinato di ruoli (non sempre senza difficolt\u00e0 o riserve da parte della critica), continuando a cimentarsi in nuovi personaggi anche in et\u00e0 avanzata, sino a raggiungere, nel marzo 2008, la cifra record di 130 ruoli diversi tra opere liriche, musical e zarzuele, 126 dei quali interpretati effettivamente sulla scena (superando cos\u00ec ogni altro tenore passato e contemporaneo). Attorno a una solida base di ruoli lirico-drammatici (\"Otello\" di G. Verdi; \"Tosca\" di G. Puccini; \"Carmen\" di G. Bizet), ha saputo costruire un'immensa galleria di personaggi, interpretando pressoch\u00e9 tutti i pi\u00f9 importanti ruoli tenorili del repertorio ottocentesco e verista, ma spaziando dai musicisti barocchi (Gluck; Haendel) sino al Novecento inoltrato e ad autori contemporanei (Franco Alfano; Leigh, \"The First Emperor\" di Tan Dun, di cui \u00e8 stato il primo interprete in assoluto).\nOltre alle innumerevoli interpretazioni di Otello (di gran lunga il suo ruolo pi\u00f9 congeniale anche dal punto di vista recitativo, come testimonia lo splendido video dell'ormai storico spettacolo realizzato nel 1991 al Covent Garden sotto la direzione di Solti), Cavaradossi (che ha interpretato pi\u00f9 volte di qualsiasi altro cantante) e Don Jos\u00e9, per i quali il cantante appare come un punto di riferimento assoluto, sono da citare numerose sue interpretazioni di personaggi pucciniani (Calaf in \"Turandot\", Rodolfo ne \"La Boh\u00e8me\", Pinkerton in \"Madama Butterfly\"), verdiani (Alfredo ne \"La Traviata\", il Duca di Mantova in \"Rigoletto\", Radames in \"Aida\", Riccardo in \"Un ballo in maschera\") e, negli ultimi anni, wagneriani (\"Parsifal\", \"Tristano\", \"Lohengrin\" nelle opere omonime e Siegmund nella \"Valchiria\"). Caratteristica di Domingo, \u00e8 la spiccata predilezione per le incisioni \"live\", nelle quali il cantante mette in luce tutto il proprio talento drammatico (con risultati, a detta di molti, molto superiori alle sue registrazioni in studio), che hanno spesso dato origine a preziose testimonianze video (oltre al gi\u00e0 citato \"Otello\", sono da ricordare la spettacolare \"Turandot\" diretta da Zeffirelli al Metropolitan e le diverse edizioni di \"Tosca\").\nCinema e televisione.\nSin dagli anni giovanili l'artista ha alternato alla carriera teatrale e musicale, frequenti incursioni nel modo del cinema e della televisione, sia nelle vesti di attore che in altri ruoli.\nDopo alcune apparizioni televisive in Messico, partecipa a diversi film-opera di grande successo, inclusa \"Madama Butterfly\" (1975) del regista Jean-Pierre Ponnelle (con la direzione musicale di Herbert Von Karajan) e la celebre \"Tosca\" (1976) di Gianfranco De Bosio (direttore Bruno Bartoletti). Per le sue spiccate doti recitative e la forte presenza scenica, \u00e8 stato inoltre spesso protagonista di \"performance\" teatrali \"live\" destinate ad essere filmate e trasmesse in tv o diffuse i DVD (si contano 4 diverse versioni di \"Tosca\", 6 di \"Otello\", 4 di \"Carmen\", oltre a numerosi altri lavori). Negli anni ottanta \u00e8 protagonista di alcune tra le pi\u00f9 celebri e fortunate trasposizioni cinematografiche di opere liriche, \"Cavalleria Rusticana\", \"La Traviata\", \"Otello\", tutte e tre dirette da Franco Zeffirelli (direzione musicale rispettivamente di Georges Pr\u00eatre, James Levine e Lorin Maazel), e inoltre \"Carmen\" di Francesco Rosi (direzione di Lorin Maazel).Nel 1984, per la tv messicana, partecipa a uno speciale della storica serie televisiva per ragazzi di Francisco Gabilondo Soler \"Cri-Cri: El Grillito Cantor\". Negli anni successivi lavora in diverse produzioni televisive negli Stati Uniti, apparendo come \"guest star\" a serial quali \"I Robinson\" e \"The Muppet Show\" e, in anni pi\u00f9 recenti, a \"I Simpson\", e partecipando a numerosi \"show\" televisivi (frequente ospite al \"The Merv Griffin Show\" e al \"Tonight Show\", protagonista degli special \"Burnett Discovers Domingo\", del 1984, al fianco di Carol Burnett, e \"The Sound of Christmas\", girato a Salisburgo assieme a Julie Andrews e John Denver e premiato con l'Emmy Award).\nNel 1989 canta \"Il trovatore\" con Leontyne Price nella colonna sonora di \"\".\nDa ricordare, nel 1992, l'interpretazione di Cavaradossi nella \"Tosca nelle ore e nei luoghi di Tosca\", girata a Roma \"in tempo reale\" e nei veri luoghi dove l'opera \u00e8 ambientata: la Chiesa di Sant'Andrea della Valle, Palazzo Farnese e Castel Sant'Angelo.\nLo spettacolo, con la regia di Giuseppe Patroni Griffi, vede impegnati anche Catherine Malfitano (Tosca), Ruggero Raimondi (Scarpia), Giacomo Prestia (Angelotti), Giorgio Gatti (Sacrestano). L'Orchestra Sinfonica di Roma della RAI era diretta da Zubin Mehta.\nL'evento trasmesso da Rai 1, premiato con 3 Emmy Awards, ha avuto oltre un miliardo di spettatori nelle televisioni di 107 paesi nei 5 continenti.\nAncora nel 1992 canta \"Te quiero morena\" di Jos\u00e9 Serrano e \"Himno a la alegr\u00eda\" con Giacomo Aragall, Teresa Berganza, Montserrat Caball\u00e9 e Carreras nella cerimonia d'apertura dei Giochi della XXV Olimpiade.\nAl cinema, dopo un cameo in \"Moulin Rouge!\", \u00e8 tra gli interpreti del film \"Beverly Hills Chihuahua\".\nFigura inoltre tra i produttori della pellicola \"La otra conquista\" di Salvador Carrasco alla quale contribu\u00ec con il canto di un'aria, la \"Mater Aterna\", con musica di Zyman e parole di Carrasco.\nNel 1994 dirige \"Libiamo ne' lieti calici\" con Agnes Baltsa, Carreras e la London Symphony Orchestra nella colonna sonora di \"Only You - Amore a prima vista\" e canta \"In pace\" nella colonna sonora del film del 1996 \"Hamlet\".\nAttivit\u00e0 editoriale.\nOltre al suo lavoro come musicista, Domingo ha svolto nel corso degli anni una saltuaria attivit\u00e0 come saggista e scrittore, includente testi autobiografici e scritti sulla musica e il teatro."}
{"id": "50726", "revid": "287204", "url": "https://it.wikipedia.org/wiki?curid=50726", "title": "Jose Carreras", "text": ""}
{"id": "50727", "revid": "287204", "url": "https://it.wikipedia.org/wiki?curid=50727", "title": "Placido Domingo", "text": ""}
{"id": "50729", "revid": "110157", "url": "https://it.wikipedia.org/wiki?curid=50729", "title": "Successione di interi", "text": "In matematica, una successione di interi viene definita come una\nfunzione dall'insieme dei numeri naturali formula_1 oppure dall'insieme degli interi positivi formula_2 nell'insieme dei numeri interi formula_3 .\nIl termine quindi si riferisce a due insiemi diversi, che si possono denotare risp. formula_4 e formula_5.\nSi tratta di una ambiguit\u00e0 veniale, in quanto le successioni dei due insiemi si trovano in\nuna semplice corrispondenza biunivoca che pu\u00f2 considerarsi come un mero\ncambiamento di notazioni: la successione\nsi pu\u00f2 considerare sotto la forma\nponendo formula_8 per formula_9 .\nLe successioni di interi sono quindi particolari funzioni aritmetiche.\nPer i livelli delle conoscenze che si hanno sulle successioni di interi si possono ripetere le considerazioni svolte in generale per le\nsuccessioni. La successione 0, 3, 8, 15, 24, ... si controlla con la espressione chiusa formula_10.\nDiversamente la successione di Fibonacci 0, 1, 1, 2, 3, 5, 8, 13, ... si controlla con una relazione fra suoi termini consecutivi, oltre alla posizione dei suoi primi due termini. Una distinzione importante riguarda da una parte l'insieme numerabile delle successioni di interi che si possono individuare con qualche procedimento costruttivo, dall'altra l'insieme di tutte queste successioni che ha cardinalit\u00e0 del continuo, superiore a quella del numerabile.\nMolte successioni costruibili di interi rivestono grande importanza per la matematica, sostanzialmente perch\u00e9 forniscono direttamente o indirettamente importanti strumenti di calcolo. Ad esse \u00e8 dedicato un archivio in linea ideato e sviluppato, a partire dai tempi in cui si serviva di pacchi di schede perforate, da Neil Sloane e chiamato On-Line Encyclopedia of Integer Sequences, in sigla \"OEIS\"; questo archivio costituisce una delle maggiori risorse matematiche e viene utilizzato e arricchito da molti studiosi.\nMolte successioni costruibili di interi hanno un definito significato enumerativo:\nil termine \"n\"-esimo di una tale successione fornisce il numero delle configurazioni di una\nspecie determinata che possono essere costruite su \"n\" oggetti elementari (punti, vertici, spigoli,\nfacce, lettere, tessere, ...). Esse quindi costituiscono importanti oggetto di studio di\nteorie combinatorie, spesso sono collegate a qualche funzione speciale e alla loro funzione generatrice e andrebbero chiamate successioni speciali di interi."}
{"id": "50731", "revid": "287204", "url": "https://it.wikipedia.org/wiki?curid=50731", "title": "I ragazzi della via Pal", "text": ""}
{"id": "50732", "revid": "2175", "url": "https://it.wikipedia.org/wiki?curid=50732", "title": "I ragazzi della via Paal", "text": ""}
{"id": "50733", "revid": "348618", "url": "https://it.wikipedia.org/wiki?curid=50733", "title": "Andreas Brehme", "text": "Ritenuto uno dei pi\u00f9 forti terzini della sua generazione, dopo gli esordi nel Barmbek-Uhlenhorst e nel ha militato per cinque stagioni nel e per due nel , con cui ha conquistato un campionato tedesco (1986-1987) e una Supercoppa di Germania (1987); si \u00e8 quindi trasferito all', vincendo uno scudetto (1988-1989), una Supercoppa italiana (1989) e una Coppa UEFA (1990-1991) nell'arco di un quadriennio. Tornato al Kaiserslautern dopo una parentesi al , ha vestito per altre cinque stagioni la maglia del club tedesco, con cui vinse una Coppa di Germania (1995-1996), un campionato di seconda divisione (1996-1997) e, da comprimario, un'ulteriore edizione della Bundesliga (1997-1998).\nHa fatto parte della nazionale prima e dopo la riunificazione tedesca, totalizzando 86 presenze e 8 reti. Con la \"Mannschaft\" ha disputato tre campionati d'Europa (, e ), venendo inserito nella formazione ideale delle edizioni 1984 e 1992, e altrettanti campionati del mondo (, e ), entrando nell\"All-Star Team\" della vittoriosa edizione 1990, in cui ha realizzato, su calcio di rigore, il gol che ha deciso la finale; nello stesso anno si \u00e8 classificato 3\u00ba nella corsa al Pallone d'oro. Ha inoltre partecipato ai Giochi di con la nazionale olimpica.\nRitiratosi, ha intrapreso la carriera da allenatore, guidando il Kaiserslautern, l' e, come vice di Giovanni Trapattoni, lo .\nCaratteristiche tecniche.\nGiocatore versatile, nelle file del ag\u00ec prevalentemente da terzino destro, ricoprendo invece il ruolo di mediano nella seconda classificata al ; tuttavia, le sue prestazioni raggiunsero l'apice quando Brehme fu spostato sulla fascia sinistra, grazie a un'intuizione di Giovanni Trapattoni: in veste di fluidificante mancino\u00a0\u2013 un ruolo apprezzato in Italia ma che all'epoca non godeva di grande considerazione nel calcio tedesco \u2013, pur non essendo molto veloce, si distinse per doti tecniche, vocazione offensiva, puntualit\u00e0 nell'andare al cross, dinamismo e intelligenza tattica, rivelandosi un pilastro dell' vincitrice della Serie A 1988-1989 e della nazionale tedesca campione del mondo nel 1990.\nOttimo esecutore di calci piazzati, spiccava per carattere e freddezza: era infatti propenso a realizzare gol decisivi, e in pi\u00f9 di un'occasione si incaric\u00f2 di importanti rigori o punizioni nonostante la presenza di compagni di squadra pi\u00f9 blasonati. Era inoltre perfettamente ambidestro \u2013 \u00abLo conosco da vent'anni e non so ancora se sia destrorso o mancino\u00bb, disse a tal proposito Franz Beckenbauer \u2013, un'abilit\u00e0 perfezionata fin da ragazzo allenandosi con il padre, anch'egli ex calciatore e poi allenatore: a seconda delle situazioni di gioco, si avvaleva di diverse tecniche di tiro, usando il sinistro per imprimere potenza al pallone e il destro per calciare con pi\u00f9 precisione; quest'ultima era la soluzione che prediligeva per calciare i rigori, sebbene si ricordi un suo rigore contro il , nel 1986, realizzato inusualmente col piede mancino.\nCarriera.\nGiocatore.\nClub.\nDopo aver militato nel Barmbek-Uhlenhorst, squadra allenata dal padre Bernd, si trasferisce nel 1980 al . Nel 1981 viene acquistato dal ; poi, nel 1986, passa al : schierato come terzino destro, senza distinguersi particolarmente, vince un campionato tedesco e una Supercoppa di Germania, e disputa una finale di Coppa dei Campioni, persa contro il nel 1987.\nNel 1988, insieme all'altro tedesco Lothar Matth\u00e4us, Brehme \u00e8 ceduto all'. Per bilanciare l'oneroso acquisto del connazionale, il suo cartellino viene valutato 1,8 miliardi di lire, una cifra relativamente bassa: ci\u00f2, unitamente a un suo litigio con il tecnico dei bavaresi Jupp Heynckes, alimenta qualche scetticismo nei suoi confronti, determinato da una generalizzata ma erronea convinzione che il Bayern Monaco volesse liberarsi di lui. Giovanni Trapattoni, allenatore del club milanese, crede per\u00f2 nella bont\u00e0 dell'acquisto di Breheme, il cui dinamismo sarebbe servito a compensare la vocazione offensiva di Matth\u00e4us, e intuisce che il giocatore possa offrire prestazioni convincenti se impiegato sulla fascia sinistra: la sua ipotesi si rivela corretta, e Brehme risulta determinante per la vittoria dello scudetto del 1989 \u2013 anno in cui l'Inter ottiene 58 punti su 68, stabilendo un record \u2013, in particolar modo per il suo contributo alla costruzione della manovra. La stagione seguente, mantenendo elevati standard di rendimento, conquista la Supercoppa italiana contro la . Nel 1991 vince la Coppa UEFA battendo in finale la .\nNel 1992 lascia l'Inter per trasferirsi, senza particolare entusiasmo, agli spagnoli del , dove rimane per una sola stagione. L'anno dopo torna al Kaiserslautern, dove conquista la Coppa di Germania 1995-1996, retrocedendo contestualmente nella serie cadetta; nella stagione successiva il Kaiserslautern vince il campionato di seconda divisione, tornando nella massima serie, e nell'annata 1997-1998 conquista la Bundesliga, risultando l'unico club nella storia del calcio tedesco a riuscire in tale impresa da neopromosso. Al termine della stagione, in cui disputa solo 5 partite, Brehme si ritira dall'attivit\u00e0 agonistica.\nNazionale.\nDopo aver militato nella selezione Under-21, esordisce nella nazionale A della nel 1984, e nello stesso anno partecipa al campionato d'Europa, venendo inserito nella formazione ideale del torneo, e ai Giochi olimpici.\nDurante il , concluso al secondo posto, \u00e8 impiegato prevalentemente come centrocampista, essendo chiuso nel ruolo di terzino da Thomas Berthold e Hans-Peter Briegel. Nel quarto di finale contro i padroni di casa del , \u00e8 uno dei quattro tedeschi a presentarsi sul dischetto nell'epilogo ai tiri di rigore: in controtendenza rispetto alle sue abitudini dagli undici metri, decide di calciare con il sinistro, realizzando il proprio tiro. Nella semifinale contro la , segna su calcio di punizione il gol che apre le marcature, contribuendo alla vittoria per 2-0. In finale, la Germania Ovest verr\u00e0 sconfitta per 3-2 dall'.\nDopo il , in cui segna un gol contro l', il rendimento di Brehme in nazionale ha una svolta: le prestazioni offerte dal giocatore con la maglia dell' convincono infatti il commissario tecnico Franz Beckenbauer ad impiegarlo da titolare sulla corsia mancina. Nel 1990 disputa il suo secondo Mondiale e si distingue come il miglior terzino sinistro della manifestazione, realizzando tre gol decisivi e mettendo in mostra la consueta abilit\u00e0 con entrambi i piedi: agli ottavi di finale segna ai con un destro a giro, mentre dal suo sinistro parte la punizione che, grazie alla deviazione di un avversario, sblocca il risultato nella semifinale contro l'; sempre contro gli inglesi mette a segno il proprio tiro dal dischetto dopo che i tempi supplementari si erano chiusi in parit\u00e0. Infine, nella finale contro l'Argentina si incarica di un rigore a cinque minuti dal termine dell'incontro, superando con un destro a fil di palo l'estremo difensore avversario Sergio Goycochea \u2013 decisivo per la propria squadra nelle precedenti vittorie ai rigori contro e Italia \u2013 e consentendo alla Germania di laurearsi campione del mondo per la terza volta. Inserito nell\"All-Star Team\" del Mondiale, a fine anno si classifica al terzo posto nella classifica del Pallone d'oro.\nTra il 1991 e il 1994 veste la maglia della riunificata Germania. Disputa il , venendo nuovamente incluso nella squadra ideale della competizione, e il : l'eliminazione della Germania dal torneo iridato pone fine alla militanza di Brehme nella selezione tedesca, con cui ha disputato 86 partite (60 delle quali prima della riunificazione) realizzando 8 reti.\nAllenatore.\nDopo il ritiro ha allenato in patria il dal 6 ottobre 2000 al 26 agosto 2002. Dal 1\u00ba luglio 2004 all'11 aprile 2005 ha allenato lo . Dal 1\u00ba luglio 2005 al 9 febbraio 2006 ha affiancato come vice il suo ex allenatore Giovanni Trapattoni sulla panchina dello ."}
{"id": "50734", "revid": "124574992", "url": "https://it.wikipedia.org/wiki?curid=50734", "title": "Carolina Marconi", "text": "Biografia.\nDi origine italiana, suo padre Pasquale Marconi \u00e8 un diplomatico italiano-eritreo. Carolina Marconi si \u00e8 diplomata al liceo linguistico di Colleferro, ha debuttato nel 1997 partecipando come valletta al programma \"Beato tra le donne\", in seguito ha lavorato in altri programmi tra cui \"I cervelloni\" nel 1998, \"Festa di Classe\" nel 1999, \"Goleada\" nel 2000 e \"Stasera pago io\" nel 2001. Nel 2000 recita, insieme con Alessia Merz, nel B-movie \"Intrigo a Cuba\", ma il film viene distribuito in Italia solo dopo la partecipazione al \"Grande Fratello\" nel 2004, grazie alla quale ottiene notoriet\u00e0: durante il reality conosce Tommy Vee, un DJ divenuto famoso dopo la fine di quell'edizione e disco d'oro nel 2005 per una sua compilation di Musica house, con il quale ha avuto una relazione sentimentale continuata anche dopo la fine del reality, ma che \u00e8 terminata nel luglio 2005.\nCarolina Marconi all'inizio del 2005 \u00e8 stata l'angelo che vola dal Campanile di Piazza San Marco durante il Carnevale di Venezia, quindi in vista del 2006 ha realizzato un calendario senza veli, ottenendo molto successo, per la nota rivista \"For Men Magazine\". Nel 2006 conduce su Rai 3 il programma \"Tintoria Show\" insieme a Taiyo Yamanouchi. Nell'estate 2006 partecipa al programma di Italia 1 \"On the Road\", programma vacanziero girato a Miami insieme a Sara Tommasi, Liudmila Radcenko e Alessandra Pierelli. Nell'estate 2007 ha formato un gruppo musicale con sua sorella Silvana Marconi chiamato \"Las Hermanas\" (\"Le sorelle\" in spagnolo) e insieme incidono il singolo \"Que Horror!\" e in seguito, tra il 2011 e 2014, escono i singoli \"Move to the fiesta\", \"Patatina\" e \"Abalasa\".\nNel 2008 ha recitato nella soap opera \"Un posto al sole d'estate\" su Rai 3. Nel 2009 \u00e8 stata la madrina del . Nel 2011 \u00e8 stata una delle protagoniste della miniserie televisiva \"Baciati dall'amore\" su Canale 5. Nel 2013 \u00e8 diventata stilista, disegnando e commercializzando la linea di scarpe \"Le Markol\". Nel 2014 ha esordito in un test rally con il campione del mondo Max Rendina come co-pilota. Dopo essere tornata al cinema nel 2015 per recitare nel film \"Matrimonio al Sud\", nel maggio 2016 diventa imprenditrice aprendo lo store \"Aloha\" a Ponte Milvio a Roma, avendo gi\u00e0 da tre anni la linea di calzature \"Le Markol\". Il suo compagno \u00e8 l'ex calciatore Alessandro Tulli."}
{"id": "50736", "revid": "2220313", "url": "https://it.wikipedia.org/wiki?curid=50736", "title": "Magnus (fumettista)", "text": "\u00c8 considerato uno dei pi\u00f9 grandi artisti italiani nel campo del fumetto.\nBiografia.\nNato a Bologna nel 1939, Roberto Raviola si diploma all'Accademia di Belle Arti nel 1961 in scenografia, continuando per altri due anni con il corso di decorazione. Durante gli anni universitari, oltre ad un'intensa attivit\u00e0 di vignettista goliardico e militanza politica di sinistra, si appassiona ai fumetti e incomincia a disegnare alcune brevi storie. Prima di approdare seriamente al mondo del fumetto si dedica all'attivit\u00e0 di insegnante di disegno, lavorando anche come grafico pubblicitario. Inizialmente firma le sue opere come \"Bob la Volpe\", poi prende definitivamente il nome di \"Magnus\", pseudonimo derivante dal motto goliardico \"magnus pictor fecit\", retaggio dei tempi dell'Accademia.\nDai neri ad Alan Ford.\nNel 1964 viene ingaggiato da Luciano Secchi (in arte Max Bunker), un giovane sceneggiatore che ha deciso di seguire il filone del noir aperto nel 1962 da \"Diabolik\". Per conto della casa editrice milanese Editoriale Corno la coppia Magnus &amp; Bunker partorisce \"Kriminal\" e \"Satanik\", a cui faranno seguito \"Gesebel\", \"Dennis Cobb - Agente SS018\" e \"Maxmagnus\".\nNel 1967, Magnus e Bunker creano un nuovo personaggio: Alan Ford, che vedr\u00e0 la stampa nel maggio del 1969. Le tecniche di disegno di Magnus e l'uso del bianco e nero per ricreare particolari atmosfere gettano le basi per un nuovo genere di fumetti che mescola il nero al grottesco. Magnus disegner\u00e0 ininterrottamente la saga di Alan Ford fino al numero 75 del settembre 1975, che segna il suo abbandono della Editoriale Corno e la rottura del sodalizio artistico con Max Bunker. Torner\u00e0 eccezionalmente a disegnare un numero di \"Alan Ford\" in occasione della pubblicazione del n\u00ba 200 della serie, nel 1986.\nAvventura ed erotismo.\nRaviola inizia a lavorare per la Edifumetto di Renzo Barbieri. Dedica questi anni alla ricerca di un nuovo stile, che sfocia nel genere erotico. Negli anni settanta pubblica \"Mezzanotte di morte\", \"Dieci cavalieri e un mago\", \"Quella sera al collegio femminile\" e \"Il teschio vivente\". Nel 1975 inizia a lavorare alla serie avventurosa \"Lo Sconosciuto,\" considerata uno dei suoi migliori lavori. Nel 1977 viene pubblicata \"La compagnia della forca\", una saga fantasy a sfondo medioevale, disegnata insieme a Giovanni Romanini.\nDurante gli anni ottanta Magnus riprende il filone erotico con \"Necron\", una delle sue creazioni pi\u00f9 famose. Partendo dai testi di Ilaria Volpe, Magnus disegna dei personaggi grotteschi e paradossali, avvalendosi di uno stile che richiama la francese \"ligne claire,\" dal tratto pulito e definito, che abbandona i chiaroscuri del passato; il risultato \u00e8 un fumetto porno-splatter a tratti comico.\nL'oriente e la fantascienza.\nGli anni ottanta segnano anche la svolta filo-orientale di Magnus. A cominciare da \"Milady nel 3000\", una serie di fantascienza che ruota intorno alle vicende dell'omonima protagonista e che mescola cultura cinese con ambientazioni alla \"Flash Gordon\", erotismo e tecnologia. Delle tematiche simili erano gi\u00e0 emerse a met\u00e0 anni settanta con \"I briganti\", una saga avventurosa ambientata in un medioevo fantascientifico e ispirata all'omonimo romanzo cinese del XIV secolo; pensata come una saga epica in sei atti (di cui solo quattro realizzati), dai tratti maggiormente realistici e lontana, per tematiche e approccio, dai personaggi grotteschi e caricaturali come \"Maxmagnus\" o \"Alan Ford\", \u00e8 un adattamento del romanzo, miscelata con un'ambientazione a tratti contemporanea e fantascientifica. Viene realizzata con molta cura, ma in modo assai frammentario, essendo Magnus impegnato anche in altri progetti. I primi 12 capitoli iniziano a essere pubblicati nel novembre 1978 (e poi raccolti in volume l'anno dopo) per la Edifumetto. Altri due volumi sono pubblicati nel 1987 (\"Atto III: Tutti gli uomini della legge\") e nel 1988 (\"Atto IV: Governanti e rivali\"). La saga \u00e8 rimasta un'opera incompiuta, infatti per la conclusione erano previsti altri due atti (\"La Missione Divina\" e \"La Battaglia dei Cento Reggimenti\"). \n\u00c8 invece un altro romanzo cinese, \"Chin P'ing Mei\" (\"Fiori di prugno in un vaso d'oro\"), a guidare Magnus nella realizzazione de \"Le 110 pillole\", edito nel 1985. Si tratta di un'opera fortemente erotica che racconta la spirale di sesso e poi di morte in cui si trova imprigionato il ricco farmacista Hsi-Men Ching. Nel frattempo lo stile di Magnus diventa sempre pi\u00f9 sofisticato e minuzioso nei dettagli.\nTra il 1987 e il 1991 Magnus pubblica \"Le Femmine Incantate\", sette brevi storie sul tema della femminilit\u00e0, ispirate anche questa volta da un volume di novelle cinesi. L'impianto grafico \u00e8 sempre pi\u00f9 elaborato e richiede lunghi tempi di lavorazione.\nIl \"Texone\".\nNel 1989, Roberto Raviola inizia quello che viene considerato il suo testamento artistico e il suo lavoro pi\u00f9 impegnativo nel mondo dei fumetti: la realizzazione di un albo speciale di \"Tex Willer\" (uno dei cosiddetti \"Texoni\") per Sergio Bonelli Editore. Si ritirer\u00e0 a Castel del Rio, nell'alta valle del Santerno, e vi lavorer\u00e0 per sette anni. Il risultato, l'albo intitolato \"La valle del terrore\", sono 224 tavole disegnate in modo dettagliato, basandosi su cataloghi dell'epoca e dallo stile grafico appositamente adattato alle necessit\u00e0 dell'ambientazione western. L'autore, malato da tempo di tumore al pancreas, morir\u00e0 pochi giorni dopo aver consegnato l'ultima tavola.\nParallelamente Magnus stava lavorando sul progetto dal titolo \"Il Conte Notte\", che avrebbe dovuto impiegare elaborate tecniche di colorazione al computer, ma che non riusc\u00ec a portare a termine. Dell'opera restano solo poche pagine incomplete.\nSuccessi e critiche.\nMagnus \u00e8 uno degli autori pi\u00f9 sfaccettati nel panorama del fumetto italiano ed europeo. Le sue opere hanno toccato i pi\u00f9 disparati generi, dal fantasy all'erotico e il suo stile si \u00e8 lentamente evoluto da una produzione seriale necessariamente scarna ed essenziale (\"Kriminal\", \"Satanik\") al fumetto d'autore curato in ogni minimo particolare (\"Le Femmine Incantate\", \"Tex\").\nI primi successi arrivano con i neri firmati Magnus &amp; Bunker, che ricalcano in parte lo stile di \"Diabolik\" ma lo arricchiscono di elementi nuovi: una maggiore crudezza e realismo insieme alle prime ventate di liberazione sessuale.\nAncora pi\u00f9 dirompente \u00e8 il successo di \"Alan Ford\", per la novit\u00e0 dell'opera e la sua forte carica umoristica; dopo qualche anno in sordina la serie ottiene successo nelle vendite e diventa quello che oggi si definirebbe un \"cult\".\nVolendosi affrancare dalle produzioni in serie, Magnus tenta il volo come autore e ottiene un buon successo di critica con \"Lo Sconosciuto\". Le aree pi\u00f9 conservatrici della critica faticano ad accettare la qualit\u00e0 di opere come \"Necron\" o \"Le 110 Pillole\", considerandole pornografiche. Solo quando il fumetto erotico, grazie a personalit\u00e0 come Milo Manara e Franco Saudelli, sar\u00e0 definitivamente legittimato come forma d'arte, anche Raviola verr\u00e0 rivalutato.\nNel frattempo l'opera \"Le 110 Pillole\" ottiene un rilevante successo in Francia e viene pubblicata insieme a \"Necron\" in paesi come Germania, Paesi Bassi, USA e Spagna.\nCon \"Le 110 Pillole\", Magnus inizia ad inseguire una perfezione stilistica che si far\u00e0 sempre pi\u00f9 estrema e lo porter\u00e0 ad allungare notevolmente i tempi di lavorazione di ogni successiva opera. Ne sono una riprova i sette anni necessari per terminare il celebrato \"Texone\" del 1996."}
{"id": "50739", "revid": "399", "url": "https://it.wikipedia.org/wiki?curid=50739", "title": "Cazzago", "text": ""}
{"id": "50740", "revid": "1582940", "url": "https://it.wikipedia.org/wiki?curid=50740", "title": "Numero automorfo", "text": "In matematica si dice numero automorfo o anche intero automorfo un intero positivo che nelle notazioni decimali ha il quadrato che presenta nella sua parte finale il numero stesso.\nEsempi: 52 = 2\"5\", 762 = 57\"76\",\n8906252 = 793212\"890625\".\nA partire da un numero automorfo \"n\" di \"k\" cifre, si costruisce\nun numero automorfo di 2\"k\" cifre mediante la formula:\nformula_1 .\nVi sono due numeri automorfi di \"k\" cifre. Uno di essi gode delle propriet\u00e0\nformula_2;\nl'altro delle propriet\u00e0 formula_3.\nLa somma di questi due numeri \u00e8 10k + 1.\nLa seguente sequenza di 1000 cifre consente di individuare un numero automorfo\ndi \"k\" cifre per \"k\" \u2264 1000.\n12781254001336900860348890843640238757659368219796\\\n26181917833520492704199324875237825867148278905344\\\n89744014261231703569954841949944461060814620725403\\\n65599982715883560350493277955407419618492809520937\\\n53026852390937562839148571612367351970609224242398\\\n77700757495578727155976741345899753769551586271888\\\n79415163075696688163521550488982717043785080284340\\\n84412644126821848514157729916034497017892335796684\\\n99144738956600193254582767800061832985442623282725\\\n75561107331606970158649842222912554857298793371478\\\n66323172405515756102352543994999345608083801190741\\\n53006005605574481870969278509977591805007541642852\\\n77081620113502468060581632761716767652609375280568\\\n44214486193960499834472806721906670417240094234466\\\n19781242669078753594461669850806463613716638404902\\\n92193418819095816595244778618461409128782984384317\\\n03248173428886572737663146519104988029447960814673\\\n76050395719689371467180137561905546299681476426390\\\n39530073191081698029385098900621665095808638110005\\\n57423423230896109004106619977392256259918212890625\nQui il segno backslash (\\) segnala che la scrittura decimale continua nella linea successiva.\nBasta prendere la sequenza delle ultime \"k\" cifre, e l'altro numero si ottiene\nsottraendo da 10^k + 1 il numero suddetto."}
{"id": "50741", "revid": "599", "url": "https://it.wikipedia.org/wiki?curid=50741", "title": "Intero automorfo", "text": ""}
{"id": "50743", "revid": "125841441", "url": "https://it.wikipedia.org/wiki?curid=50743", "title": "Guerra del Peloponneso", "text": "La guerra del Peloponneso, o seconda guerra del Peloponneso per distinguerla da un conflitto antecedente, fu un conflitto che dur\u00f2 all'incirca 27 anni, dal 431 a.C. al 404 a.C., e che vide interessate le due potenze greche, Atene e Sparta.\nGli storici dividono la guerra in tre fasi: nella prima, la fase Archidamica, Sparta effettu\u00f2 continue incursioni contro l'Attica, mentre Atene utilizzava la propria potente flotta per colpire le coste del Peloponneso. Questo periodo di scontri si concluse nel 421 a.C. con la firma della pace di Nicia.\nLa pace dur\u00f2 poco: al 415 a.C. risale infatti la spedizione ateniese in Sicilia, evento disastroso per le forze della Lega delio-attica (costituita da Atene e da varie citt\u00e0-stato greche nel 478-477 a.C., durante la fase conclusiva delle guerre persiane), tanto da rinnovare il contrasto tra le due coalizioni greche che si contendevano l'egemonia.\nNel 413 a.C. ebbe inizio la fase Deceleica, caratterizzata dall'intenzione spartana di fomentare moti di ribellione tra le forze sottoposte ad Atene; questa strategia, unita agli aiuti economici provenienti dalla Persia e a diversi errori strategici da parte di Atene, port\u00f2 nel 404 a.C. alla vittoria della Lega peloponnesiaca, dopo la battaglia navale di Egospotami.\nLa guerra del Peloponneso cambi\u00f2 il volto della Grecia antica: Atene, che dalle guerre persiane aveva visto crescere enormemente il proprio potere, dovette sopportare alla fine dello scontro con Sparta un gravissimo crollo e riconoscere l'egemonia del Peloponneso. Tutta la Grecia interessata dalla guerra risent\u00ec fortemente del lungo periodo di devastazione, sia dal punto di vista della perdita di vite umane sia da quello economico e, proprio per questo motivo, il conflitto viene considerato come evento finale del secolo d'oro della civilt\u00e0 ellenica; Atene, in particolare, non avrebbe mai pi\u00f9 recuperato la sua antica prosperit\u00e0.\nFonte fondamentale per la ricostruzione storica rimane l'imponente opera di Tucidide, la \"Guerra del Peloponneso\". Lo storico ateniese concluse per\u00f2 la trattazione della guerra con la battaglia di Cinossema (411 a. C.). Della fase finale dello scontro danno conto le \"Elleniche\" di Senofonte, il quale continu\u00f2 l'esposizione del conflitto da dove Tucidide l'aveva interrotta.\nPreludio.\nDopo la fine politica di Cimone e l'assassinio di Efialte, la guida politica passata in mano di Pericle permise ad Atene di effettuare in chiave anti-spartana un'alleanza con Argo e con la Tessaglia, cos\u00ec da poter disporre di un potente esercito e di una cavalleria formidabile oltre che della flotta pi\u00f9 potente dell'Egeo. Fu siglata la pace di Callia con l'impero persiano e la protezione fornita a Megara scatur\u00ec nell'edificazione delle mura di collegamento fino al porto di Nisea e nell'insediamento di una guarnigione ateniese.\nAtene, al riparo sul fronte orientale, dopo la non felice Spedizione greca in Egitto, godeva del controllo dei passi che portavano dal Peloponneso in Attica e verso Argo. Se la situazione non disturbava direttamente Sparta, impegnata nella terza guerra messenica, era di notevole intralcio a una sua potente alleata, Corinto, che assieme ad Egina si trov\u00f2 costretta a difendere i propri interessi commerciali.\nInfatti l'aiuto garantito alla concorrente Megara e i continui disagi posti dalla presenza ateniese nei mari costrinsero le due citt\u00e0 aiutate da Epidauro a ribellarsi, ma la flotta peloponnesiaca perdette ben 70 navi ed Egina fu messa sotto assedio nel 459 a.C. Cos\u00ec l'anno dopo Corinto invi\u00f2 un contingente militare per assediare la citt\u00e0 concorrente, ma il pronto intervento dello stratega ateniese Mironide, con il suo esercito di veterani ed efebi, fu fatale. Il prestigio di Atene era al massimo splendore, grazie alle alleanze e alle vittorie contro Corinto, l'assedio a Egina e il momentaneo successo della campagna in Egitto. Fu in questo momento che vennero erette le Lunghe Mura difensive che collegavano Atene al Pireo e alla baia del Falero, formando una fortezza triangolare.\nLa fine dell'assedio al monte Itome, con il rilascio degli assediati, permise agli efori di cercare alleati in Beozia, contrastando il legame di Atene con i tessali. L'intervento spartano permise a Tebe di riprendere il suo ruolo di leader militare nella regione, perso dopo le guerre persiane e la dissoluzione della lega beotica. L'occasione si ebbe con la richiesta di aiuto della Doride attaccata dai focesi; Nicomede, reggente di Plistoanatte (ancora fanciullo), vi trasfer\u00ec spartani e opliti peloponnesiaci. Durante il trasferimento i nemici di Pericle gli chiesero di attaccare la citt\u00e0, quasi sguarnita, invece lo stratega riusc\u00ec a recuperare uomini, di cui argivi, unendoli alla cavalleria tessala.\nNel 457 a.C. si ebbero la prima battaglia di Tanagra e la successiva battaglia di Enofita, il cui esito permise ad Atene di mantenere il controllo sulla Grecia centrale, l'Istmo, oltre l'alleanza con la Tessaglia e Argo, soggiogando poi la Focide e la Locride orientale. Poco dopo cadde anche Egina, la quale entr\u00f2 a far parte della lega di Delo, con un tributo di 30 talenti annuali; inoltre l'Acaia nel 455 a.C. stipul\u00f2 un'alleanza con Atene, specie dopo la sua incursione a Sicione e l'insediamento degli iloti ribelli a Naupatto.\nAtene era alla sua massima espansione territoriale, ma ben presto le cose cambiarono:\nL'anno seguente Cimone \u00e8 al comando di una flotta alla volta di Cipro dove, nonostante la sua morte, gli Ateniesi liberarono dall'assedio persiano l'isola. La sconfitta persiana diede la possibilit\u00e0 di raggiungere a breve una tregua tra le due potenze detta pace di Callia, permettendo ad Atene di concentrarsi sul fronte interno;\nL'impero ateniese, pur avendo compiuto immani sforzi, non ebbe in cambio il controllo di Egina e Naupatto e ci\u00f2 rappresent\u00f2 il fallimento della politica estera di Pericle. La pace trentennale non spost\u00f2 certamente gli equilibri in Grecia, dove Atene continuava a pretendere il tributo (\"phoros\"), dagli aderenti alla lega, utilizzandolo per abbellire la citt\u00e0 e potenziarne le difese. Inoltre la sua sfera di influenza raggiunse la Calcidica con la fondazione della colonia di Anfipoli alla foce del fiume Strimone, a cui si aggiunse l'alleanza con i Traci Odrisi, che assicur\u00f2 lo sfruttamento delle miniere della regione e il commercio col Bosforo Cimmerio di frumento e pesce. Tuttavia, il controllo di Atene sulle altre citt\u00e0 e territori restava ancora precario, come dimostra l'episodio della Guerra di Samo.\nDeterminante fu per\u00f2 l'interessamento ateniese ai traffici marittimi con le colonie della Magna Grecia, che minava gli interessi di Corinto. L'Acarnania, regione strategica che era di supporto per i traffici con l'Italia, divenne il principale obiettivo della politica ateniese.\nScoppio delle ostilit\u00e0.\nNell'estate del 432 a.C. su richiesta di Corinto si radun\u00f2 a Sparta l'assemblea federale della Lega del Peloponneso, per discutere sui provvedimenti da prendere nei confronti di Atene, che era entrata in aperto conflitto con due citt\u00e0 facenti parte della lega, Corinto e Megara. Tre erano i motivi di conflitto con Corinto:\nQuesti tre elementi, per\u00f2, come specifica chiaramente Tucidide nell'analisi dei presupposti della guerra, costituirono solamente i pretesti (\"\u03c0\u03c1\u03bf\u03c6\u03ac\u03c3\u03b5\u03b9\u03c2\", \"profaseis\") della guerra, che invece trovava il vero motivo (\"\u03b1\u1f30\u03c4\u00ed\u03b1\", \"ait\u00eca\") nella volont\u00e0 degli Spartani di opporsi allo strapotere di Atene, la quale, fin dalla fine delle guerre persiane, aveva intrapreso un percorso di progressiva estensione della sfera di dominio sul mondo greco, anche a scapito dell'autonomia e della libert\u00e0 delle altre poleis.\nAll'interno del consiglio della lega peloponnesiaca, a favore della pace parl\u00f2 il vecchio re spartano Archidamo II, ma l'assemblea riconobbe che Atene aveva violato i patti e si dichiar\u00f2 favorevole alla guerra. Un ruolo in questa decisione, stando al racconto tucidideo, fu svolto anche dall'eforo Stenelaida, che ricord\u00f2 agli spartani il loro ruolo di paladini della libert\u00e0 di tutti i popoli della Grecia.\nA questa dichiarazione segu\u00ec un ultimatum, che intimava ad Atene di ritirare i decreti contestati e di risolvere i contrasti con Corinto e Megara. La propaganda ateniese rispondeva alle accuse peloponnesiache ricordando i meriti della citt\u00e0 verso la Grecia, dal momento che la vittoria di Salamina sui Persiani nel 480 a.C. era stata merito della flotta ateniese. Atene, spinta da Pericle, fu irremovibile e i Peloponnesiaci iniziarono le manovre di guerra.\nPericle conosceva perfettamente i rapporti di forza tra i due schieramenti e sapeva che difficilmente gli Ateniesi e gli alleati avrebbero potuto opporsi alla fanteria oplitica lacedemone, ma era anche sicuro che la citt\u00e0 potesse fare affidamento sulle capacit\u00e0 economiche e finanziarie e sulla struttura difensiva: Atene e il Pireo costituivano, infatti, un unico complesso protetto da mura, un'immensa fortezza nel cuore dell'Attica, in grado di accogliere tutti gli abitanti del territorio, chiamato lunghe Mura. Secondo i piani, infatti, tutti i cittadini dell'Attica furono indotti a lasciare la propria residenza e a stabilirsi in citt\u00e0, lasciando che i Lacedemoni si sfogassero in annuali quanto infruttuose devastazioni del territorio. La flotta avrebbe garantito ad Atene il necessario approvvigionamento di viveri e avrebbe al tempo stesso consentito di portare attacchi alle coste del Peloponneso. In sintesi, l'idea di Pericle era quella di costringere il nemico a una guerra sfiancante dal punto di vista economico, per costringerlo a trattare.\nLa fase archidamica (431-421 a.C.).\nIl \"casus belli\" fu il tentativo di Tebe di ristabilire il proprio dominio in Beozia con il \"golpe\" dei 300 a Platea, citt\u00e0 legata ad Atene e saldamente guidata da un governo democratico; tale tentativo per\u00f2 fu un completo fallimento: non solo i tebani furono respinti, ma gli abitanti di Platea decisero di richiedere l'aiuto di Atene.\nNel giugno del 431 a.C. l'esercito della lega peloponnesiaca, dopo un inverno speso nei preparativi, invase l'Attica sotto la guida di re Archidamo II.\nAi suoi ordini vi erano:\nAd esso la lega di Delo poteva contrapporre:\nPericle, dopo essere venuto a conoscenza dell'invasione spartana, diede ordine di riarmare la flotta e inizi\u00f2 a trasferire la popolazione contadina delle campagne dell'Attica al sicuro all'interno delle Lunghe Mura; pertanto, pur in circostanze di schiacciante superiorit\u00e0, Sparta non poteva nulla contro una citt\u00e0 ben difesa e continuamente rifornita dal mare.\nA questo punto, Archidamo II, consapevole della mancanza di un'efficace tattica poliorcetica, cerc\u00f2 prima di attirare le forze ateniesi fuori dalle mura, ma senza esito, poi richiese invano l'appoggio della flotta persiana dell'imperatore achemenide Artaserse I di Persia e poi di quella siracusana, cos\u00ec egli non pot\u00e9 fare altro che saccheggiare campi e villaggi abbandonati, mentre Pericle guidava la flotta alla devastazione delle coste peloponnesiache.\nInfatti, la flotta ateniese di 100 navi, scortata da altre 50 triremi provenienti da Corcira, inizi\u00f2 a navigare lungo le coste del Peloponneso, devastando ogni citt\u00e0 non sufficientemente presidiata: Metone, in Laconia, fu conquistata, lo stesso destino subirono diversi centri dell'Elide, gli abitanti di Egina furono costretti ad abbandonare l'isola, che verr\u00e0 in seguito colonizzata dagli ateniesi; in autunno tocc\u00f2 alla regione di Megara essere invasa. Nella primavera successiva furono inviati uomini alla conquista di Epidauro, ma senza successo; mentre per mare gli ateniesi furono vittoriosi a Naupatto, mantenendo il controllo del golfo di Corinto.\nLa peste di Atene.\nDopo il primo anno di guerra, per\u00f2, le vicende presero un corso imprevisto. Le precarie condizioni igieniche in cui vivevano le migliaia di cittadini ammassati all'interno delle mura di Atene presso borgate fatiscenti e ricoveri di fortuna facilitarono il diffondersi nel 430-429 a.C., di un'epidemia che Tucidide identific\u00f2 come di peste: il morbo, con tutta probabilit\u00e0, era giunto dall'Egitto e, provocando una forte febbre emorragica, violenti attacchi di tosse, nausea, vomito e spasmi, cagionava ai malati una rapida morte; quanto alla natura del male, alcuni storici hanno ravvisato una forma di tifo, altri di febbre tifoidea.\nQuasi i due terzi degli ateniesi morirono. I malati sopravvissuti diventavano immuni e quindi venivano incaricati di assistere i malati.\nIl male si diffuse all'intera citt\u00e0 e pass\u00f2 anche all'esercito assediante impegnato a Potidea e ad Epidauro: mor\u00ec, infatti, quasi un terzo della popolazione e, tra costoro, Pericle; in pratica, la peste non solo compromise le riserve di uomini di Atene, ma la priv\u00f2 anche del suo leader pi\u00f9 carismatico.\nLa defezione di Mitilene.\nAlla morte di Pericle, assunse la guida della fazione popolare Cleone, deciso a portare avanti la guerra ad ogni costo e in fretta, ben al di l\u00e0 della strategia attendista di Pericle e in opposizione alla parte aristocratica che, riunita intorno alla personalit\u00e0 di Nicia, premeva per richiedere una tregua a Sparta. La situazione di Atene era resa particolarmente precaria dalla decisione di Sparta e Tebe di cingere d'assedio Platea nel 429 a.C., dallo scoppio della guerra tra democratici ed oligarchi a Corcira, dalla decisione di Mitilene di uscire dalla lega delio-attica l'anno successivo (bench\u00e9 fosse diritto di ogni membro poter recedere dalla coalizione, Atene, date le circostanze, non poteva consentire che un alleato, che per di pi\u00f9 forniva un contributo importante quale il rifornimento di navi, abbandonasse la federazione, fornendo un esempio pericoloso agli altri membri).\nCleone spinse l'assemblea dei cittadini a votare l'invio di una spedizione militare che costringesse i Lesbii a tornare sui propri passi: Mitilene non cedette, chiese aiuto a Sparta, e gli Ateniesi intrapresero un assedio che riusc\u00ec vittorioso: mostrando una ferocia inusitata, Cleone convinse l'assemblea a decretare la soppressione di tutti i cittadini maschi e la riduzione in schiavit\u00f9 di donne e bambini. La notte rec\u00f2 pi\u00f9 miti consigli e l'assemblea, rimangiandosi la decisione presa, si limit\u00f2 a far giustiziare circa mille cittadini mitilenesi, che considerava i principali fautori della rivolta, e a decretare la distruzione delle mura e la consegna della flotta; ormai, all'interno della lega delio-attica, la sola isola di Chio conservava una posizione relativamente autonoma, mentre Atene si atteggiava sempre di pi\u00f9 a tiranna.\nDopo la vittoria di Mitilene, gli ateniesi, guidati da Nicia, colsero un secondo successo conquistando l'isola di Minoa, grazie alla quale furono in grado di bloccare Megara dal mare e di impedire ai peloponnesiaci di muovere attacchi navali di sorpresa; tuttavia, la capitolazione di Platea permise agli spartani e ai loro alleati un completo controllo sulla Beozia\nCorcira, prima spedizione in Sicilia e battaglia di Olpe.\nAlla caduta di Platea, segu\u00ec il tentativo di colpo di Stato a Corcira per mano di quei cittadini che desideravano abbandonare Atene e riallacciare i rapporti con Corinto: dopo alcuni tumulti, i maggiorenti della citt\u00e0, desiderosi di evitare ulteriore spargimento di sangue, decretarono che la citt\u00e0 sarebbe rimasta neutrale e avrebbe intrattenuto rapporti amichevoli con entrambe le parti in lotta; l'offerta, tuttavia, incontr\u00f2 l'ostilit\u00e0 dei membri del partito filo-ateniese, i quali rientrarono in citt\u00e0 in forze e ripresero il potere.\nPochi giorni dopo giunsero nella citt\u00e0 dodici triremi ateniesi e 500 opliti, sotto il comando di Nicostrato; gli ateniesi tentarono di favorire una riconciliazione e offrirono un salvacondotto per permettere l'espatrio dei membri pi\u00f9 compromessi della fazione filo-corinzia. La situazione, gi\u00e0 precaria, precipit\u00f2 quando comparvero 53 navi peloponnesiache che, al comando di Alcida e Brasida, iniziarono l'accerchiamento della flotta avversaria; gli ateniesi, per\u00f2, in netta inferiorit\u00e0 numerica si limitarono a un breve combattimento per poi ritirarsi. A questo punto, gli spartani decisero di ritirarsi nelle loro basi di partenza. I tumulti di Corcira si conclusero definitivamente con l'arrivo di un'ulteriore flotta ateniese: i membri del partito popolare, rassicurati dalla presenza degli alleati, ordinarono una spietata caccia all'uomo che non risparmi\u00f2 nessuno degli avversari.\nDopo i fatti di Corcira, si apr\u00ec un nuovo teatro di guerra in Magna Grecia, dove le citt\u00e0 ioniche con a capo Reggio si scontrarono con quelle doriche con a capo Siracusa; Atene, dietro il pretesto dei legami di sangue con Reggio, ma con lo scopo di bloccare le esportazioni di grano verso il Peloponneso, dispose l'invio di una nuova flotta al comando del navarco Lachete e di un ulteriore contingente, sebbene un nuovo focolaio di peste avesse provocato la morte di altri opliti e 300 cavalieri: la spedizione port\u00f2 alla conquista delle Isole Eolie e alla vittoria navale di Milazzo.\nNel frattempo, seguendo l'ormai consueta strategia, gli spartani, guidati da re Agide II, figlio di Archidamo II, invasero nuovamente l'Attica, ma furono bloccati da alcuni terremoti che obbligarono il contingente peloponnesiaco alla ritirata; gli ateniesi, sotto la guida di Nicia, devastarono l'isola di Melo che non intendeva schierarsi con Atene e proseguirono fino alla Locride.\nIn seguito, alla luce anche della necessit\u00e0 di bloccare i traffici tra l'Italia meridionale e la Sicilia, gli ateniesi concentrarono i loro sforzi nella conquista della piazzaforte di Ambracia e dell'isola di Leucade: il comandante ateniese, Demostene di Afidna prima intraprese una campagna contro gli Etoli, alleati di Sparta, ma sub\u00ec forti perdite e fu costretto a ripiegare verso Naupatto; cogliendo l'occasione, gli spartani inviarono oltre soldati per affrontare le indebolite forze ateniesi di stanza e per conquistarla, mentre i loro alleati di Ambracia posero sotto assedio la citt\u00e0 di Olpe.\nGli ateniesi decisero di correre in aiuto di Olpe e, dopo cinque giorni di stasi, scoppi\u00f2 la battaglia: in inferiorit\u00e0 numerica, Demostene decise di ricorrere alla tattica dell'imboscata con truppe leggere; dopo un duro combattimento, le forze peloponnesiache si ritirarono e l'esercito di Ambracia, rimasto solo, fu costretto a ritirarsi in montagna, ma non riusc\u00ec a evitare un'ulteriore pesante disfatta.\nProseguiva, intanto, il conflitto in Sicilia, dove gli alleati di Atene, consci della superiorit\u00e0 delle forze terrestri siracusane, avevano richiesto l'invio di ulteriori rinforzi; gli ateniesi, decisero di inviare altre quaranta navi e sostituirono il comandante Lachete con Pitodoro; si concluse cos\u00ec il sesto anno di guerra.\nBattaglia di Pilo e Sfacteria.\nLe operazioni militari ripresero nell'estate dell'anno 425 a.C.: i siracusani occuparono, su invito degli stessi abitanti, la citt\u00e0 di Messina; re Agide II invase nuovamente l'Attica; Atene invi\u00f2 un'ulteriore flotta di quaranta vascelli per sostenere il governo democratico di Corcira, il quale era impegnato nel fronteggiare una dura opposizione interna, sostenuta da Corinto e dalla lega del Peloponneso.\nLa flotta ateniese, sotto la guida di Demostene di Afidna costeggi\u00f2 il Peloponneso, ma una tempesta lo costrinse a fare scalo nella baia di Pilo Osservando la ricchezza di legname e le difese naturali del posto, ordin\u00f2 ai suoi uomini di costruire ulteriori fortificazioni, affinch\u00e9 Pilo diventasse non solo una base navale, ma anche un punto da cui intraprendere scorrerie verso la Messenia. Concluso il lavoro, gli Ateniesi lasciarono a presidio della base Demostene con cinque triremi, mentre il resto della flotta veleggiava verso Corcira e la Sicilia; gli spartani, impegnati in una celebrazione religiosa, si dimostrarono incuranti e ritennero che avrebbero comunque potuto riconquistare Pilo con un attacco in forze. Infatti, non appena giunse notizia dell'accaduto ad Agide II, questi sospese l'invasione dell'Attica e, rientrato in fretta e furia a Sparta, decise di porre d'assedio la base ateniese per terra e mare; Demostene, accortosi in tempo delle manovre del nemico, riusc\u00ec a stento ad inviare due navi per avvisare la flotta ateniese. Consapevoli dell'arrivo di rinforzi ateniesi, gli spartani fecero sbarcare lo spartiata Epitada insieme a un manipolo di opliti sulla piccola isola di Sfacteria, che, desolata, priva di solidi punti d'attracco e fitta di boschi, avrebbe potuto bloccare dal mare la baia di Pilo, completando quindi l'accerchiamento dei soldati ateniesi.\nDemostene, tuttavia, non rimase con le mani in mano: rafforz\u00f2 le difese, tir\u00f2 in secca la flotta e con il contingente rimasto, circa 60 opliti pi\u00f9 una pattuglia di arcieri, attese sulla spiaggia l'attacco spartano; gli spartani decisero di colpire proprio nel punto individuato da Demostene e si accesero una serie di violenti scontri che durarono, a fasi alterne, due giorni; al terzo giorno di battaglia, finalmente, giunsero circa 50 navi ateniesi, le quali attaccarono la flotta assediante spartana, finch\u00e9 questa fu costretta a ritirarsi. A questo punto restava solo il contingente spartano su Sfacteria, solo ed isolato.\nFallita ogni possibilit\u00e0 di una tregua, gli ateniesi ripresero l'assedio a Sfacteria la quale continuava a resistere; ad Atene, per\u00f2, gli scarsi progressi nella battaglia provocarono aspre discussioni in seno all'assemblea, finch\u00e9 l'idea di un attacco diretto, da parte di pochi uomini, caldeggiata da Cleone prevalse sulle opinioni opposte di Nicia. Cleone occup\u00f2 prima la spiaggia dell'isola e costrinse gli spartiati a ritirarsi all'interno e poi, dopo un duro assedio, li indusse ad arrendersi e a consegnarsi prigionieri, fatto mai accaduto nella storia di Sparta.\nLa prolungata campagna di Pilo, tuttavia, logor\u00f2 anche gli ateniesi i quali furono costretti a trascurare il fronte siciliano, ove i siracusani e i loro alleati riuscirono a ottenere diversi successi terrestri, fra cui la conquista di Nasso. Atene decise allora di ritirare il proprio contingente e di rinunciare all'intervento diretto nelle contese tra le poleis siciliote.\nLa campagna di Tracia.\nA seguito della battaglia di Sfacteria, gli ateniesi assunsero l'iniziativa militare: proseguirono con i peripli del Peloponneso, consolidarono le loro posizioni a Corcira e nell'Acarnania e, sotto la guida di Nicia, occuparono l'isola di Citera, a sud della Laconia, fatto che costrinse gli spartani a tenere in riserva nel Peloponneso una parte considerevole delle loro forze e a Tirea, dove nel frattempo si erano rifugiati gli abitanti di Egina, la cui guarnigione spartana venne giustiziata e infine a Nisea. Nel frattempo, le citt\u00e0 siciliote, esauste dai conflitti, stipularono una tregua a Gela.\nNel 424 a.C., le sorti di Sparta furono risollevate dal generale Brasida, il quale, ottenuto l'appoggio dei beoti, marci\u00f2 con opliti contro gli ateniesi di Nisea costringendoli a ritirarsi all'interno delle fortificazioni e ad abbandonare ogni loro tentativo di impadronirsi di Megara. Ottenuto questo successo, si ritir\u00f2 a Corinto per preparare le sue truppe alla spedizione che intendeva intraprendere in Tracia, mentre gli ateniesi erano impegnati nella Ionia e a Naupatto.\nNell'estate dello stesso anno, con opliti, Brasida intraprese la sua spedizione; attravers\u00f2 rapidamente la Tessaglia, ottenne l'appoggio del re Perdicca II di Macedonia, intraprese una spedizione, per suo conto, nella Lincestide e infine spinse alla rivolta gli abitanti di Acanto e di Stagira, alleati di Atene, promettendo loro l'autonomia. Nel frattempo, Sparta decise di attenuare la pressione sul Peloponneso, concedendo la libert\u00e0 a pi\u00f9 di iloti.\nGli ateniesi, sottostimando Brasida, decisero di non inviare rinforzi in Tracia e di invadere, invece, la Beozia con un contingente di oltre opliti al comando di Ippocrate. I Beoti, al comando di Pagonda, mobilitarono una forza di quasi soldati ( opliti, fanti leggeri e cavalieri) e diedero battaglia presso la citt\u00e0 di Delio. Il comandante ateniese, incurante della mancanza di fanteria leggera e delle truppe arruolate tra i meteci, accett\u00f2 comunque lo scontro: la battaglia, agli inizi equilibrata, volse a favore dei beoti quando la loro cavalleria riusc\u00ec a spezzare le linee ateniesi; il comandante ateniese mor\u00ec sul campo, il resto dell'esercito fu costretto a ritirarsi in Attica.\nMentre gli ateniesi erano impegnati in Beozia, Brasida mosse le sue truppe verso la piazzaforte ateniese di Anfipoli, sconfisse gli abitanti della citt\u00e0 in una battaglia campale e li costrinse a ritirarsi al sicuro dietro le mura, ma, piuttosto che attaccarla direttamente, offr\u00ec un accordo che includesse la difesa dei diritti e delle istituzioni in vigore e la facolt\u00e0, per gli ateniesi residenti, di poter lasciare indisturbati la citt\u00e0; in tal modo, egli conquist\u00f2 Anfipoli, precedendo di poco l'arrivo di rinforzi ateniesi, guidati da Tucidide di Oloro; da l\u00ec riusc\u00ec nel giro di pochi mesi a ottenere l'appoggio di altre citt\u00e0 del territorio.\nFu stipulata allora una tregua annuale tra Atene e Sparta, nel corso della quale le citt\u00e0 di Scione e di Mende si consegnarono volontariamente a Brasida, mentre costui era impegnato in una seconda spedizione militare insieme a Perdicca II in Lincestide che, per\u00f2, ebbe esito infausto. Atene, intanto, approfittando della tregua, invi\u00f2 rinforzi in Tracia, mise sotto assedio Scione e riusc\u00ec a convincere Perdicca II, irritato con Brasida, a passare dalla parte di Atene, mentre il tentativo di Brasida di occupare Potidea fall\u00ec.\nNell'estate del 422 a.C., cessata la tregua, Cleone part\u00ec per la Tracia con un contingente di opliti, 300 cavalieri, alcune migliaia di fanti delle citt\u00e0 alleate e una flotta di 30 triremi; giunto a destinazione, invest\u00ec la citt\u00e0 di Scione che capitol\u00f2, riprese Torone e veleggi\u00f2 alla volta di Anfipoli; tent\u00f2 di assalire Stagira, ma fall\u00ec e richiese rinforzi tanto a Perdicca II tanto ai re della Tracia. Brasida, nel frattempo, con circa opliti e altri soldati alleati, pose il proprio campo davanti ad Anfipoli.\nCleone, che aveva posto la propria base a Eione, decise di avanzare per esplorare i territori di Anfipoli, ma le sue truppe furono avvistate da Brasida, che decise di compiere un attacco a sorpresa con uno squadrone di opliti spartani, a cui segu\u00ec un attacco in massa da parte degli alleati. Gli ateniesi, tuttavia, si accorsero delle mosse di Brasida: Cleone, preferendo aspettare l'arrivo dei rinforzi macedoni e traci, tent\u00f2 di ordinare alle truppe di ripiegare; l'esercito ateniese, per\u00f2, perse compattezza e si disfece, tranne alcuni reparti sull'ala destra. Brasida, allora, cerc\u00f2 di portarsi su quel fianco, ma fu ferito e mor\u00ec poco dopo; quanto a Cleone, per\u00ec nel corso della ritirata.\nLa Pace di Nicia.\nConclusa la campagna di Tracia, tanto Atene quanto Sparta erano ormai prostrate dalle perdite umane subite: le sconfitte avevano drasticamente ridotto il numero di opliti a disposizione di Atene, mentre d'altro canto Sparta desiderava riavere i 120 ostaggi di Sfacteria, alcuni dei quali appartenevano alle pi\u00f9 grandi famiglie della citt\u00e0, n\u00e9 era in grado di reggere ulteriormente i costi delle devastazioni ateniesi nel Peloponneso, specialmente in un momento in cui gli iloti minacciavano di rialzare la testa e stava per scadere la tregua trentennale con Argo. Infine, la morte di Brasida e quella di Cleone, entrambi leader delle fazioni pi\u00f9 belliciste, diede maggior forza alle aspirazioni di coloro i quali desideravano un accordo.\nRe Plistoanatte per gli Spartani (appena richiamato da un lungo esilio) e Nicia di Nicerato per gli Ateniesi, i principali fautori di un accordo, riuscirono a imporsi sulle residue volont\u00e0 di guerra: fu stabilito che i belligeranti avrebbero restituito i territori occupati nel corso del conflitto, gli ateniesi avrebbero conservato Nisea, i tebani Platea, entrambe le parti avrebbero restituito i prigionieri, i santuari comuni sarebbero stati riaperti (e quello di Apollo di Delfi avrebbe avuto l'indipendenza) e che tali accordi avrebbero avuto una validit\u00e0 di cinquant'anni.\nBattaglia di Mantinea ed assedio di Melo (418-416 a.C.).\nLa pace, tuttavia, si dimostr\u00f2 fragile sin dal principio: numerosi alleati di Sparta, con capofila Corinto, osteggiarono l'accordo di pace e si unirono in alleanza con Argo; tra Sparta ed Atene sorsero controversie sulla restituzione delle piazzeforti e dei territori conquistati e, poich\u00e9 Anfipoli era rimasta nelle mani degli alleati di Sparta, Atene rifiut\u00f2 la restituzione di Pilo. A questo punto, Sparta fece pressione sugli alleati Beoti inducendoli a non allinearsi con Argo e a consegnare la piazzaforte di Panatto, ma costoro preferirono smantellarla da cima a fondo.\nAvendo perso la possibilit\u00e0 di allearsi con i Beoti, gli argivi inviarono messi a Sparta per stipulare una pace definitiva, ma, a seguito di complicati negoziati, si convenne alla ratifica di una tregua di cinquant'anni; nel frattempo, i rapporti tra Sparta ed Atene volsero nuovamente al peggio, dal momento che la restituzione di Panatto, ormai rasa al suolo, era ben poca cosa rispetto alla consegna di Pilo, ancora intatta. Ad Atene riacquist\u00f2 forza la fazione ostile a Sparta che, presto, trov\u00f2 un capo in Alcibiade: costui, infatti, brillante oratore, offeso per non essere stato incluso nelle trattative, inizi\u00f2 a perorare l'alleanza con Argo e, segretamente, invi\u00f2 un messaggero personale ad Argo; ben presto, dati gli antichi legami di amicizia e l'esistenza di un regime democratico simile a quello ateniese, gli argivi iniziarono a considerare l'ipotesi di accogliere le proposte di Alcibiade.\nPer evitare il peggio, Sparta invi\u00f2 ad Atene un'ambasciata con pieni poteri, allo scopo di risolvere ogni divergenza. Gli ambasciatori, per\u00f2, prima che parlassero in assemblea, furono invitati in segreto da Alcibiade, il quale, giurando agli ambasciatori la sua buona fede, us\u00f2 uno stratagemma che li fece apparire come bugiardi rispetto all'assemblea, che, nonostante la forte opposizione di Nicia, accett\u00f2 di ratificare una tregua di 100 anni con Argo, Mantinea e l'Elide in funzione anti-spartana; con l'ingresso di Atene nella coalizione, i corinzi si riallinearono a Sparta.\nPoco dopo, a seguito di provocazioni da ambo le parti, scoppi\u00f2 una guerra tra Epidauro e Argo che ben presto coinvolse anche, sia pure indirettamente, Sparta e Atene. Gli alleati della coalizione, infatti, prendendo a pretesto la mobilitazione spartana, decisero di assediare Epidauro, Sparta invi\u00f2 aiuti alla citt\u00e0 assediata e Atene rispose rafforzando la base navale di Pilo; per i mesi successivi, si svolsero schermaglie e combattimenti di scarsa entit\u00e0, finch\u00e9 fu pattuita una tregua di quattro mesi tra Argo e Sparta, nel corso della quale gli ateniesi inviarono oltre opliti in soccorso di Argo, e le citt\u00e0 della coalizione (tranne la stessa Argo) occuparono Orcomeno in Arcadia.\nLa perdita di Orcomeno indusse gli spartani, guidati dal loro re Agide II, a stroncare definitivamente l'esercito della coalizione e i due eserciti si incontrarono a Mantinea. Nella battaglia, l'ala sinistra spartana dovette cedere terreno alle truppe della coalizione e Agide attu\u00f2 una manovra di accerchiamento in modo da portare sollievo al fianco pericolante; dopo un duro combattimento le truppe anti-spartane ripiegarono lasciando la vittoria ai nemici. Nell'inverno, infine, Sparta ed Argo stipularono un'alleanza di cinquant'anni, riconsegnandosi i territori e i prigionieri fatti.\nSparta era impegnata a risolvere i problemi in Elide e a pacificare Argo, ostacolata dagli aiuti sotto banco che Atene inviava alle fazioni anti-spartane. Atene, nei primi mesi del 416 a.C., decise di inviare un esercito in Tracia allo scopo di risolvere le questioni pendenti con re Perdicca II di Macedonia e un ulteriore contingente di soldati ( opliti ateniesi, 200 arcieri e 200 arcieri a cavallo rafforzati da fanti alleati) e 40 navi contro l'isola di Melo, colonia spartana, neutrale nel corso del conflitto, allo scopo di ottenerne la sottomissione. Gli abitanti di Melo inviarono ambasciatori ad Atene per ribadire la propria neutralit\u00e0, ma gli ateniesi rifiutarono ogni accordo ed assediarono l'isola; infine, a seguito di un tradimento, Melo apr\u00ec le porte agli ateniesi che trucidarono l'intera popolazione adulta, vendettero donne e bambini come schiavi e infine inviarono 500 cittadini come coloni.\nTucidide, nella sua \"Guerra del Peloponneso\" riporta una versione del discorso che avvenne tra gli ambasciatori Ateniesi e i Meli: questo testo \u00e8 un'importante fonte che fornisce preziose informazioni riguardo alla struttura della lega marittima che, con il passare degli anni e le vicende della guerra si trasform\u00f2 lentamente da simmachia in chiave anti-persiana a impero talassocratico ateniese. La differenza del trattamento riserbato dagli Ateniesi a Mitilene rispetto a Scione e Melo evidenzia il radicale cambiamento avvenuto con l'avvento della guerra del Peloponneso e mette in luce le prime avvisaglie della crisi che porter\u00e0 alla sconfitta nella guerra e allo scioglimento dell'alleanza, che ormai si era trasformata in un dominio oppressivo.\nSeconda spedizione ateniese in Sicilia (415-413 a.C.).\nPreparativi.\nMentre Sparta era impegnata a consolidare il suo controllo sugli alleati e a stroncare i tentativi di Argo di rendersi definitivamente autonoma, in Sicilia la citt\u00e0 di Segesta invoc\u00f2 l'aiuto dell'alleata Atene per sconfiggere Selinunte, citt\u00e0 appoggiata da Siracusa, che era a sua volta alleata di Sparta. L'idea di Alcibiade era questa: Atene doveva impadronirsi della Sicilia per guadagnarsi numerose ricchezze da investire nella lotta contro Sparta e nuovi alleati.\nIl partito oligarchico, guidato da Nicia, disapprovava l'idea di sguarnire Atene per una spedizione dal dubbio esito, mentre il trattato di pace con Sparta era assai precario. Prevalse ampiamente l'opinione di Alcibiade, al punto che gli ateniesi decisero di inviare un contingente perfino superiore alle aspettative. Infatti, furono predisposte 134 triremi, con un equipaggio di uomini e truppe da sbarco; il comando fu affidato ad Alcibiade, a Nicia e a Lamaco. La flotta part\u00ec nel giugno del 415 a.C.\nScandalo delle Erme.\nMentre fervevano i preparativi per la partenza della spedizione, nella notte tra il 6 e il 7 giugno del 415 a.C. furono mutilate alcune erme (immagini sacre al dio Ermes) ad Atene. Questo atto sacrilego suscit\u00f2 molto clamore tra il popolo e fu considerato come un segno premonitore di sventura e come un atto di sobillazione da parte di Alcibiade contro il governo democratico.\nI pi\u00f9 erano concordi nel giudicare Alcibiade colpevole; Andocide sul noto scandalo, attraverso i suoi scritti, rese le testimonianze di pi\u00f9 individui che si dichiaravano colpevoli: giovani ubriachi, incolpati anche della profanazione dei misteri eleusini, cio\u00e8 di averli rivelati..\nTuttavia resta incerta l'identit\u00e0 di chi realmente si macchi\u00f2 di un tale sacrilegio. Lo storico americano Donald Kagan sostiene che lo scandalo delle erme fosse rivolto contro Nicia, il quale era notoriamente ritenuto molto sensibile ai responsi degli indovini, e un simile fatto, a pochi giorni dalla partenza della spedizione, lo avrebbe sicuramente scosso.\nAlcibiade, a fronte del grave atto di accusa, chiese di farsi giudicare subito da un tribunale, in modo da eliminare ogni ostacolo alla partenza della spedizione. L'assemblea per\u00f2 decise di rinviare il dibattimento, consentendo ad Alcibiade di partire.\nSbarco in Sicilia.\nLa spedizione inizi\u00f2 con i peggiori auspici, poich\u00e9 non pass\u00f2 molto tempo che i tre strateghi iniziarono a litigare sulla strategia da assumere: Lamaco era d'avviso di puntare direttamente su Siracusa per assaltarla prima ancora che potesse addestrare le proprie milizie; Alcibiade riteneva opportuno staccare da Siracusa le citt\u00e0 alleate per poi predisporre l'assedio; Nicia, invece, propendeva per inviare un distaccamento in aiuto a Segesta, far mostra di forza e ritornare ad Atene.\nVinse il parere di Nicia che invi\u00f2 Alcibiade e 60 navi ad occupare il porto di Catania, ma costui, poco tempo dopo, incalzato dallo scandalo delle Erme, fugg\u00ec presso gli spartani.\nPertanto, rimasto praticamente solo al comando, Nicia decise di navigare attorno alle coste sicule per rafforzare il morale dell'esercito, ma, dopo un breve tentativo di occupare la citt\u00e0 di Ibla, torn\u00f2 a Katane, praticamente con un nulla di fatto; tale situazione di stallo sarebbe durata per i successivi mesi autunnali.\nAssedio di Siracusa.\nImprovvisamente, dopo aver indotto con l'inganno i siracusani ad avanzare verso Catania, Nicia, con la flotta, veleggi\u00f2 verso Siracusa, sbarc\u00f2 a Tapso e conquist\u00f2 di sorpresa la collina dell'Epipole, postazione strategica che dominava gli accessi a Siracusa, riuscendo in tale impresa a sconfiggere i reparti scelti e la cavalleria siracusana, assai temuta tra i greci.\nNei mesi seguenti, nonostante difficolt\u00e0 tecnico-logistiche, gli ateniesi eressero un muro d'assedio per cingere interamente Siracusa e quindi isolarla dalla terraferma. I siracusani, tuttavia, costruirono un secondo muro per intercettare quello ateniese e ingaggiarono furiosi combattimenti, in uno dei quali trov\u00f2 la morte Lamaco.\nIn ogni caso, Siracusa non fu sola: ben presto, infatti, gli spartani e i corinzi decisero di inviare alcuni limitati contingenti di rinforzo sotto la guida dello spartano Gilippo; Nicia sottovalut\u00f2 la minaccia e Gilippo, inviati messaggeri a Siracusa, convinse la citt\u00e0 a non cedere, poi riprese l'offensiva. Il primo scontro fu un completo insuccesso, data l'indisciplina dei siracusani, ma nel secondo l'esercito ateniese sub\u00ec una dura disfatta e il muro ossidionale fu troncato in diversi punti.\nL'insuccesso indebol\u00ec non poco la posizione degli Ateniesi, poich\u00e9 l'esercito ateniese sub\u00ec numerose perdite e Gilippo riusc\u00ec a convincere altre citt\u00e0 siciliote a portare soccorso a Siracusa; gli Ateniesi, intanto, istigati dal partito pi\u00f9 oltranzista, promossero Eutidemo e Menadro come colleghi di Nicia e decisero di preparare una seconda spedizione navale, sotto il comando di Demostene.\nLa situazione, frattanto, peggiorava rapidamente specialmente per la perdita del Plemmirio, posizione strategica che consentiva di bloccare l'accesso al porto di Siracusa nonch\u00e9 luogo ove gli ateniesi conservavano danaro e le attrezzature per la flotta.\nLa vittoria indusse i siracusani, rianimati dagli aiuti e guidati con mano ferma dal professionista spartano, a rafforzare ulteriormente la flotta in modo da ingaggiare uno scontro navale e, se possibile, rompere il blocco prima dell'arrivo dei rinforzi ateniesi. Nicia, consapevole di ci\u00f2, mantenne la flotta nei pochi approdi sicuri, ma Meandro ed Eutidemo, freschi di nomina, bramosi di compiere una qualche brillante impresa prima che giungessero i rinforzi, diedero battaglia e subirono un'atroce disfatta.\nFinalmente giunsero i rinforzi, 73 navi, opliti, giavellottisti, arcieri e frombolieri, che atterrirono sia i Siracusani sia Nicia, il quale propendeva per mantenere il blocco terrestre e navale sulla citt\u00e0. Al primo consiglio di guerra Demostene sollecit\u00f2 un attacco risolutivo o la ritirata, lasciando sgomento Nicia, che avrebbe volute costringere la citt\u00e0 alla resa che gi\u00e0 diversi aristocratici trattavano segretamente con lui.\nTali consigli, tuttavia, furono rigettati da Demostene e dagli altri colleghi: la notte, gli ateniesi compirono una sortita riuscendo a riconquistare le posizioni occupate dai siracusani, finch\u00e9 non intervennero nello scontro i Beoti, i quali, serrate le file, contrattaccarono e riuscirono a respingere gli ateniesi sulle posizioni di partenza.\nIndeboliti dalle perdite e debilitati per le malattie, dovute alle paludi vicine, gli strateghi ateniesi, Demostene in particolare, iniziarono a pensare alla ritirata; Nicia, tuttavia, confidando nei suoi contatti a Siracusa, si oppose fermamente almeno finch\u00e9 non venne a conoscenza dell'arrivo di una seconda armata di rinforzo ai Siracusani.\nDisfatta finale.\nLa partenza era ormai pronta quando, il 27 agosto del 413 a.C., si verific\u00f2 un'eclissi di luna che suscit\u00f2 il panico tra le truppe: Nicia, consultandosi con i suoi auguri, ritenne opportuno attendere il nuovo ciclo lunare non avendo visto la luna tornare limpida dopo il fenomeno.\nLa situazione, gi\u00e0 precaria, precipit\u00f2. Gli ateniesi, in vista della partenza, avevano chiesto a Catania di sospendere i rifornimenti, a ci\u00f2 si aggiungevano le malattie e gli attacchi del nemico che, durante uno scontro navale, riusc\u00ec ad affondare diverse navi ateniesi, provocando forti perdite e, tra queste, lo stratega Eurimedonte.\nCon la vittoria i siracusani avevano bloccato l'accesso del porto: Nicia e Demostene, per non perdere il resto della flotta, tentarono la controffensiva armando tutte le navi a loro disposizione con qualunque mezzo, ma il risultato fu favorevole ai siracusani che avevano dalla loro il vantaggio dello spazio angusto, che impediva la mobilit\u00e0 della flotta ateniese.\nInfine, privi di mezzi, gli ateniesi si disposero alla ritirata via terra, ma Nicia fu ingannato dal nemico. Ermocrate, infatti, comandante siracusano, invi\u00f2 alcuni attendenti affinch\u00e9 lo esortassero a non mettersi in cammino di notte onde evitare il pericolo di agguati; Nicia, allora, posticip\u00f2 alla mattina la partenza, ignaro che gli avversari avessero avuto il tempo per uscire dalla citt\u00e0 e preparare agguati lungo il percorso degli ateniesi.\nIl giorno seguente, quindi, allo stremo delle forze, Nicia comand\u00f2 la partenza e assunse il comando dell'avanguardia mentre Demostene avrebbe guidato la retroguardia; dopo otto giorni di marcia, le truppe siracusane raggiunsero quelle ateniesi presso il fiume Asinaro e, dopo una lunga resistenza, indussero i superstiti alla resa: Demostene mor\u00ec in battaglia, Nicia fu messo a morte dai Siracusani (nel timore che rivelasse agli spartani delle trattative tra loro e gli ateniesi) e i soldati furono imprigionati alle Latomie presso Siracusa, ove molti morirono per fame e stenti.\nLa fase deceleica (413-404 a.C.).\nSe gi\u00e0 la disfatta siciliana era stata un durissimo colpo, questa era stata seguita da una nuova invasione dell'Attica da parte delle truppe spartane, il cui esito fu perfino peggiore rispetto a ogni altra campagna militare in Attica. Infatti, su consiglio di Alcibiade, re Agide II decise di occupare militarmente la fortezza di Decelea: gli spartani furono cos\u00ec in grado di impedire permanentemente agli ateniesi il vettovagliamento dall'Attica nonch\u00e9 l'utilizzo delle miniere d'argento del Laurio, una delle pi\u00f9 importanti fonti di reddito della citt\u00e0.\nAlleanza spartano-persiana.\nMentre gli spartani consolidavano il loro controllo su Decelea e si apprestavano ad armare una flotta di oltre 100 triremi, anche gli ateniesi, dopo aver limitato ogni spesa superflua, decisero di armare una nuova flotta e di costruire una fortezza presso capo Sunio, in modo da garantirsi almeno i rifornimenti navali. La situazione ateniese, gi\u00e0 grave, peggior\u00f2 ancora quando l'Eubea, Lesbo, Chio, Eritre, Clazomene, Efeso, Mileto e Mitilene decisero di inviare ambasciatori a Sparta per concordare una sollevazione contro Atene; infine, Tissaferne, satrapo di Lidia e Caria, a nome del gran re, offr\u00ec il suo appoggio in funzione anti-ateniese.\nInsieme a Tissaferne, anche il satrapo di Frigia, Farnabazo II decise di inviare ambasciatori a Sparta in modo da unire le forze per scacciare definitivamente gli ateniesi dallo stretto dei Dardanelli. L'arrivo delle due ambascerie persiane, tuttavia, cre\u00f2 contrasti a Sparta tra chi preferiva le proposte di Tissaferne e chi intendeva allinearsi con Farnabazo: Alcibiade, sempre presente a Sparta, consigli\u00f2 la proposta di Tissaferne e Sparta, dopo aver iscritto Chio tra i propri alleati, invi\u00f2 una flotta di 40 triremi nella Ionia. Gli ateniesi, tuttavia, si accorsero dell'intrigo di Chio e inviarono una flotta di pari entit\u00e0 per bloccare l'iniziativa spartana, riuscendo nell'intento.\nAlcibiade, per\u00f2, che aveva stretto amicizia con l'eforo Endio, convinse gli spartani ad armare una seconda flotta, grazie alla quale conquist\u00f2 Chio e Clazomene, istig\u00f2 la citt\u00e0 di Mileto a rivoltarsi contro Atene e, tramite un suo ufficiale di nome Calcide, negozi\u00f2 un trattato di alleanza con Tissaferne. Gli ateniesi furono presi dal timore che Sparta potesse conquistare la Ionia e pertanto, attingendo alle riserve di talenti, fu decretato l'armamento di un'ulteriore squadra navale di 30 navi.\nNei mesi seguenti, si svolsero diverse schermaglie tra le due flotte, senza esiti apprezzabili: il navarco spartano Astioco, infatti, tent\u00f2 di conquistare l'isola di Lesbo, appena pacificata dagli ateniesi, ma, non riuscendoci, fu costretto a ripiegare su Mileto, mentre gli ateniesi ripresero l'iniziativa, posero sotto assedio Chio e, con l'appoggio di un contingente argivo, respinsero un contrattacco spartano-persiano nei pressi di Mileto, ancora nelle mani dei ribelli.\nA seguito di ci\u00f2, giunse in appoggio a Sparta una flotta di 55 triremi siracusane, le quali si unirono alla flotta spartana per dare battaglia agli ateniesi. Questi ultimi, sotto la guida di Frinico, decisero di ritirarsi da Mileto per concentrare tutte le forze. Gli spartani, intanto, consolidarono il loro controllo su Mileto e sulla terraferma. Una volta consolidate le rispettive posizioni, gli spartani, di stanza a Mileto, negoziarono un nuovo trattato con Tissaferne, mentre gli ateniesi mossero contro Chio, che invi\u00f2 messaggeri al navarco Astioco per ottenere rinforzi. Il comandante spartano inizialmente rifiut\u00f2 e questo permise agli ateniesi di sbarcare sull'isola e di istigare alla rivolta gli schiavi presenti. Solo a questo punto Astioco, pressato dai suoi sottoposti, decise di attaccare, riuscendo a sorprendere e sconfiggere una flotta nemica nella battaglia di Syme. Poco dopo, anche Rodi ader\u00ec all'alleanza spartana.\nTali vittorie, tuttavia, non rafforzarono la coesione nel comando spartano: infatti, i rapporti tra Astioco e Alcibiade non erano buoni. Quest'ultimo presto inizi\u00f2 ad avvicinarsi a Tissaferne, al quale consigliava di lesinare il pi\u00f9 possibile gli aiuti a Sparta, in modo da prolungare ulteriormente la guerra, mentre al contempo si predisponeva la possibilit\u00e0 di essere richiamato in patria; gli spartani ebbero sentore di tali manovre e ordinarono ad Astioco di catturare Alcibiade, il quale si rifugi\u00f2 dal suo nuovo alleato Tissaferne.\nColpo di Stato ad Atene.\nLa notizia della fuga di Alcibiade presso Tissaferne giunse ben presto ai comandanti ateniesi di stanza a Samo e agli oligarchi di Atene: costoro iniziarono a far circolare l'idea che i persiani avrebbero cambiato idea e scelto gli Ateniesi come alleati, se solo questi avessero mutato il regime istituzionale abolendo la democrazia. La maggior parte degli ufficiali della flotta ateniese accett\u00f2 il piano e accolse con favore la prospettiva di una costituzione pi\u00f9 limitata, che avrebbe garantito loro una maggiore influenza politica. I soldati, inizialmente riluttanti, furono convinti con la promessa che avrebbero ricevuto aumenti di stipendio con il denaro persiano. I cospiratori, quindi, inviarono Pisandro in missione ad Atene per negoziare il rientro di Alcibiade e predisporre la riforma costituzionale.\nFrinico, comandante in capo delle forze ateniesi a Samo, tent\u00f2 di opporsi ad Alcibiade. Rivel\u00f2 segretamente ad Astioco il complotto di Alcibiade, ma costui non ag\u00ec; all'arrivo di Pisandro ad Atene, dunque, l'assemblea depose Frinico e lo sostitu\u00ec con lo stesso Pisandro e infine invi\u00f2 dieci ambasciatori presso Tissaferne per negoziare gli accordi, mentre una forte flotta ateniese attaccava Rodi, riuscendo a sconfiggere le forze spartane stanziate. Al momento per\u00f2 Tissaferne rifiut\u00f2 di impegnarsi direttamente in favore di Atene: rimase ad osservare e stipul\u00f2 un nuovo trattato con Sparta..\nSul finire dell'anno, gli ateniesi ripresero l'offensiva riconquistando l'Eubea e respinsero un attacco spartano a Samo mentre Pisandro, coadiuvato da Antifonte di Ramnunte, preparava i programmi per il colpo di Stato; dopo alcuni tumulti a Samo e ad Atene, gli oligarchi riuscirono a convocare l'assemblea generale nel demo di Colono anzich\u00e9 nell'agor\u00e0: fu abolita la \"graph\u00e9 paranomon\", che consentiva a chiunque di denunciare chi avesse presentato all'assemblea una legge ritenuta illegale, e le indennit\u00e0 di magistratura; il corpo civico venne ristretto a cinquemila cittadini e il potere affidato a una boul\u00e9, composta da quattrocento cittadini scelti dai fileti, i magistrati a capo delle trib\u00f9.\nIl nuovo governo, tuttavia, non era affatto popolare: fu costretto ad imporre la propria autorit\u00e0 con la forza. Inoltre, l'arrivo di ambasciatori spartani e la predisposizione di trattative con il re Agide II indebol\u00ec ulteriormente il gi\u00e0 scarso prestigio del governo; infine, diversi ufficiali di stanza a Samo, tra cui Trasibulo sollevarono l'esercito e la flotta contro gli oligarchi, spingendo per la restaurazione della democrazia e tali istanze furono ben presto riprese anche da diversi esponenti moderati degli oligarchi, capeggiati da Teramene.\nFrattanto i rapporti tra spartani e Tissaferne peggiorarono ulteriormente e con essi anche le condizioni della flotta: gli ateniesi se ne avvidero e si spinsero fino a Micale per dare battaglia, ma senza esito. Trasibulo, intanto, spinse l'assemblea dei soldati di Samo a votare per il rientro di Alcibiade, fatto che peggior\u00f2 ancora i rapporti tra spartani e persiani e spinse Tissaferne a ridurre i pagamenti alla flotta peloponnesiaca.\nNon appena giunse a Samo, Alcibiade dovette affrontare le controversie tra i fautori della restaurazione democratica e coloro i quali desideravano comunque un compromesso con il governo oligarchico e, a stento, si riusc\u00ec a scongiurare uno spargimento di sangue: fu concordata la restaurazione della boul\u00e9 dei cinquecento, il mantenimento del corpo civico a cittadini e l'aumento degli stipendi dei soldati; ad Atene, la situazione degli oligarchi peggior\u00f2 con l'assassinio di Frinico e la pesante disfatta ateniese di Eretria che indusse la popolazione a rovesciare il regime dei quattrocento e ad istituire un consiglio dei cinquemila.\nEllesponto.\nPochi mesi dopo, il governo democratico venne pienamente restaurato e si prepar\u00f2 a riaccogliere Alcibiade, il quale, tuttavia, prefer\u00ec differire il suo rientro in citt\u00e0 fino a quando avesse ottenuto un trionfo militare. Invi\u00f2 gli strateghi Trasibulo e Trasillo nell'Ellesponto, posizione vantaggiosa sulla principale via di rifornimento alimentare di Atene, poi, dopo aver ottenuto una discreta quantit\u00e0 di danaro in Caria, equipaggi\u00f2 altre triremi e mosse anche lui verso l'Ellesponto.\nLe sorti della campagna sin da subito arrisero agli ateniesi: infatti, nel settembre del 411 a.C., a Cinossema, Trasibulo e Trasillo, sebbene in inferiorit\u00e0 numerica, ebbero la meglio sulla flotta congiunta spartano-siracusana e la costrinsero a ritirarsi nelle sue basi di Abido; rincuorati da questa prima vittoria, gli ateniesi si acquartierarono a Sesto, in modo da sorvegliare al meglio le mosse della flotta avversaria, il cui comandante, Mindaro, chiese rinforzi dalla Ionia. I rinforzi, per\u00f2, furono bloccati poco prima di arrivare a destinazione e ci\u00f2 indusse il comandante spartano a uscire con la sua flotta al completo. Gli ateniesi seguirono gli spartani e, presto, entrambe le flotte diedero battaglia nei pressi di Abido: agli inizi lo scontro fu equilibrato, ma le sorti della battaglia volsero a favore degli ateniesi; giunse allora Alcibiade con altre 18 triremi di rinforzo. Il comandante spartano, nel timore di perdere l'intera flotta, ordin\u00f2 di trascinare le navi sulla spiaggia, ma dovette comunque lasciare oltre 30 navi nelle mani dell'avversario.\nDopo un breve intermezzo (in questo periodo Alcibiade fu arrestato da Tissaferne e solo a stento riusc\u00ec a fuggire dopo un mese di prigionia), nel corso del quale gli ateniesi ripresero il controllo di quasi tutte le citt\u00e0 ribelli, le due flotte, nel 410 a.C., si scontrarono nuovamente nella battaglia di Cizico. Gli ateniesi, dopo aver segretamente concentrato l'intera flotta, approfittando delle condizioni atmosferiche avverse e dell'oscurit\u00e0, si avvicinarono di nascosto alla flotta dei peloponnesiaci e lasciarono una piccola flottiglia, guidata da Alcibiade, in mare aperto come esca; la flotta peloponnesiaca, al completo, decise di uscire dal porto e fu accerchiata dai contingenti guidati da Trasibulo e Teramene. Ancora una volta sconfitti, gli spartani fecero spiaggiare le navi, ma gli ateniesi, guidati da Trasibulo, li raggiunsero; gli spartani inizialmente inflissero all'avversario forti perdite, ma l'arrivo di rinforzi permise agli ateniesi di avere la meglio.\nCon la sconfitta di Cizico, Sparta non soltanto perse l'intera squadra navale e gran parte degli equipaggi migliori (oltre al comandante stesso Mindaro), ma dovette rinunciare ai suoi tentativi di bloccare la rotta dell'Ellesponto; invi\u00f2 un'ambasceria ad Atene per chiedere una tregua, ma gli ateniesi, galvanizzati dal successo, disposero la restaurazione completa delle istituzioni democratiche, rifiutarono ogni accordo e disposero l'invio di ulteriori rinforzi che proseguirono la campagna militare fino alla vittoria e alla conquista di Bisanzio.\nIonia.\nAvendo Atene rifiutato le offerte di pace, Sparta, grazie ai contributi finanziari persiani, arm\u00f2 una seconda flotta di 70 triremi e la mise sotto il comando di Lisandro: costui veleggi\u00f2 rapidamente fino ad Efeso, ove fece allestire altre 20 navi e riusc\u00ec a ottenere l'appoggio del nuovo satrapo persiano, Ciro, grazie al quale pot\u00e9 aumentare gli stipendi della flotta fino a superare il salario concesso da Atene e, in questo modo, fu in grado di attrarre i rematori pi\u00f9 esperti, quelli che solitamente erano al servizio di Atene.\nAlcibiade, allora, mosse con la sua flotta verso la Ionia allo scopo di scontrarsi con Lisandro, ma, non riuscendoci, decise di tenere con s\u00e9 una piccola flotta per assistere il suo collega Trasibulo, impegnato nell'assedio di Focea, e di affidare il grosso della squadra navale, circa 80 triremi, al suo nocchiero, Antioco. Si trattava di una mossa anticonvenzionale, dal momento che una flotta di tali dimensioni solitamente era comandata da uno stratega o al limite da un trierarca. Antioco avrebbe avuto l'ordine da Alcibiade di non attaccare la flotta spartana per nessuna ragione, ma lo disattese; Lisandro, ben sapendo della partenza di Alcibiade, accett\u00f2 lo scontro che si svolse nelle acque di Nozio. La flotta ateniese, disorganizzata e priva di un comandante abile, sub\u00ec pesanti perdite e Alcibiade, temendo che i suoi concittadini lo potessero sottoporre a processo per via della pessima scelta di affidare la squadra navale a un semplice nocchiero, decise di fuggire.\nLa battaglia, sebbene non fosse particolarmente grave dal punto di vista tattico, ebbe con il tempo conseguenze disastrose per Atene: infatti, lanci\u00f2 la carriera di Lisandro e gli diede sufficientemente prestigio da poter costituire, grazie ad una fitta rete di amicizie, gruppi di potere oligarchici nelle citt\u00e0 della Ionia; inoltre, la caduta di Alcibiade indusse gli ateniesi a rimuovere i suoi colleghi, assai abili, Trasibulo e Teramene per sostituirli con un gruppo di dieci strateghi: Conone, Leonte, Archestrato (poi sostituito da Lisia), Aristocrate, Aristogene, Diomedonte, Erasinide, Pericle il Giovane, Protomaco e Trasillo.\nL'anno seguente, 406 a.C., Lisandro, cessato il suo mandato, fu sostituito da Callicratida il quale, nonostante i tentativi di boicottaggio del suo predecessore Lisandro (che anelava a riassumere il comando), fu in grado di aumentare la flotta peloponnesiaca a 140 triremi, di ottenere un importante successo nella battaglia di Mitilene e di bloccare la rimanente flotta ateniese presso il porto di Mitilene. Atene, a questo punto, decise il tutto per tutto: furono fuse le statue d'oro e fu garantita la libert\u00e0 e i pieni diritti agli schiavi e ai meteci che avessero servito nella flotta; nel giro di un mese, equipaggiate oltre 100 triremi, furono immediatamente inviate a soccorrere la flotta ateniese bloccata a Mitilene.\nCallicratida, avendo avuto notizia dell'arrivo della flotta di soccorso, lasci\u00f2 una parte della flotta a sorvegliare le forze ateniesi assediate a Mitilene e con la parte restante volse contro il grosso della forza ateniese. Le flotte si incontrarono presso le Isole Arginuse e presto si accese lo scontro: avendo equipaggi meno esperti di quelli spartani, gli ateniesi decisero di suddividere la flotta in 8 divisioni autonome (ciascuna per stratega) e la disposero su due file, al fine di impedire che gli avversari ricorressero alla manovra del diekplous. Assumendo l'iniziativa, gli ammiragli ateniesi estesero le linee di battaglia, aggirarono gli spartani e li misero a mal partito; nonostante i consigli dei sottoposti, Callicratida rifiut\u00f2 la ritirata, divise la flotta in due tronconi e ordin\u00f2 un contrattacco nel quale per\u00ec. Al termine dello scontro, gli ateniesi persero 25 navi su 150, gli spartani oltre 70 su 120.\nLa vittoria sarebbe potuta diventare risolutiva, ma i contrasti politici e l'esasperazione degli animi vanificarono il vantaggio acquisito. Gli strateghi vittoriosi vennero accusati di non aver prestato soccorso ai naufraghi e, giudicati davanti al tribunale popolare, vennero condannati a morte; il solo Socrate si oppose alla richiesta di condanna, rimanendo per\u00f2 inascoltato.\nLa pesante sconfitta, infine, riaccese, a Sparta, le voci di chi chiedeva una pace di compromesso con Atene: infatti, con la flotta, ancorata a Chio, in pessime condizioni molti spartani avevano perso la speranza di una vittoria navale risolutiva. I detrattori di Lisandro, temendo che potesse ritornare al comando della flotta, premevano a favore di un negoziato: finalmente, dopo aspre discussioni, il governo spartano offr\u00ec ad Atene la resa del forte di Decelea, il ritiro dall'Attica e il ripristino dello status quo ante bellum; l'assemblea ateniese, tuttavia, su raccomandazione di Cleofonte, rifiut\u00f2 l'offerta.\nBattaglia di Egospotami.\nEssendo state rigettate le proposte di pace, Sparta, nel 405 a.C., decise di accogliere le richieste degli alleati (tra questi Ciro) e reintegr\u00f2 Lisandro quale luogotenente dell'eforo Araco, il quale, poco esperto di tattica navale, altro non era che un paravento di Lisandro stesso (che non avrebbe potuto riassumere il comando diretto della flotta poich\u00e9 la legge spartana impediva la reiterazione dei comandi navali): riottenuto l'appoggio finanziario e logistico di Ciro il giovane, gli spartani rafforzarono velocemente la flotta, mentre Lisandro, sfruttando la sua rete di conoscenze, fu in grado di esautorare il governo democratico e filo-ateniese di Mileto con uno oligarchico, vicino a Sparta.\nRafforzata la flotta e consolidate le sue posizioni in Ionia, Lisandro intraprese una campagna di sistematica conquista delle citt\u00e0 e delle isole alleate di Atene, avendo cura di evitare i territori dell'Ellesponto, giacch\u00e9 era seguito dalla flotta ateniese di Samo. Per sviare l'avversario, volse la prua verso Atene, simul\u00f2 un attacco a Egina e a Salamina e prosegu\u00ec fino alla citt\u00e0 di Lampsaco, nell'Ellesponto, che cadde nelle sue mani. Fu cos\u00ec troncata la principale via di rifornimento per Atene e gli ateniesi non poterono far altro che inviare la loro intera flotta di 180 triremi nei pressi del fiume Egospotami, il pi\u00f9 vicino possibile a Lampsaco, in modo da controllare le mosse dell'avversario.\nDopo alcuni giorni di inattivit\u00e0 (in cui la flotta ateniese cerc\u00f2 a pi\u00f9 riprese di provocare Lisandro) scoppi\u00f2 la battaglia, della quale esistono due resoconti. Diodoro Siculo riferisce che il generale ateniese che comandava durante il quinto giorno a Sesto, Filocle, usc\u00ec con 30 navi, ordinando agli altri di seguirlo.. Al riguardo, Donald Kagan ha commentato che la strategia ateniese, se questo resoconto \u00e8 accurato, avrebbe dovuto essere quella di spingere i Peloponnesiaci ad attaccare per mezzo di una piccola flotta, per poi sorprenderli con una flotta pi\u00f9 grande. Nello scontro il piccolo contingente fu immediatamente sconfitto, mentre il resto della flotta fu colto impreparato sulla spiaggia e ivi preso prigioniero. Il resoconto di Senofonte, invece, \u00e8 lievemente diverso: egli riferisce che l'intera flotta usc\u00ec in mare aperto, come era solita fare, mentre Lisandro restava nelle sue posizioni; quando gli ateniesi tornarono al campo, si dispersero in cerca di cibo, allora Lisandro, senza colpo ferire, cattur\u00f2 le navi spiaggiate e fece prigionieri gran parte dei marinai.\nIn ogni caso, qualunque fosse la dinamica dello scontro, Atene perse l'intera flotta, eccetto 9 triremi, e con essa la possibilit\u00e0 di mantenere i rifornimenti navali; inoltre Lisandro pot\u00e9 spadroneggiare nell'Egeo e conquist\u00f2, praticamente senza colpo ferire, la gran parte delle isole e delle citt\u00e0 che erano state alleate di Atene, ove sostitu\u00ec i governi democratici con regimi di tipo oligarchico.\nResa di Atene.\nFinalmente, dopo quasi un anno di assedio per terra e mare, nel marzo del 404 a.C., Atene, stremata e timorosa di rappresaglie, decise di arrendersi: gli ateniesi furono obbligati a consegnare la flotta (tranne 12 navi), a sciogliere la lega delio-attica, ad abbattere le Lunghe Mura, ad accettare al Pireo una guarnigione spartana, con a capo un armosta, che aveva il compito di sorvegliare il rispetto degli accordi e di garantire la subordinazione della citt\u00e0 alla politica estera di Sparta. Infine, gli spartani imposero ad Atene di richiamare gli esuli e di modificare le istituzioni in senso oligarchico; tale regime, presto, sotto la guida di Crizia, sarebbe divenuto noto come il governo dei Trenta Tiranni.\nCuriosit\u00e0.\nNel 1996, in una cerimonia nella Sparta moderna i sindaci di Atene e Sparta hanno firmato, alla presenza del presidente della Grecia, un documento che concludeva ufficialmente la Guerra del Peloponneso. Bench\u00e9 il conflitto armato fosse terminato nel 404 a.C., non era infatti mai stato redatto e sottoscritto un vero e proprio trattato di pace.\nBibliografia.\nDomenico Musti, Manuale di storia greca, pp 674\u20131198"}
{"id": "50748", "revid": "399", "url": "https://it.wikipedia.org/wiki?curid=50748", "title": "Paesi del mondo", "text": ""}
{"id": "50756", "revid": "118159477", "url": "https://it.wikipedia.org/wiki?curid=50756", "title": "Pinus halepensis", "text": "Il pino d'Aleppo (\"Pinus halepensis\", Mill. 1768) \u00e8 un pino nativo della zona mediterranea.\nDistribuzione e habitat.\nSpecie termofila ed estremamente resistente alla siccit\u00e0. In natura occupa l'areale pi\u00f9 meridionale dei tre pini mediterranei ma si spinge a nord fino nella Francia meridionale, Italia centro-meridionale, Croazia (Istria e Dalmazia), regioni costiere del Montenegro e dell'Albania. Particolarmente frequente in Spagna e Grecia, si trova anche in Marocco, Libia e nei Paesi del Vicino oriente come Siria (da cui il nome Aleppo), Giordania e Israele. Mentre nelle zone pi\u00f9 settentrionali si trova sulle coste e fino a 200 m, nelle zone meridionali si trova fino a 1000 m in Spagna meridionale e addirittura a quasi 2000 m sulle montagne del Marocco.\nIn Italia \u00e8 una delle specie arboree pi\u00f9 numerose, presente in natura nel Parco nazionale del Gargano, nelle zone costiere del centro-sud (in popolazioni relittuali, in ambiente rupestre e calcareo), tipicamente nelle fiumare di detriti grossolani, in alcune aree costiere della Liguria (Balzi Rossi, promontorio della Caprazoppa, Capo Noli, parco di Portofino, Parco Naturale Regionale di Montemarcello-Magra-Vara), all'interno nella bassa valle del fiume Nera, nelle Marche e in Sicilia (Riserva naturale orientata Pino d'Aleppo), sulla costiera triestina (pineta di Santa Croce), nella zona nord occidentale della Sardegna (Alghero, Parco Naturale Regionale di Porto Conte), e nel Sud-Ovest della Sardegna sull'isola di San Pietro e nella localit\u00e0 denominata appunto \"Porto Pino\", nel comune di Sant'Anna Arresi; ma \u00e8 coltivato anche in altre zone (soprattutto costiere) come specie ornamentale, come nel resto del bacino del Mediterraneo. \u00c8 coltivato anche in California.\nClassificazione.\nIl pino d'Aleppo \u00e8 molto simile al pino calabro (\"Pinus brutia\"), al pino delle Canarie (\"Pinus canariensis\") e al pino marittimo (\"Pinus pinaster\"). Alcuni autori considerano il pino calabro come una sottospecie del pino d'Aleppo ma di solito \u00e8 assegnato a una specie distinta. Ha un aspetto estremamente costante in tutto il suo areale."}
{"id": "50757", "revid": "466539", "url": "https://it.wikipedia.org/wiki?curid=50757", "title": "Pinus nigra", "text": "Il pino nero (\"Pinus nigra\" ) \u00e8 un albero della famiglia delle Pinaceae presente esclusivamente nelle regioni montuose mediterranee. Il suo areale \u00e8 estremamente frammentato in quanto si tratta di una specie relitta pioniera.\nMorfologia.\nAlcuni caratteri morfologici sono comuni a tutto il gruppo dei Pini neri, altre, come ad esempio la lunghezza e la rigidit\u00e0 degli aghi, sono distintive a livello di sottospecie.\nPortamento.\nPortamento conico-espanso ma variabile, chioma densa. Pu\u00f2 raggiungere i 20\u201330\u00a0m ma ci sono esemplari di oltre 50 m.\nCorteccia.\nDa rosso-marrone a grigia, con ampie fessure. Negli esemplari adulti la corteccia si presenta suddivisa in ampie placche grigie con la parte tra una placca e l'altra di colore nero.\nFoglie.\nAghiformi, lunghe 8\u201320\u00a0cm, riunite in mazzetti di due, di colore verde scuro.\nConi.\nI fiori, come in tutte le conifere non sono presenti, al contrario troviamo due diverse strutture riproduttive (una femminile ed una maschile) indicate come:\nStrobili.\nDi forma ovale-conica, sono lunghi 5\u201315\u00a0cm e larghi 2\u20133\u00a0cm. Sono verdi in et\u00e0 giovanile e diventano giallastri dopo diciotto mesi. Contengono dei semi alati lunghi circa 6\u20138\u00a0mm.\nHabitat.\n\u00c8 una specie moderatamente termofila, resiste bene anche al gelo e alla neve. Si trova, a seconda della latitudine, dalla pianura a 2000\u00a0m di quota, ma di solito predilige un'altezza di 200\u20131500\u00a0m. Non \u00e8 troppo esigente in fatto di terreno, ma non si adatta bene a quelli pesanti e argillosi soprattutto se umidi soffrendo di marciumi radicali e conseguente crescita stentata. Ama invece i terreni rocciosi con pochi ristagni idrici e vegeta bene anche in terreni calcarei (diffuso molto nel Carso in Venezia Giulia, Istria e Dalmazia), mostrando per\u00f2 una crescita maggiore annua in terreni silicei.\nDistribuzione.\nL'areale \u00e8 oromediterraneo si trova dal Nordafrica all'Anatolia.\nSpecie molto diffusa dalla Spagna alla Crimea, si trova anche in Asia minore (Cipro, Anatolia) e sulle montagne dell'Africa settentrionale. Abusato come ornamentale nei giardini. Si \u00e8 naturalizzato in qualche area dell'America settentrionale. \u00c8 presente in Italia ed \u00e8 molto comune da Nord a Sud e cresce sia a basse quote fino a quote alte (a Nord). In Italia crea dei boschi pi\u00f9 o meno puri ma \u00e8 anche associato ad altri alberi come il Pino silvestre, il Pino mugo, il Pino marittimo, l'Abete rosso e bianco.\nSottospecie e variet\u00e0.\nLa suddivisione sistematica di questa specie \u00e8 molto controversa e differenti autori raggruppano a rango di sottospecie o variet\u00e0 i diversi ecotipi che si distringuono geograficamente.\nSecondo la recente classificazione di Euro+Med Plantbase (2014) la specie \"Pinus nigra\" \u00e8 distinguibile in 5 sottospecie:\nUna piccola area della Toscana in provincia di Pisa ospita una formazione di \"Pinus nigra\" subsp. \"laricio\", che per\u00f2 probabilmente deriva da un rimboschimento medioevale.\nInoltre \u00e8 da segnalare una entit\u00e0 di transizione tra le sottospecie \"laricio\" e \"nigra\" denominata Pino nero di Villetta Barrea (o \"Pinus nigra\" subsp. \"nigra\" var. \"italica\")\n la specie si divide in due sottospecie, ciascuna delle quali divisa in tre variet\u00e0.\nGli alberi nell'areale originario sono associati al pino silvestre (\"Pinus sylvestris\"), all'abete rosso (\"Picea abies\"), al pino loricato (\"Pinus heldreichii\"), al peccio di Serbia (\"Picea omorika\"), al cedro del Libano (\"Cedrus libani\"), all'abete bianco (\"Abies alba\"), e altre specie di \"Abies\", diverse specie di ginepro (\"Juniperus\") e varie latifoglie.\nLa sottospecie orientale \"nigra\" \u00e8 maggiormente rustica (resistente fino a oltre -30\u00a0\u00b0C) della sottospecie occidentale \"salzmannii\" (che \u00e8 resistente fino a -25\u00a0\u00b0C)."}
{"id": "50758", "revid": "466539", "url": "https://it.wikipedia.org/wiki?curid=50758", "title": "Pinus brutia", "text": "Il pino calabro (\"Pinus brutia\", Ten. 1811) \u00e8 un pino nativo della regione mediterranea orientale.\nDescrizione.\nPortamento.\nAlbero di media altezza, pu\u00f2 raggiungere e superare i 30 m ma di solito \u00e8 pi\u00f9 basso. Il tronco ha un diametro di 1 m circa, raramente di pi\u00f9. La corteccia \u00e8 rosso-arancione, spessa e fessurata alla base, pi\u00f9 sottile verso la cima.\nCorteccia.\nSi presenta rossastra e spessa verso il basso, pi\u00f9 scura e con squame pi\u00f9 sottili verso l'alto.\nFoglie.\nAghiformi, lunghe 10\u201316\u00a0cm, sottili, riunite in mazzetti di due, di colore verde chiaro.\nFiori.\nMeglio indicati come sporofilli, maturano in marzo-maggio.\nStrobili.\nDuri e pesanti, di forma ovale-conica, sono lunghi 6\u201311\u00a0cm e larghi 3\u20135\u00a0cm. Sono di colore verde chiaro in et\u00e0 giovanile e diventano rosso-marroni dopo due anni. Si aprono lentamente nel corso di due anni per liberare i semi che sono lunghi 7\u20138\u00a0mm e dotati di un'ala di 15\u201320\u00a0mm.\nDistribuzione e habitat.\nParticolarmente frequente in Turchia e Grecia orientale. Si spinge fino in Crimea, in Georgia, Azerbaigian, Iraq settentrionale, Siria occidentale, Libano, e Cipro. In Italia \u00e8 presente (introdotto, naturalizzato) in natura solo nelle zone collinari di Calabria, Puglia, Campania e Basilicata.\nSpecie moderatamente termofila, preferisce la pianura o la bassa montagna da 600 m a 1200 m a seconda della latitudine.\nTassonomia.\nIl pino calabro \u00e8 molto simile al pino di Aleppo (\"Pinus halepensis\"), al pino delle Canarie (\"Pinus canariensis\") e al pino marittimo (\"Pinus pinaster\") che hanno molte caratteristiche in comune. Alcuni autori lo hanno considerato una sottospecie del pino d'Aleppo, ma di solito viene considerato una specie distinta. Si tratta di una specie moderatamente variabile e sono state identificate le seguenti sottospecie e variet\u00e0:\nIl pino di Eldar \u00e8 trattato da alcuni autori come una specie a s\u00e9 stante (\"Pinus eldarica\"); \u00e8 adattato a un clima pi\u00f9 asciutto e con piogge estive, invece la sottospecie \"brutia\" \u00e8 adattata a climi con piogge prevalentemente invernali."}
{"id": "50759", "revid": "47767", "url": "https://it.wikipedia.org/wiki?curid=50759", "title": "Roberto Raviola", "text": ""}
{"id": "50764", "revid": "499531", "url": "https://it.wikipedia.org/wiki?curid=50764", "title": "Reagente", "text": "Si definisce reagente qualsiasi sostanza che prende parte ad una reazione chimica consumandosi.\nCol procedere della reazione, i reagenti (indicati solitamente nella parte sinistra di un'equazione chimica) si trasformano nei \"prodotti di reazione\" (indicati solitamente nella parte destra dell'equazione chimica).\nSpesso i prodotti di una reazione chimica a loro volta possono essere \"reagenti\" di altre reazioni, anche concomitanti.\nEsempio: nella reazione:\nA e B sono i \"reagenti\", C e D sono i \"prodotti di reazione\".\nAffinch\u00e9 la reazione abbia luogo, le molecole dei reagenti devono urtarsi con un'energia, detta energia di attivazione, sufficiente per produrre uno stato di transizione che evolve successivamente nei prodotti di reazione.\nQuando due o pi\u00f9 reagenti prendono parte ad una reazione chimica vengono provocati uno o pi\u00f9 di questi fenomeni: .\n- Cambiamento di colore\n- Riscaldamento o raffreddamento\n- Comparsa o scomparsa di un solido\n- Formazione di bollicine\nI reagenti Chimico-Analitici.\nI reagenti chimico analitici vengono usati a scopo analitico e nei lavori chimici dove occorre che le impurezze siano assenti o molto limitate.\nSi contraddistinguono per l'elevata purezza ottenuta tramite processi di cristallizzazione per i solidi e sublimazione per i prodotti volatili. "}
{"id": "50765", "revid": "23", "url": "https://it.wikipedia.org/wiki?curid=50765", "title": "Modello Singer-Nicolson", "text": ""}
{"id": "50767", "revid": "1543377", "url": "https://it.wikipedia.org/wiki?curid=50767", "title": "Nube interstellare", "text": "Nube interstellare \u00e8 il termine generico assegnato agli accumuli di gas e polveri presenti all'interno di una galassia; in altri termini, si tratta di una regione nebulare in cui la densit\u00e0 della materia \u00e8 superiore a quella media del mezzo interstellare.\nA seconda dei valori di densit\u00e0, dimensioni e temperatura di una determinata nube, l'idrogeno in essa contenuto pu\u00f2 presentarsi sotto diverse forme: neutro (Regione H I), ionizzato (Regione H II) o molecolare (nube molecolare). Solitamente ci si riferisce alle nubi di idrogeno neutro e ionizzato come \"nubi diffuse\", mentre alle nubi molecolari come \"nubi dense\".\nDistribuzione.\nUna tipica galassia spiraliforme, come la Via Lattea, contiene grandi quantit\u00e0 di mezzo interstellare, che si dispone principalmente lungo i bracci che delineano la spirale, ove la gran parte della materia che lo costituisce, qui convogliata a causa del moto di rotazione della galassia, pu\u00f2 formare strutture diffuse. La situazione cambia procedendo lungo la sequenza di Hubble, fino ad arrivare alle pi\u00f9 esigue quantit\u00e0 di materia presenti nel mezzo interstellare delle galassie ellittiche; conseguentemente, man mano che si riduce la quantit\u00e0 di mezzo interstellare vien meno la possibilit\u00e0 che si formino strutture nebulari diffuse, a meno che la galassia carente non acquisisca materiale da altre galassie con cui eventualmente interagisce.\nTipologie.\nIn relazione ad alcuni parametri fisici, quali densit\u00e0, dimensioni e temperatura, l'idrogeno contenuto all'interno delle nubi pu\u00f2 presentarsi sotto diverse forme, rendendo possibile operare una distinzione delle diverse tipologie nubi interstellari.\nRegioni H I.\nLe regioni H I (\"regione acca primo\") sono costituite prevalentemente da idrogeno neutro monoatomico (H I); esse emettono un quantitativo estremamente basso di radiazione elettromagnetica, eccezion fatta per le emissioni nella banda dei 21 cm (1420 MHz), propria dell'H I. Nei pressi dei fronti di ionizzazione, in cui le regioni H I collidono con dei fronti di gas ionizzato in espansione (come una regione H II), queste ultime si illuminano in misura maggiore che in condizioni normali. Il grado di ionizzazione di una regione H I \u00e8 molto basso e corrisponde a circa 10\u22124, ovvero una particella su .\nLa mappatura delle emissioni alle lunghezze d'onda dell'H I con un radiotelescopio \u00e8 una tecnica largamente utilizzata per determinare la struttura di una galassia spirale e definire le perturbazioni gravitazionali tra galassie interagenti.\nTra le regioni H I sono annoverate le \"nubi ad alta velocit\u00e0\", che possiedono, per definizione, una vlsr (ovvero la velocit\u00e0 standard locale di riposo, \"local standard rest velocity\") superiore a .\nNubi molecolari.\nLe nubi molecolari sono nubi interstellari caratterizzate da valori di densit\u00e0 e temperatura che permettono l'aggregazione degli atomi di idrogeno per formare idrogeno molecolare, H2.\nLe nubi molecolari costituiscono il luogo d'elezione per la nascita di nuove stelle.\nDal momento che l'idrogeno molecolare \u00e8 difficile da individuare all'osservazione infrarossa e radio, la molecola pi\u00f9 frequentemente utilizzata per determinare la presenza di H2 \u00e8 il monossido di carbonio (CO), con cui \u00e8 normalmente in un rapporto di :1, ovvero molecole di H2 per molecola di CO. Il rapporto tra la luminosit\u00e0 del CO e la massa del H2 \u00e8 pi\u00f9 o meno costante, sebbene alcune osservazioni in certe galassie mettano in dubbio questo presupposto.\nIn una tipica galassia spiraliforme come la Via Lattea, il gas molecolare rappresenta meno dell'1% del volume del mezzo interstellare, anche se ne costituisce la porzione con maggiore densit\u00e0.\nNella categoria delle nubi molecolari sono annoverate le nebulose oscure, le nubi giganti, i globuli di Bok e i cirri infrarossi.\nRegioni H II.\nLe regioni H II (\"regioni acca secondo\") sono invece nubi di idrogeno ionizzato (H II) dalla radiazione ultravioletta emessa dalle stelle giovani, blu e calde (dei tipi OB, nell'angolo superiore del diagramma H-R) che si sono formate al loro interno. Per tale ragione, sono anche classificate tra le nebulosa a emissione. La presenza di una regione H II \u00e8 indice di formazione stellare in corso.\nLa grandezza di una regione H II \u00e8 determinata sia dall'ammontare di gas presente, sia dalla luminosit\u00e0 delle stelle O e B: pi\u00f9 luminose esse sono, pi\u00f9 grande \u00e8 la regione H II. Il suo diametro \u00e8 generalmente dell'ordine di alcuni anni luce. Si trovano nei bracci di spirale delle galassie, perch\u00e9 \u00e8 in essi che la maggior parte delle stelle si formano. Sono tra le caratteristiche pi\u00f9 grandi e visibili dei bracci delle galassie spirale, e sono state rivelate anche in galassie di alto redshift.\nIn luce visibile, sono caratterizzate dal loro colore rosso, causato dalla forte linea di emissione dell'idrogeno a (linea H-\u03b1). Oltre all'idrogeno si trovano, in misura minore, anche altre specie atomiche; in particolare si osservano comunemente le linee proibite dell'ossigeno, dell'azoto e dello zolfo.\nLe regioni H II hanno vita piuttosto breve, in termini astronomici: dipendenti come sono dalle giovani e grandi stelle che forniscono l'energia necessaria, diventano invisibili dopo che queste stelle muoiono, e le stelle di grande massa hanno una vita di pochi milioni di anni, o al massimo di poche decine.\nFormazione.\n\u00c8 comune opinione che le nubi interstellari facciano parte del \"ciclo del mezzo interstellare\", secondo cui i gas e le polveri, materia prima per la formazione di nuove stelle, passano dalle nubi ad esse e, al termine della loro esistenza, tornino nuovamente a costituire nubi, costituendo il materiale di partenza per una successiva generazione di stelle.\nLe nubi interstellari si formano dall'addensarsi di un mezzo interstellare inizialmente molto rarefatto, con una densit\u00e0 compresa tra 0,1 e 1 particella per cm\u00b3. La normale dispersione di energia sotto forma di radiazione nell'infrarosso lontano (meccanismo questo assai efficiente) causa un raffreddamento progressivo del mezzo, che determina un incremento della densit\u00e0 e fa s\u00ec che la materia del mezzo si addensi in regioni H I; man mano che il raffreddamento prosegue, tali nubi divengono sempre pi\u00f9 dense. Quando la densit\u00e0 raggiunge un valore di particelle al cm\u00b3, la nube diviene opaca alla radiazione ultravioletta galattica; tali condizioni permettono agli atomi di idrogeno di combinarsi in molecole biatomiche (H2), tramite meccanismi che vedono coinvolte le polveri in qualit\u00e0 di catalizzatori; la nube diviene ora una nube molecolare. Qualora la quantit\u00e0 di polveri all'interno della nube sia tale da bloccare la radiazione luminosa visibile proveniente dalle regioni retrostanti, essa appare nel cielo come una nebulosa oscura.\nI maggiori esemplari di queste strutture, le nubi molecolari giganti, possiedono densit\u00e0 tipiche dell'ordine delle 100 particelle al cm\u00b3, diametri di oltre 100 anni luce, masse superiori a 6 milioni di masse solari (M\u2609) ed una temperatura media, all'interno, di . Si stima che circa la met\u00e0 della massa complessiva del mezzo interstellare della nostra Galassia sia contenuta in queste formazioni, suddivisa tra circa 6000 nubi molecolari ciascuna con pi\u00f9 di 100.000 masse solari di materia al proprio interno.\nAlcune nubi sono talmente dense (~10\u00a0000 atomi al cm\u00b3) da essere opache anche all'infrarosso, che normalmente \u00e8 in grado di penetrare le regioni ricche di polveri. Tali nubi contengono cospicue quantit\u00e0 di materia (da 100 a ) e costituiscono l'anello di congiunzione evolutivo tra la nube e i nuclei densi che si formano per il collasso e la frammentazione della nube.\nL'eventuale presenza di giovani stelle massicce, che con la loro intensa emissione ultravioletta ionizzano l'idrogeno ad H+, trasforma la nube in una regione H II.\nComposizione chimica.\nL'analisi della composizione delle nubi interstellari \u00e8 realizzata studiando la radiazione elettromagnetica da queste emessa. I grandi radiotelescopi analizzano l'intensit\u00e0 di particolari frequenze che sono caratteristiche dello spettro di determinate molecole. Possiamo in questo modo produrre una mappa dell'abbondanza di queste molecole e comprendere le diverse composizioni delle nubi. Molte nubi interstellari sono fredde e tendono a emettere radiazione elettromagnetica di grande lunghezza d'onda. Nelle nubi calde spesso sono presenti ioni di molti elementi i cui spettri possono essere osservati nella luce visibile e ultravioletta.\nI radiotelescopi possono analizzare anche tutte frequenze emesse da un determinato punto, registrando le intensit\u00e0 di ogni tipo di molecola. L'intensit\u00e0 del segnale \u00e8 proporzionale all'abbondanza dell'atomo o la molecola che corrisponde a quella frequenza.\nNormalmente circa il 70% della massa delle nubi interstellari \u00e8 composto da idrogeno, mentre la restante percentuale \u00e8 in prevalenza elio con tracce di elementi pi\u00f9 pesanti, detti \"metalli\", quali calcio, neutro o sotto forma di cationi Ca+ (90%) e Ca++ (9%), e composti inorganici, come acqua, monossido di carbonio, acido solfidrico, ammoniaca e acido cianidrico.\nPresenza di sostanze inattese.\nFino a poco tempo fa si pensava che il tasso delle reazioni chimiche all'interno delle nubi interstellari fosse molto lento, con pochi composti prodotti a causa delle basse temperature e densit\u00e0 delle nubi. Tuttavia negli spettri sono state osservate grandi molecole organiche che gli scienziati non si aspettavano di trovare in quelle condizioni. Normalmente le reazioni necessarie a crearle si presentano solamente a temperature e pressioni molto pi\u00f9 alte. Il fatto di averle trovate indica che queste reazioni chimiche nelle nubi interstellari hanno luogo pi\u00f9 velocemente di quanto sospettato. Queste reazioni sono studiate nell'esperimento CRESU. Tra le molecole inattese risaltano numerosi composti organici, quali formaldeide, acido formico, etanolo e radicali (HO\u00b0, CN\u00b0).\nLe nubi interstellari costituiscono inoltre uno strumento per studiare la presenza e le proporzioni dei metalli nello spazio. La presenza e le proporzioni di questi elementi possono aiutare a sviluppare teorie sulle modalit\u00e0 attraverso cui tali sostanze sono prodotte, specialmente quando le loro proporzioni misurate si discostano da quelle previste dai modelli della nucleosintesi stellare e quindi suggeriscono l'intervento di processi alternativi, come la spallazione ad opera dei raggi cosmici."}
{"id": "50774", "revid": "1654659", "url": "https://it.wikipedia.org/wiki?curid=50774", "title": "Serbia e Montenegro", "text": "La Serbia e Montenegro () fu uno Stato indipendente dell'Europa sudorientale; si trattava di una confederazione costituitasi nel 2003 comprendente i territori delle ex repubbliche jugoslave di Serbia e di Montenegro, in precedenza federate, fino al 2003, nella Repubblica Federale di Jugoslavia dopo lo scioglimento del Paese nel 1992.\nConfinava a nord con l'Ungheria e a est con Romania e Bulgaria, a sud con Macedonia e Albania, a sud-ovest con il Mare Adriatico e a ovest con Croazia e Bosnia ed Erzegovina.\nLa sua capitale era Belgrado; il Paese ereditava il titolo internazionale dall'ex Jugoslavia e, dopo lo scioglimento della confederazione, la continuit\u00e0 territoriale pass\u00f2 alla sola Serbia.\nStoria.\nL'Unione di Serbia e Montenegro sostitu\u00ec la Repubblica Federale di Jugoslavia costituitasi il 28 aprile 1992, sulle ceneri della dissolta Repubblica Socialista Federale di Jugoslavia e venne approvata dalle due camere del Parlamento jugoslavo il 4 febbraio 2003.\nIn seguito al referendum del 21 maggio 2006 la Repubblica del Montenegro \u00e8 diventata nuovamente uno Stato indipendente, ponendo fine, di fatto, alla Serbia e Montenegro.\nPochi giorni dopo la confederazione fu disciolta ufficialmente e, come previsto dalla sua Costituzione, sua erede diretta nel consesso internazionale divenne la Serbia.\nIl Montenegro, come nuovo Stato, ha dovuto invece ottenere il riconoscimento degli altri Stati e delle organizzazioni internazionali come l'ONU e il Consiglio d'Europa.\nReferendum.\nAl referendum per l'indipendenza del Montenegro, che si \u00e8 svolto il 21 maggio 2006, ha partecipato l'86,5% del corpo elettorale, cio\u00e8 419.240 votanti, a seguito del quale il 55,5% degli stessi, pari a 230.661 voti, si \u00e8 espresso a favore dell'indipendenza del paese: si tratta dunque di una percentuale superiore alla soglia del 55% concordata con l'Unione Europea per rendere valido il referendum; in valore assoluto la soglia minima necessaria \u00e8 stata superata per 2.300 voti.\nDi conseguenza, il Parlamento del Montenegro ha intrapreso le procedure legali per dichiarare l'indipendenza.\nL'iter si \u00e8 chiuso il 3 giugno 2006 con la dichiarazione d'indipendenza, seguita da quella della Serbia due giorni dopo.\nOrdinamento dello Stato.\nSecondo la Costituzione, a capo della Confederazione era posto il Presidente federale, eletto per 4 anni dal Parlamento federale. Quest'ultimo contava 126 membri di cui 91 serbi e 35 montenegrini distribuiti tra i partiti secondo la propria consistenza nei parlamenti delle due repubbliche; quindi, il rinnovamento del parlamento di una delle due repubbliche coincideva con il rinnovamento parziale del parlamento federale. Il Governo federale aveva solo 5 ministri, per la limitazione delle sue competenze a difesa e politica estera. Ciascuna delle due repubbliche, riconosciute come due stati sovrani, aveva una propria Costituzione, con un Parlamento e un Governo che avevano poteri esclusivi su tutte le materie non riservate alla Confederazione."}
{"id": "50775", "revid": "661526", "url": "https://it.wikipedia.org/wiki?curid=50775", "title": "Vittorio Sereni", "text": "Biografia.\nNato a Luino, unico figlio del funzionario di dogana Enrico Sereni e di Maria Michelina Colombi, trascorse la giovinezza nella citt\u00e0 di confine per poi trasferirsi all'et\u00e0 di dodici anni a Brescia. Per quanto breve, il periodo infantile trascorso a Luino \u00e8 quello che ha lasciato la traccia maggiore nella sensibilit\u00e0 del poeta, ed i luoghi limitrofi al Lago Maggiore sono fra quelli da cui Sereni trarr\u00e0 la sua ispirazione poetica pi\u00f9 alta. Sereni, che \u00e8 ricordato come il capostipite della corrente che si rif\u00e0 alla Linea Lombarda (che prende il nome dall'antologia di poesie che Luciano Anceschi pubblic\u00f2 nel 1952 a Varese presso l'editore Magenta), ha sempre considerato Brescia come la sua seconda patria: entro i tranquilli confini di questa citt\u00e0 presero vita i suoi primi interessi letterari, sorti in seguito alla lettura di un grande poeta del Novecento: Ungaretti.\nMa nel 1933 avviene per il futuro poeta un altro trasferimento, questa volta a Milano; mentre a Luino e a Brescia aveva frequentato il Ginnasio e il Liceo classico Arnaldo, nel capoluogo lombardo si iscrive all'Universit\u00e0, frequentando dapprima la Facolt\u00e0 di Giurisprudenza ed in seguito quella di Lettere. Nel 1936 si laurea con una tesi su Guido Gozzano che caus\u00f2, in sede di discussione, un certo movimento. Infatti, mentre il corpo accademico nel sentire le nuove idee espresse dal laureando si dimostrava piuttosto scettico, un gruppo di giovani poeti e artisti (Aligi Sassu, Salvatore Quasimodo e altri), lo applaudiva consenziente.\nA Milano Sereni stringe amicizia con alcuni compagni di studio che hanno i suoi stessi interessi letterari. Tra i primi Luciano Anceschi e in seguito Giancarlo Vigorelli, Leonardo Sinisgalli, Alfonso Gatto e lo stesso Quasimodo. Gatto e Vigorelli presentano il promettente poeta a Carlo Betocchi che, nel 1937, gli pubblica due poesie sulla rivista \"Il Frontespizio\". \u00c8 questo il primo importante traguardo. Negli anni milanesi Sereni aveva conosciuto altri \"compagni di viaggio\" ed era nata l'abitudine di incontrarsi quotidianamente lavorando liberi da ogni competizione in amichevole e affettuoso contatto.\nNel 1937, Sereni era entrato, con Dino Del Bo, Ernesto Treccani, Alberto Lattuada, a far parte della redazione di \"Corrente\" dopo aver collaborato alla rivista \"Letteratura\" e a \"Campo di Marte\". Il 15 settembre Sereni lascia la redazione della rivista \"Corrente\", sostituito da Giansiro Ferrata, pur continuando a mantenere contatti amichevoli con i redattori.\nLa rivista interrompe la pubblicazione il 10 maggio 1940, per trasformarsi in casa editrice, e pubblicher\u00e0, nel 1941, la prima edizione di \"Frontiera\" e nell'anno seguente la ristampa che porta il titolo di \"Poesie\" e che comprende anche altri testi.\nEra intanto scoppiata la seconda guerra mondiale e la notizia del conflitto sorprende Sereni a Modena dove insegna italiano e latino in un liceo. Viene richiamato alle armi con il grado di ufficiale di fanteria e nell'autunno del 1941 \u00e8 assegnato ad un reparto destinato all'Africa settentrionale: come egli stesso racconta, \"non arriver\u00e0 mai a destinazione\". Il 24 luglio del 1943 viene fatto prigioniero a Paceco, vicino a Trapani, e trascorre due anni di prigionia in Algeria e nell'allora Marocco francese, facendo ritorno a casa soltanto a guerra terminata.\nNel 1947 pubblica \"Diario di Algeria\". Nel 1952, proprio quando la societ\u00e0 italiana sta avviandosi, con problemi e contraddizioni, verso una economia capitalistica e industriale, Sereni lascia l'insegnamento e sceglie di lavorare presso l'ufficio stampa dell'azienda milanese Pirelli dove rimarr\u00e0 fino al 1958. Nel 1954 viene pubblicata l'opera \"Una polvere d'anni a Milano\", nel 1955 \"Non sanno d'esser morti\" e nel 1957 \"Frammenti di una sconfitta - Diario bolognese\". Nel 1958 diventa direttore letterario presso la casa editrice Mondadori (presso la quale rimarr\u00e0 fino al 1975) e dal 1962 al 1964 \u00e8 direttore editoriale della rivista \"Questo e altro\". Nel 1962 erano intanto stati dati alle stampe \"Gli immediati dintorni\" e, nel 1965, \"Gli strumenti umani\"; nel 1969 \u00e8 il primo direttore della collana \"I Meridiani\" di Mondadori; nel 1972 vince il Premio Feltrinelli per la Poesia, conferito dall'Accademia dei Lincei.\nInizia a viaggiare: Barcellona, Praga, Paesi Bassi e Stati Uniti. Nel 1973 si reca in Egitto, nel 1974 in Messico, nel 1978 in Provenza dove incontra Ren\u00e9 Char.\nNel 1981 esce dall'editore Einaudi il quaderno di traduzioni \"Il musicante di Saint-Merry\" e altri versi tradotti dall'\"Orph\u00e9e Noir\", da Pound, Char, Williams, Fr\u00e9naud, Apollinaire, Camus, Bandini e Corneille.\nQuesto lavoro di traduttore di poesia gli far\u00e0 ricevere, nel 1982, il Premio Bagutta. Nel medesimo anno Garzanti gli pubblica \"Stella variabile\" che gli far\u00e0 vincere il Premio Viareggio per la poesia.\nIl 10 febbraio del 1983 muore improvvisamente in conseguenza di un aneurisma.\nSono usciti postumi nell'ottobre 1983, per desiderio del poeta, \"Gli immediati dintorni - primi e secondi\", Il Saggiatore e nel 1986 \"Tutte le poesie\", Mondadori, a cura della figlia Maria Teresa. Nel novembre dello stesso anno Dante Isella raccoglie con il titolo \"Senza l'onore delle armi\", Scheiwiller, Milano, i testi: \"La cattura\", \"L'anno quarantatre\", \"L'anno quarantacinque\", \"Ventisei\", \"Le sabbie dell'Algeria\".\nSereni, al quale nel 1956 era stato assegnato il premio internazionale \"Libera Stampa\" per alcune poesie di cui facevano parte i \"Frammenti di una sconfitta\", \u00e8 stato anche redattore-collaboratore de \"La Rassegna d'Italia\" e critico letterario di \"Milano Sera\".\nNumerosi saggi, scritti vari, poesie, sono state pubblicate in \"Paragone\", \"aut aut\", \"Nuova Corrente\", \"Tempo Presente\", \"Il Menab\u00f2\", \"Nuovi argomenti\", \"Questo e altro\" e in numerose altre riviste e giornali. La figlia Maria Teresa ne ha avviato la raccolta in volume.\nNel 1991, coordinato da Dante Isella, si svolge a Luino un convegno di poeti sulla figura di Sereni letterato e intellettuale. Molto diversi tra loro per et\u00e0 e per scelte di poetica, i relatori vedranno pubblicati i loro contributi nel volume \"Per Vittorio Sereni. Convegno di poeti (Luino, 25-26 maggio 1991)\".\nNel 1999 \u00e8 stato inaugurato l'Archivio Vittorio Sereni, grazie all'acquisizione da parte del comune di Luino e della Regione Lombardia del fondo che raccoglie sia i documenti legati alla produzione letteraria del poeta, sia l'ampio carteggio radunato durante gli incarichi editoriali presso Pirelli e Mondadori. In seguito, grazie alla donazione degli eredi di Vittorio Sereni, \u00e8 stato arricchito di ulteriori carte accumulate durante gli incarichi editoriali.L'archivio \u00e8 ospitato dal 2019 presso il Palazzo Verbania, sul lungolago di Luino.\nPoetica.\nQuando nel 1941 venne pubblicata l'opera \"Frontiera\", la poesia di Vittorio Sereni fu subito paragonata sia a quella del modernismo minore, sotto l'influenza di Ungaretti e Quasimodo, sia alla poesia dell'ermetismo fiorentino, anche se ad un pi\u00f9 attento esame la tonalit\u00e0 discorsiva-elegiaca faceva intravedere, fin da allora, sentimenti, oggetti e situazioni diversamente concreti.\nLa prigionia e la guerra avrebbero in seguito mutato il suo modo di vedere il mondo che stava diventando ai suoi occhi sempre pi\u00f9 indecifrabile (\"Diario di Algeria\") e la voce narrante che egli utilizza, insieme agli elementi lessicali arcaizzanti, serve spesso a distanziare la realt\u00e0 mentre il ritmo che egli usa, fatto di modulazioni da una strofa all'altra, simboleggia la condizione del prigioniero che \u00e8 molto simile a quella dello stato umano.\nUno dei libri pi\u00f9 impegnativi fra quanti sono stati scritti nel trentennio successivo alla seconda guerra mondiale \u00e8 certamente gli \"Strumenti umani\".\n\u00c8 questa una raccolta di versi dove si descrivono scene di vita cittadina, di ritorno ai luoghi amati della prima giovinezza, di forti amori e affetti contrastanti.\nPur essendo lontana dalla forma politica, la poesia di Sereni \u00e8 viva interprete di alcuni decenni della vita della borghesia italiana nel momento del trapasso alle forme dell'ultimo capitalismo."}
{"id": "50777", "revid": "125751489", "url": "https://it.wikipedia.org/wiki?curid=50777", "title": "Papa Adriano III", "text": "Biografia.\nLe presunte origini.\nNacque a Roma da una famiglia che alcuni genealogisti vogliono imparentata coi conti di Tuscolo: figlio di Benedetto \"magnus tusculanus dux et comes\", figlio a sua volta di quell'Alberico \"marchio et consul tusculanus princeps potentissimus\" che fu fratello di Papa Adriano I (772-795) e antenato dei conti di Tuscolo. Pertanto Adriano I sarebbe stato suo prozio, e Adriano III sarebbe stato il fratello maggiore di Sergio dei conti di Tuscolo, ovvero Papa Sergio III (904-911). Si \u00e8 certi, comunque, che Adriano fu romano di Via Lata e figlio di un tale Benedetto, come attestato dal \"Liber Pontificalis\". Della sua carriera ecclesiastica non \u00e8 giunta nessuna notizia, salvo la sua nomina a cardinale da parte di papa Marino I.\nPontificato.\nLe lotte intestine e la gestione della Chiesa.\nEletto il 17 maggio dell'884, il suo breve pontificato ebbe luogo in un periodo travagliato. Dopo la morte di Giovanni VIII (di cui era stato nemico in quanto filo-germanico), Roma era infatti insanguinata dai contrasti tra i sostenitori della politica del defunto pontefice e quelli legati invece al partito filo-germanico.\nAd Adriano sono stati attribuiti dal cronista Martino Polono due decreti (la cui autenticit\u00e0 \u00e8 per\u00f2 dubbia), fortemente applicativi della stessa idea di supremazia del potere temporale della Chiesa su quello secolare gi\u00e0 affermata nelle \"Decretali pseudoisidoriane\"; questi decreti avrebbero sancito l'esclusione della presenza dei messi imperiali all'atto dell'elezione del nuovo papa, e, soprattutto, il passaggio della corona imperiale ad un principe italiano al momento della morte di Carlo il Grosso che non aveva eredi. Autentici o meno i decreti, la debolezza e inettitudine dell'imperatore avevano effettivamente fatto nascere simili speranze in pi\u00f9 di un principe italiano.\nI rapporti con gli Stati europei.\nCome rileva la biografia dell\"'Enciclopedia dei Papi\" la brevit\u00e0 del pontificato non permise di mettere chiaramente in luce l'orientamento di Adriano nei confronti di Fozio, il patriarca di Costantinopoli gi\u00e0 scomunicato da papa Niccol\u00f2 I e poi da Giovanni VIII, anche se Ottorino Bertolini ipotizza che la tendenza del nuovo pontefice fosse sulla linea (inizialmente) conciliante di papa Giovanni VIII, piuttosto che su quella severa dimostrata dall'immediato predecessore Marino I.\nPer quanto riguarda l'impero franco, morto Carlomanno II, l'imperatore Carlo il Grosso convoc\u00f2 per l'estate dell'885 una dieta a Worms, alla quale invit\u00f2 anche il papa in quanto l'imperatore voleva avere il suo parere sul riordino dell'impero, sulla legittimazione del figlio naturale Bernardo e per discutere della minacciosa presenza dei Saraceni nella penisola italiana.\nMorte e sepoltura.\nIl pontificato di Adriano fu assai breve: mentre era in viaggio per partecipare alla dieta convocata da Carlo il Grosso, fu colto da improvviso malore nei pressi di San Cesario sul Panaro, e mor\u00ec l'8 luglio (secondo il \"Vetus Martyrologium Romanum\" e l'erudito del XIX secolo Gaetano Moroni) o in una data compresa tra la met\u00e0 d'agosto e la met\u00e0 di settembre dell'885 (secondo studiosi pi\u00f9 recenti). Il \"Vetus Martyrologium Romanum\" cita inoltre Spilamberto (centro abitato limitrofo a San Cesario) come luogo della morte. \nIl suo corpo fu inumato nell'Abbazia di Nonantola, dov'\u00e8 tuttora sepolto e venerato.\nCulto.\nI motivi della sua venerazione come santo sono praticamente sconosciuti, ma divenne noto per aver aiutato la popolazione di Roma durante una carestia.\nA Spilamberto (Mo) esiste una chiesa parrocchiale dedicata a Sant'Adriano III.\nIl suo culto venne confermato nel 1891 da papa Leone XIII. La sua memoria liturgica ricorre l'8 luglio."}
{"id": "50779", "revid": "125751551", "url": "https://it.wikipedia.org/wiki?curid=50779", "title": "Papa Stefano VI", "text": "Biografia.\nOrigini e carriera ecclesiastica.\nSecondo la tradizione, sarebbe stato di origine romana e figlio di un prete di nome Giovanni. Fu nominato, nell'891, vescovo di Anagni da papa Formoso, forse contro la sua volont\u00e0, in quanto l'essere a capo di una diocesi implicava l'esclusione dall'elezione a vescovo di Roma.\nPontificato.\nElezione.\nMorto Bonifacio VI di gotta dopo appena quindici giorni di pontificato, Stefano fu eletto in un momento imprecisato tra il 26 aprile e l'11 giugno 896, data del primo documento che lo attesta come papa.\nPrima che il legittimo imperatore Arnolfo di Carinzia potesse influire sulla nomina papale con qualche suo candidato, Stefano era stato posto sul soglio pontificio a seguito delle pressioni del partito filo-spoletino, che in quel periodo aveva il predominio politico in citt\u00e0, e che era al seguito di Lamberto II di Spoleto (incoronato re d'Italia e imperatore da papa Formoso) e di sua madre Ageltrude. La poca dimestichezza del papa in ambito politico e la totale dipendenza dalla casa spoletina, \u00e8 dimostrata anche dal fatto che inizialmente Stefano mostr\u00f2 di riconoscere come imperatore Arnolfo (anch'egli incoronato dallo stesso Formoso), per poi fare marcia indietro in favore di Lamberto appena Ageltrude gli ricord\u00f2 chi comandava a Roma.\nIl Sinodo del cadavere.\nNel gennaio dell'897, forse a seguito delle pressioni di Lamberto e Ageltrude, Stefano VI ordin\u00f2 la celebrazione di un processo, definito poi \"sinodo del cadavere\" (\"synodus horrenda\"), a carico del defunto papa Formoso, pontefice dall'891 all'896, per sacrilegio e tradimento. Formoso (contro il quale la famiglia spoletina nutriva un odio profondo) era ritenuto colpevole di una serie di crimini: essere salito al soglio pontificio grazie all'appoggio del partito filo-germanico, nemico giurato degli spoletini; essere stato consacrato papa bench\u00e9 fosse gi\u00e0 vescovo di Porto; aver violato il giuramento fatto a papa Giovanni VIII nell'878, durante il concilio di Troyes, quando, per ottenere la revoca della scomunica, si impegn\u00f2 a non mettere mai pi\u00f9 piede in Roma.\nIl cadavere di Formoso venne dunque esumato, vestito dei paramenti pontifici e collocato su un trono nella basilica lateranense per rispondere di tutte le accuse. A parte la generale decadenza dei costumi e della moralit\u00e0, anche da parte delle pi\u00f9 alte cariche ecclesiastiche, l'unica plausibile spiegazione ad un siffatto modo di procedere pu\u00f2 essere riscontrata nella procedura giudiziaria germanica, che nella celebrazione di un processo esigeva la presenza del \"corpus delicti\", e che dunque consentiva anche la presenza di un cadavere.\nFerdinand Gregorovius, lo storico tedesco del XIX secolo, fornisce una tra le migliori descrizioni, sebbene con forti tinte drammatiche, del clima e della conclusione di tale sinodo:\n\u00c8 dubbio se i vecchi nemici di Formoso, Lamberto II di Spoleto e sua madre Ageltrude siano stati i veri istigatori di Stefano. Se infatti l'annullamento degli atti compiuti da Formoso tornava sicuramente a vantaggio di Stefano, in quanto in tal modo veniva meno la sua nomina vescovile nella diocesi di Anagni e dunque anche l'irregolarit\u00e0 nell'elezione pontificale, per lo stesso motivo si sarebbe potuta ritenere nulla anche l'incoronazione di Lamberto di Spoleto, e la cosa non sarebbe certo tornata a suo vantaggio. \u00c8 pur vero, per\u00f2, che pur sapendo a cosa si andava incontro, Lamberto e Ageltrude non fecero nulla per impedire il \"processo\".\nConseguenze del Sinodo del cadavere.\nDel breve pontificato di Stefano VI (appena un anno e tre mesi) si ricordano, oltre alla \"synodus horrenda\", pochissimi altri atti, praticamente tutti (tranne la concessione di speciali privilegi ad alcune chiese, come quella di Narbonne e di V\u00e9zelay) connessi a quel macabro evento, come le forzate dimissioni di alcuni vescovi ordinati da Formoso.\nIl processo, infatti, con il conseguente strazio del cadavere, suscit\u00f2 pochi mesi dopo (estate 897) una rivolta popolare in tutta Roma, con un ritorno di prestigio del partito filo-germanico e un'ondata di indignazione che spinse il popolo alla vendetta per il misfatto compiuto. Papa Stefano ne sub\u00ec direttamente le conseguenze: venne catturato, deposto e imprigionato a Castel Sant'Angelo, dove nell'ottobre dello stesso anno 897 venne ucciso per strangolamento. Le sue spoglie verranno poi sepolte in San Pietro dall'amico papa Sergio III, nel 907."}
{"id": "50780", "revid": "1590006", "url": "https://it.wikipedia.org/wiki?curid=50780", "title": "Risparmio", "text": "In economia, il risparmio \u00e8 la quota del reddito di persone, imprese o istituzioni che non viene spesa nel periodo in cui il reddito \u00e8 percepito, ma \u00e8 accantonato per essere speso in un momento futuro. Il risparmio \u00e8 dunque un sacrificio del consumo presente, in vista di un maggiore consumo futuro. Si noti la differenza tra risparmio ed investimento in cui invece \u00e8 necessariamente presente un elemento di rischio. \nIn generale lo scopo del risparmio \u00e8 quello di poter disporre in un secondo momento delle risorse non spese. Ci\u00f2 pu\u00f2 avvenire per far fronte a spese impreviste, nel caso di un risparmio di tipo precauzionale, per garantirsi un reddito futuro oltre a quello offerto dal sistema pensionistico, come formalizzato dalla teoria del ciclo vitale di Franco Modigliani, per lasciare un'eredit\u00e0 o per compiere, in futuro, un investimento di rilevanti dimensioni, come l'acquisto di un bene durevole. La distinzione tra le diverse motivazioni del risparmio si deve principalmente a John Maynard Keynes.\nI settori dell'economia.\nIl risparmio nazionale corrisponde alla differenza tra prodotto interno e consumi e risulta identico alla somma degli investimenti interni corretti dalla variazione del saldo debitore o creditore verso il resto del mondo. I soggetti economici che concorrono alla formazione o alla distruzione del risparmio nazionale possono essere raggruppati in tre grandi categorie: le famiglie, le imprese e la Pubblica Amministrazione. Il risparmio conseguito dalla Pubblica Amministrazione (Stato, enti locali, enti pubblici vari) viene chiamato risparmio pubblico. Ad esso si contrappone il risparmio privato, ovvero la somma di quanto accumulato dalle due altre grandi categorie di soggetti: le famiglie (risparmio familiare) e le imprese (risparmio d'impresa). Le imprese private e la Pubblica Amministrazione spesso non risparmiano o non risparmiano a sufficienza per fronteggiare le loro necessit\u00e0. Richiedono, quindi, risorse finanziarie in aggiunta a quelle di cui dispongono. Possono ricevere finanziamenti direttamente dalle famiglie, alle quali cedono titoli (azioni e obbligazioni) oppure indirettamente, ricorrendo al credito bancario. Le banche che sono intermediari finanziari, a loro volta, finanziano i propri impieghi ricorrendo ai risparmi delle famiglie (depositi). In questo senso si pu\u00f2 dunque parlare di settori \"in surplus\" o \"in deficit\" dell'economia.\nIl tasso di risparmio, vale a dire la quota del reddito che viene risparmiata, \u00e8 variata nel corso del tempo, in generale riducendosi. Tra le varie motivazioni addotte dagli economisti, si considera quella che spiega il fenomeno correlando il tasso di risparmio alle incertezze prodotte da violente crisi economiche (ad esempio la crisi degli anni trenta) e dai conflitti bellici.\nRisparmio e investimento.\nIl risparmio \u00e8 strettamente legato all'investimento. Non usando il reddito per acquistare beni di consumo, \u00e8 possibile investire risorse usandole per produrre capitale fisso, ad esempio impianti e macchinari. Il risparmio pu\u00f2 quindi essere vitale per incrementare la quantit\u00e0 di capitale fisso disponibile, che contribuisce alla crescita economica.\nTuttavia, un aumento del risparmio non corrisponde sempre ad aumento dell'investimento: se i risparmi vengono messi da parte infruttuosamente nel cosiddetto materasso, anzich\u00e9 essere depositati presso un intermediario finanziario, come ad esempio una banca, o investiti nell'acquisto di titoli, non c'\u00e8 possibilit\u00e0 che tali risparmi vengano riciclati come investimento dalle imprese. Ci\u00f2 significa che il risparmio pu\u00f2 aumentare senza che aumenti l'investimento, inteso al netto delle scorte, possibilmente causando una diminuzione della domanda e quindi recessione, anzich\u00e9 crescita economica. Nel breve periodo, una diminuzione del risparmio pu\u00f2 portare ad una crescita della domanda aggregata e quindi dell'economia. Nel lungo periodo se il risparmio diminuisce finisce per ridurre anche l'investimento e diminuire il livello futuro della produzione. Questo particolare effetto \u00e8 conosciuto come \"paradosso della parsimonia\". La produzione economica futura \u00e8 resa possibile rinunciando al consumo immediato per aumentare l'investimento.\nIn un'economia agricola primitiva, il risparmio potrebbe prendere la forma di accantonare la parte migliore del grano raccolto come semina per la stagione successiva. Se tutto il raccolto fosse consumato, l'agricoltura cesserebbe alla stagione successiva, e si avrebbe un'economia degradata di cacciatori-raccoglitori. Tuttavia, anche se l'intero raccolto venisse risparmiato, non si avrebbe nulla da consumare per l'anno in corso. Pertanto, il tasso ottimale di risparmio deve mantenersi tra questi due estremi ed \u00e8 definito come il tasso di risparmio di regola aurea.\nLe scelte di risparmio.\nLa misura del compenso richiesto per il sacrificio del consumo presente, in vista di un maggiore consumo futuro, se espresso in termini percentuali \u00e8 rappresentata dal tasso di interesse. L'economia classica postulava che i tassi d'interesse si sarebbero adattati velocemente in modo da eguagliare risparmio e investimento, evitando una sovrapproduzione generale. Ma secondo Keynes sia il risparmio che l'investimento sono inelastici rispetto al tasso d'interesse, cos\u00ec da richiedere notevoli variazioni dei tassi. Sarebbero invece la domanda e l'offerta di moneta a determinare i tassi d'interesse nel breve periodo. Sarebbe dunque possibile che il risparmio ecceda l'investimento, causando una recessione.\nNell'ambito delle famiglie si \u00e8 osservato che le scelte di risparmio dipendono da diversi fattori. In particolare, la propensione a risparmiare di un individuo dipende dalle sue condizioni economiche: chi \u00e8 meno abbiente tende a risparmiare di meno, dovendo destinare una percentuale pi\u00f9 elevata del suo reddito a spese incomprimibili. Di conseguenza maggiore \u00e8 la percentuale di persone con redditi elevati, in una economia, maggiore \u00e8 il tasso di risparmio e minore la quota del reddito che viene destinata ai consumi immediati.\nIn finanza personale.\nNella finanza personale, il risparmio corrisponde alla preservazione nominale del denaro per usi futuri, per creare ad esempio un fondo di emergenza, per l'acquisto di beni durevoli come una casa o un'auto, o in previsione di spese future, nonostante la possibilit\u00e0 che l'inflazione ne eroda il valore reale. Pu\u00f2 essere usato per questi scopi un conto di deposito che paga generalmente un interesse.\nIl denaro usato per acquistare azioni, depositato in uno schema di investimento collettivo (ad esempio in un fondo comune) o utilizzato in generale per acquistare un titolo rischioso, viene considerato un investimento finanziario. Questa distinzione \u00e8 importante perch\u00e9 il rischio da investimento pu\u00f2 causare una perdita in conto capitale se, al momento del realizzo, il valore del titolo \u00e8 diminuito rispetto a quando \u00e8 stato acquistato.\nA diversi livelli di rischio desiderati si applicano diversi tassi di rendimento attesi, tanto che, per alcuni conti di deposito privi di rischio, il tasso d'interesse pu\u00f2 risultare insufficiente a coprire la perdita di valore reale dovuta all'inflazione.\nIn molti casi, i termini risparmio ed investimento sono usati intercambiabilmente, cosa che confonde questa distinzione. Ad esempio molti conti di deposito sono etichettati come \"conti di investimento\" dalle banche per scopi di marketing."}
{"id": "50781", "revid": "125751540", "url": "https://it.wikipedia.org/wiki?curid=50781", "title": "Papa Bonifacio VI", "text": "Biografia.\nOrigini.\nRomano, era figlio di un vescovo di nome Adriano. Quand'era circa sulla settantina, fu degradato e scomunicato due volte da papa Giovanni VIII, forse per una condotta morale dissoluta o per ragioni politiche: con il primo provvedimento fu degradato da suddiacono a laico e scomunicato; con il secondo il pontefice, dopo avergli tolto la scomunica, riabilitato come suddiacono ed elevato al sacerdozio, lo scomunic\u00f2 di nuovo e lo depose dal sacerdozio. Giovanni VIII non lo reintegr\u00f2 pi\u00f9, perci\u00f2 \u00e8 plausibile che l'abbia fatto un successore: Marino I, Adriano III, Stefano V o Papa Formoso. Quest'ultimo lo nomin\u00f2 cardinale.\nPapato.\nBonifacio fu eletto nell'aprile 896 (probabilmente l'11), nonostante il poco edificante passato e senza tener conto di alcuna delle prescrizioni canoniche sull'elezione papale. Si dice, infatti, che fu eletto in seguito ad un tumulto, dovuto forse come reazione allo strapotere che Arnolfo di Carinzia, l'imperatore riconosciuto da Formoso, esercitava sulla citt\u00e0 attraverso il suo vicario Faroldo. Bonifacio, divenuto papa in una Roma lacerata tra il partito filo-germanico e quello spoletino, pot\u00e9 occupare per pochissimo tempo il soglio pontificio: mor\u00ec, infatti, dopo solo quindici giorni (26 aprile). Il suo \u00e8 il secondo pontificato pi\u00f9 breve della storia, il terzo se si include quello di papa Stefano (II), durato solo quattro giorni."}
{"id": "50782", "revid": "1494169", "url": "https://it.wikipedia.org/wiki?curid=50782", "title": "Acolmiztli", "text": ""}
{"id": "50783", "revid": "39224", "url": "https://it.wikipedia.org/wiki?curid=50783", "title": "Gerusalemme", "text": "Gerusalemme (: ; , \"Yerushalayim\", \"Yerushalaim\" e/o \"Yerushalaym\" ; , \"la (citt\u00e0) santa\", sempre , in greco \u0399\u03b5\u03c1\u03bf\u03c3\u03cc\u03bb\u03c5\u03bc\u03b1, \"Ieros\u00f3lyma\", in latino \"Hierosolyma\" o \"Ierusalem\", per antonomasia \u00e8 definita \"La Citt\u00e0 Santa\"), capitale giudaica tra il X e il VI secolo a.C., \u00e8 la capitale contesa di Israele e citt\u00e0 santa nell'Ebraismo, nel Cristianesimo e nell'Islam. Si trova sull'altopiano che separa la costa orientale del Mar Mediterraneo dal Mar Morto, a est di Tel Aviv, a sud di Ramallah, a ovest di Gerico e a nord di Betlemme.\nLa Citt\u00e0 Vecchia e le sue mura, considerate patrimonio dell'umanit\u00e0 dall'UNESCO, racchiudono in meno di un chilometro quadrato molti luoghi di grande significato religioso come il Monte del Tempio, il Muro del pianto, la Basilica del Santo Sepolcro, la Cupola della Roccia e la Moschea al-Aqsa. Nel corso della sua storia, Gerusalemme \u00e8 stata distrutta e ricostruita due volte ed \u00e8 stata assediata, conquistata e riconquistata in decine di occasioni.\nFino alla fine della prima guerra mondiale fu occupata dagli ottomani, successivamente con la sconfitta dell'impero ottomano pass\u00f2 ai britannici, che istituirono il Mandato britannico della Palestina. In seguito alla guerra arabo-israeliana del 1948, le forze armate israeliane occuparono buona parte della porzione di terra assegnata secondo il piano di spartizione ONU allo stato arabo e le truppe giordane occuparono la Cisgiordania e la parte orientale di Gerusalemme fino al 1967, quando a seguito della guerra dei sei giorni la parte orientale di Gerusalemme, fino ad allora sotto dominio giordano fu conquistata dalle truppe israeliane; nel 1980 il parlamento israeliano approv\u00f2 una legge fondamentale (l'equivalente di un emendamento costituzionale) che proclamava unilateralmente \"Gerusalemme, unita e indivisa [...]\". Il Consiglio di sicurezza delle Nazioni Unite nella risoluzione 478 ha definito la legge \"nulla e priva di validit\u00e0\", \"una violazione del diritto internazionale\" e un \"serio ostacolo al raggiungimento della pace in Medio Oriente\".\nGeografia fisica.\nGerusalemme \u00e8 situata a 31\u00b047\u2032N, 35\u00b013\u2032E, a circa 60\u00a0km a est di Tel Aviv e del mar Mediterraneo e 35\u00a0km a ovest del Mar Morto, sull'estremita' meridionale di un altopiano dei monti della Giudea, che include il Monte degli Ulivi (\"Har HaZeitim\") a est e il Monte Scopus (\"Har HaTzofim\") a nord-est; l'altitudine (della citt\u00e0 antica) \u00e8 circa 760 m s.l.m. (la moderna \u00e8 percorsa da continui saliscendi), la sua superficie \u00e8 125\u00a0km^2. Le citt\u00e0 vicine sono Betlemme e Beit Jala a sud, Abu Dis e Maale Adumim a est, Ramallah, Givat Zeev a nord e Mevaseret Zion a ovest.\nCitt\u00e0 antica.\nAll'interno della citt\u00e0 di Gerusalemme \u00e8 possibile identificare la Citt\u00e0 Vecchia, circondata ancora oggi da mura difensive con camminamento perimetrale e passaggi obbligati (Porta Nuova, Porta di Damasco e Porta di Erode a nord; Porta dei Leoni e Porta d'Oro murata sulla fiancata della Spianata a est; Porta del Letame e Porta di Sion a sud; Porta di Giaffa a ovest) posta su quattro colline:\nSebbene Sion e Ophel costituissero il nucleo originario, si trovano al di fuori delle mura che individuano la cosiddetta Citt\u00e0 Vecchia.\nCitt\u00e0 moderna.\nMea Shearim.\nMea Shearim \u00e8 uno dei pi\u00f9 antichi quartieri gerosolimitani al di fuori delle mura della Citt\u00e0 Vecchia. \u00c8 famoso per essere il quartiere dove vivono soltanto membri della comunit\u00e0 haredi.\nClima.\nGerusalemme gode di un clima mediterraneo, con estati calde e secche e inverni freschi e umidi (anche con innevamento sporadico tra gennaio e marzo). Il mese pi\u00f9 freddo \u00e8 gennaio secondo le serie storiche (temperatura media: 8\u00a0\u00b0C) ma con deciso e costante spostamento negli ultimi anni verso febbraio o addirittura la prima decade di marzo, i pi\u00f9 caldi luglio e agosto (temperatura media: 23\u00a0\u00b0C); l'escursione termica tra giorno e notte \u00e8 notevole: le sere sono tipicamente fresche anche in estate. Le precipitazioni annue medie toccano i 590 millimetri, concentrandosi tra ottobre e maggio (particolarmente tra gennaio e marzo). Nei restanti mesi non \u00e8 raro avere completa assenza di pioggia. Una grande percentuale delle case antiche \u00e8 dotata di \"reservoir\" (cisterne sotterranee) per la raccolta e conservazione dell'acqua e la quasi totalit\u00e0 \u00e8 dotata di serbatoi esterni sui tetti. La citt\u00e0 pesca inoltre acqua fino a 2.000\u00a0m di profondit\u00e0. Diffusa la tecnologia del solare, in espansione il fotovoltaico. L'inquinamento dell'aria, ampiamente mitigato dal clima collinare e dal vento costante, deriva principalmente dal traffico automobilistico (responsabile del pesante inquinamento acustico), indisciplinato ed eccessivo rispetto alla capacit\u00e0 di strade costruite in tempi antichi, e non tanto dall'industria.\nStoria.\nEt\u00e0 antica.\nLe origini di Gerusalemme risalgono all'et\u00e0 della pietra, ma viene menzionata per la prima volta in alcuni testi egiziani dei primi secoli del II millennio a.C. (testi di esecrazione) e successivamente in modo sicuro in alcune lettere di Amarna risalenti al 1425 a.C.\nLa citt\u00e0 rimase occupata dal clan amorrita dei Gebusei (1000 a.C. circa) fino alla conquista ebraica da parte di re David, il quale fece di Gerusalemme la capitale del suo regno; David inoltre fece costruire sull'acropoli una reggia assieme a molti altri edifici e ordin\u00f2 la ricostruzione delle mura di cinta. Successivamente il re Salomone fece erigere al posto della reggia il tempio di Dio; quest'ultimo fu distrutto nel 586 a.C. a seguito della violenta invasione dei Babilonesi guidati dal re Nabucodonosor che saccheggiarono la citt\u00e0 e deportarono la popolazione a Babilonia. Rientrati i Giudei in patria dopo l'editto di Ciro del 538 a.C., costruirono il Secondo Tempio; pi\u00f9 tardi Neemia elev\u00f2 nuovamente le mura.\nNel 331 a.C. Gerusalemme venne occupata da Alessandro Magno e in seguito occupata dai Tolomei d'Egitto sino al 198 a.C., quando cadde sotto il dominio dei Seleucidi di Siria. Questi ultimi cercarono di ellenizzare la citt\u00e0, ma i tentativi furono vani e provocarono la rivolta ebraica dei Maccabei che, nel 165 a.C., si risolse con la vittoria di questi ultimi, l'instaurazione della dinastia degli Asmonei e il ritorno a una sovranit\u00e0 ebraica, destinata a durare fino alla conquista (63 a.C.) da parte di Gneo Pompeo. Con la conquista romana Gerusalemme fu consegnata a Erode che la ricostru\u00ec secondo i criteri urbanistici greco-romani e fece ampliare il Tempio. Sotto il governatorato di Ponzio Pilato vi fu crocifisso Ges\u00f9, molto probabilmente sul monte Golgota.\nI fermenti religiosi provocarono due gravissime rivolte nella citt\u00e0, la prima delle quali si protrasse dal 66 al 70, e per sedarla fu necessario l'intervento delle legioni comandate da Tito; quest'ultimo, soffocata la rivolta, distrusse la citt\u00e0 e il Tempio; la seconda insurrezione, comandata da Simon Bar Kokheba nel 132, permise agli Ebrei la riconquista di Gerusalemme, seppure per breve tempo: i Romani infatti mobilitarono rapidamente le truppe di stanza al confine ed eliminarono ogni resistenza ribattezzando la citt\u00e0 col nome di \"Aelia Capitolina\" e trasformandola in colonia romana. L'imperatore Costantino I e i suoi successori fecero restaurare e abbellire i luoghi legati alle storie evangeliche ed erigere la prima chiesa cristiana, la Basilica del Santo Sepolcro.\nNel 614 Gerusalemme fu conquistata dai Sasanidi di Cosroe II che sconfissero Eraclio I, fecero strage della popolazione e s'impadronirono della reliquia della Vera Croce; la citt\u00e0 fu riconquistata dallo stesso Eraclio I nel 628. Nel 638 la citt\u00e0 si arrese al califfo \u02bfUmar ibn al-Kha\u1e6d\u1e6d\u0101b e rest\u00f2 amministrata dai Califfi omayyadi di Damasco e da quelli abbasidi di Baghdad.\nDominio arabo.\nNel 972 fu conquistata dagli Im\u0101m ismailiti fatimidi, ma nel 1071 essa fu presa dall'avventuriero turco Ats\u00efz ibn Uvak, costretto presto a chiedere l'aiuto del selgiuchide Malik Shah I per evitare la reazione dei Fatimidi. Lo ottenne, senza per\u00f2 poter evitare di essere ucciso nel 1079 dal sultano.\nIl califfo fatimide Al-Hakim oppresse duramente gli abitanti cristiani e distrusse numerose chiese, fra le quali la basilica del Santo Sepolcro, suscitando lo sdegno in Occidente.\nNel confuso quadro istituzionale creato dalla guerra civile tra i vari pretendenti selgiuchidi, a seguito della morte del sultano Maliksh\u0101h a fine 1092, i Fatimidi riuscirono a riprendere la citt\u00e0 e i territori che da essa dipendevano.\nFu quindi una guarnigione fatimide a tentare inutilmente di difendere la Citt\u00e0 Santa dall'assedio vittorioso dei Crociati che, nel 1099, se ne impadronirono massacrando la popolazione musulmana ed ebraica, e quindi erigendola a capitale del loro Regno di Gerusalemme.\nNel 1187 fu conquistata da Saladino e dopo un breve dominio cristiano dal 1229 al 1244, fu sotto la dominazione musulmana degli Ayyubidi e quindi dei Mamelucchi che per\u00f2, nel 1516, furono sconfitti dal sultano ottomano Selim I, che la annesse al suo Impero, allora esteso fino alla Siria e all'Egitto.\nPeriodo ottomano.\nGerusalemme godette di un prospero periodo di rinnovamento sotto Solimano il Magnifico, e testimoni\u00f2 la ricostruzione delle mura intorno alla Citt\u00e0 Vecchia. Per gran parte del dominio ottomano, Gerusalemme rimase un centro provinciale, anche se importante dal punto di vista religioso.\nTra le principali innovazioni introdotte dagli ottomani, si citano i moderni sistemi postali. A met\u00e0 del XIX secolo, gli Ottomani costruirono la prima strada asfaltata, che collegava Giaffa a Gerusalemme, e nel 1892, il sistema ferroviario raggiunse la citt\u00e0.\nNel 1836, nel corso del periodo di dominazione egiziana, Ibr\u0101h\u012bm Pasci\u00e0, autorizz\u00f2 la restaurazione di quattro delle pi\u00f9 importanti sinagoghe, tra le quali la sinagoga Hurva.\nA partire dagli anni 1860, la citt\u00e0 cominci\u00f2 ad espandersi aldi fuori della Citt\u00e0 Vecchia.\nXX secolo.\nIl dominio ottomano della citt\u00e0 dur\u00f2 fino al novembre del 1917, allorquando fu occupata dai britannici comandati dal generale Edmund Allenby, cui partecip\u00f2 anche un contingente italiano. Con il trattato di Versailles, la citt\u00e0 fu dichiarata capitale del Mandato britannico della Palestina. Nel 1949, l'Assemblea generale delle Nazioni Unite proclam\u00f2 l'internazionalizzazione di Gerusalemme, sotto il controllo dell'ONU per favorire la convivenza delle varie componenti religiose della citt\u00e0. La gran parte della componente ebraica pre-israeliana accett\u00f2 il piano generale di partizione della Palestina in due Stati, uno ebraico e uno arabo, mentre la maggior parte della componente araba palestinese e il resto del mondo arabo e islamico lo respinsero. Entrambe le parti non erano tuttavia disposte in alcun modo a rinunciare alla Citt\u00e0 Santa e per questo le forze ebraiche e quelle arabe giordane della Legione araba occuparono Gerusalemme: le prime il settore occidentale della citt\u00e0 e le seconde la sua parte orientale. Nel dicembre 1949 Gerusalemme fu proclamata capitale del nuovo Stato israeliano, che nel mese successivo vi trasfer\u00ec gli uffici istituzionali.\nNel corso della guerra dei sei giorni gli israeliani occuparono il settore giordano, suscitando la condanna da parte dell'Assemblea generale dell'ONU. Con un decreto approvato dal Parlamento israeliano si dichiar\u00f2, il 30 luglio del 1980, l'ufficiale annessione del settore giordano e la proclamazione di Gerusalemme capitale \"unita e indivisibile\" di Israele.\nTale proclamazione tuttavia suscit\u00f2 il malcontento non solo degli arabi, ma anche della gran parte delle diplomazie mondiali, a causa del timore che il riconoscimento di tale status legittimasse l'uso della forza nella soluzione delle controversie internazionali.\nLo status internazionale di Gerusalemme rappresenta un problema nodale complesso e di difficile risoluzione nel quadro dei conflitti arabo-israeliani. Svariati tentativi sono stati fatti negli ultimi decenni per definirne lo status giuridico internazionale, tramite risoluzioni ONU e negoziazioni fra le parti, nessuno dei quali ha portato finora ad alcun esito definitivo. La sovranit\u00e0 territoriale di Gerusalemme \u00e8 rivendicata sia da Israele sia dal popolo palestinese in modalit\u00e0 finora inconciliabili. La variet\u00e0 di composizione della popolazione della citt\u00e0, luogo di culto delle tre religioni abramitiche, la sua peculiarit\u00e0 storica e l'importanza di luoghi considerati patrimonio dell'umanit\u00e0 rendono la ricerca di una soluzione ancora pi\u00f9 complessa, chiamando in causa, oltre ai leader dei due popoli e agli organi internazionali, anche altri soggetti tra cui la Santa Sede.\nIsraele, dal 1967, ha il controllo \"de facto\" dell'intera Gerusalemme, inclusa Gerusalemme Est; per consolidare tale controllo le autorit\u00e0 israeliane hanno messo in campo una serie di politiche urbane volte contemporaneamente a favorire la costruzione di quartieri ebraici nei territori occupati di Gerusalemme Est (nel 2008 in questi quartieri risiedevano circa ebrei), e a ostacolare l'espansione urbana dei quartieri arabi. Israele rivendica sull'intera Gerusalemme la piena sovranit\u00e0 - e ne ha affermato per legge fondamentale lo status di capitale \"completa e indivisa\". Il popolo palestinese, tramite i suoi rappresentanti, rivendica una parte o la totalit\u00e0 di Gerusalemme (in arabo al-Quds, ossia \"la Santa\") come capitale del futuro Stato palestinese. La maggior parte dei membri dell'ONU e delle organizzazioni internazionali non accetta n\u00e9 che Gerusalemme sia capitale di Israele, n\u00e9 l'annessione a Israele di Gerusalemme Est. La maggior parte delle ambasciate si trova nel distretto di Tel Aviv.\nSecondo lo studioso Stephen Zunes la \"comunit\u00e0 internazionale\" in generale non avrebbe accettato di riconoscere Gerusalemme come capitale di Israele.\nIl ministero degli esteri israeliano in proposito afferma come sia \"la maggioranza degli stati\" a non aver accettato di riconoscere a Gerusalemme lo status di capitale.\nNel maggio 2007, in occasione dei festeggiamenti per il quarantesimo anniversario della riunificazione della citt\u00e0, ha creato sconcerto nel mondo politico israeliano l'assenza di rappresentanze diplomatiche alla cerimonia di Stato. Il primo a declinare l'invito fu l'ambasciatore tedesco, seguito da quello statunitense. Il sindaco Lupolianski reag\u00ec rifiutando la necessit\u00e0 di un riconoscimento internazionale, mentre membri della Knesset auspicarono che lo status di capitale potesse essere riconosciuto in futuro.\nI tentativi di dare uno status definito alla citt\u00e0 risalgono al periodo che segu\u00ec la fine del mandato britannico della Palestina. Il regime internazionale originariamente previsto dall'ONU per la citt\u00e0 di Gerusalemme (corpus separatum), ideato nel quadro del Piano di partizione della Palestina del 1947, non fu mai realizzato e venne abbandonato negli anni seguenti. Dal 1948 al 1967, a seguito dell'assedio della Citt\u00e0 Vecchia da parte della Legione araba, sfociato nell'espulsione della popolazione ebraica dalla stessa, la citt\u00e0 fu separata tra Gerusalemme Est, inclusa la Citt\u00e0 Vecchia pi\u00f9 alcuni quartieri orientali minori con sovranit\u00e0 giordana, e Gerusalemme Nuova con sovranit\u00e0 israeliana. Israele acquis\u00ec il controllo dell'intera citt\u00e0 in seguito alla guerra dei sei giorni del 1967.\nLa citt\u00e0 fu proclamata capitale di Israele nel 1950 e designata in seguito come tale nella legislazione israeliana il 30 luglio 1980, data di promulgazione della Jerusalem Law.\nTali proclamazioni sono state condannate da Risoluzioni ONU e sentenze di corti internazionali, poich\u00e9 la citt\u00e0 di Gerusalemme comprende territori non riconosciuti come israeliani dal diritto internazionale. La Corte internazionale di giustizia ha confermato nel 2004 che i territori occupati dallo Stato di Israele oltre la \"Linea Verde\" del 1967 continuano a essere \"territori occupati\" e dunque con essi anche la parte est di Gerusalemme.\nIl 7 ottobre 2002 il Consiglio di sicurezza delle Nazioni Unite ha approvato la Risoluzione 1322 (2002) confermando le precedenti Risoluzioni 476 e 478 del 1980, 672 del 1990 e 1073 del 1996 e \"tutte le proprie altre Risoluzioni rilevanti\".\nLa Corte internazionale di giustizia in una sua opinione ufficialmente espressa nel 2004 ha confermato la validit\u00e0 di tali risoluzioni, in particolare della Risoluzione 478, affermando come sia (Ris. CdS 476) \"inammissibile l'acquisizione di territorio con la forza\" e che tutte le misure amministrative e legislative intraprese da Israele e volte ad alterare lo status di Gerusalemme, inclusa la \"legge base\" Israeliana che dichiara Gerusalemme quale propria capitale, costituiscono una \"violazione del Diritto internazionale\".\nIl Consiglio di Sicurezza dell'ONU ha richiamato tutti i membri ONU a \"(a) accettare tale decisione e (b) a ritirare le proprie missioni diplomatiche presso Israele che fossero presenti a Gerusalemme\". Tale ritiro \u00e8 effettivamente avvenuto, anche di quegli Stati che avevano proprie ambasciate presso Israele a Gerusalemme. Nella cartografia ONU, non \u00e8 indicato alcun centro quale capitale d'Israele (Vedi: mappa di Israele, mappa del Mediterraneo sudorientale, mappa del Medio Oriente).\nTutti gli Stati che hanno rapporti diplomatici con Israele mantengono le proprie ambasciate fuori da Gerusalemme, in genere a Tel Aviv o nelle immediate vicinanze. Nel 2006 gli unici due Stati che avevano l'ambasciata a Gerusalemme, il Salvador e la Costa Rica, hanno notificato al governo israeliano la decisione di spostare le proprie rappresentanze diplomatiche verso Tel Aviv. Successivamente a tale notifica il Salvador l'ha spostata a Herzliya Pituach (un sobborgo di Herzliya che prende il nome da Theodor Herzl) e la Costa Rica a Ramat Gan (un sobborgo di Tel Aviv). Il Congresso degli Stati Uniti ha richiesto da diversi anni lo spostamento dell'ambasciata USA da Tel Aviv a Gerusalemme, ma nessuno dei governi succedutisi ha messo in atto la decisione.\nSu 83 ambasciate presenti nel 2008 in Israele, 64 (77%) si trovano a Tel Aviv, 10 (12%) a Ramat Gan (citt\u00e0 presso Tel Aviv), 5 (6%) a Herzliya (citt\u00e0 presso Tel Aviv), 2 (2,4%) a Herzliya Pituah (sobborgo marino di Herzliya), 2 (2,4%) a Mevaseret Zion (un insediamento israeliano retto da un \"Local council\", ente amministrativo territoriale - ve ne sono 144 in Israele - simile in struttura a un municipio, ma non ancora tale, non raggiungendo la popolazione minima necessaria per esserlo secondo la legge israeliana; si trova nel Distretto di Gerusalemme, a circa 10\u00a0km dalla citt\u00e0 di Gerusalemme, lungo l'autostrada che la collega a Tel Aviv). In totale, 81 ambasciate su 83 (97,6%) si trovano nel Distretto di Tel Aviv e solo due (Paraguay e Bolivia) in quello di Gerusalemme, ma fuori dalla citt\u00e0 di Gerusalemme.\nOltre ai pronunciamenti in sede internazionale, particolarmente esplicita \u00e8 la posizione ufficiale britannica su Gerusalemme, che in proposito afferma come non sia possibile nessun riconoscimento, e che lo status definitivo della citt\u00e0 sar\u00e0 oggetto di negoziati.\nNel 1995 il Congresso statunitense tent\u00f2 di imporre all'amministrazione un riconoscimento di Gerusalemme come capitale di Israele; l'entrata in vigore del provvedimento \u00e8 stata per\u00f2 rimandata dai vari Presidenti fino al 6 dicembre 2017, quando Donald Trump ha dichiarato il trasferimento dell'Ambasciata USA nella Citt\u00e0 Santa argomentandola come una scelta \"necessaria per la pace\".\nMonumenti e luoghi d'interesse.\nL'importanza storica di Gerusalemme la rende una delle citt\u00e0 medio-orientali pi\u00f9 interessanti dal punto di vista dei luoghi storicamente rilevanti. La concentrazione maggiore di siti storici e religiosi ha sede nella Citt\u00e0 Vecchia di Gerusalemme, Patrimonio dell'umanit\u00e0 dal 1981, circondata dalle mura costruite nel 1538 durante il regno del sultano ottomano Solimano il Magnifico. La citt\u00e0 vecchia \u00e8 suddivisa in quattro sezioni, che prendono il nome dalla componente demografica che vi ha dominato nel corso dei secoli: il quartiere cristiano, situato nella zona nord-occidentale, \u00e8 confinante a sud-ovest con il quartiere armeno, che sorge oltre la porta di Giaffa; il quartiere cristiano inoltre confina a nord con il quartiere musulmano, il quale si estende in un'area compresa tra la porta di Damasco, la porta di Santo Stefano e la Porta Dorata (oggi murata), a est della quale si trovano il Monte degli Ulivi e l'orto del Getsemani. Il quartiere ebraico, compreso tra le sezioni musulmana e armena, occupa il quadrante sud-orientale della Citt\u00e0 Vecchia.\nNumerosi sono i monumenti di Gerusalemme, tra questi: la Cupola della Roccia, spesso considerata simbolo della citt\u00e0, realizzata in et\u00e0 omayyade sul luogo dal quale, secondo il Corano, il profeta Maometto ascese da vivo al cielo per grazia divina, la Basilica del Santo Sepolcro, costruita su una preesistente basilica del IV secolo, a sua volta eretta sul luogo tradizionalmente considerato la tomba di Cristo, e il Muro Occidentale (conosciuto come \"Muro del Pianto\"), luogo sacro per eccellenza degli ebrei, residuo del tempio costruito da re Salomone.\nIl convento di San Salvatore, fondato nel 1559 dai francescani, all'interno del complesso ancora oggi sede della Custodia di Terra Santa. Dal 2008 \u00e8 dotata del pi\u00f9 importante organo a canne della citt\u00e0, opera di artigiani austriaci e dono della diocesi di Innsbruck. Nella struttura opera l'Istituto Magnificat, dedicato all'insegnamento musicale in collegamento con il Conservatorio Arrigo Pedrollo di Vicenza. Il coro del Magnificat accompagna le celebrazioni cattoliche solenni del Santo Sepolcro e delle altre basiliche e santuari.\nNella Citt\u00e0 Nuova sono situati il Museo d'Israele (con l'esposizione di alcuni rotoli originali od in riproduzione del Mar Morto), lo Yad Vashem, il Cimitero nazionale del monte Herzl, sede inoltre del Centro Sionistico Internazionale, la Biblioteca nazionale e universitaria ebraica e la sede della Knesset, sia quella precedente che quella attuale. La citt\u00e0 ospita nemerose sinagoghe storiche, come quella di rito italiano, trasportata e riassemblata da Conegliano.\nIl passeggio e lo shopping si praticano soprattutto nel triangolo tra Jaffa road, King George Street e Ben Yehuda Street oppure in Salah al-Din Street, la via principale di Gerusalemme Est. Un intero quartiere \u00e8 dedicato al settore terziario e allo shopping (Talpiot), oltre al Malha Mall, nei pressi dell'omonima stazione ferroviaria. Il mercato di Mahane Yehuda, il suq da Porta Damasco verso Nord, costituisce una popolare attrazione sia per i residenti che per i turisti, e raccoglie centinaia di venditori, in prevalenza di prodotti alimentari. La parte moderna di Gerusalemme si \u00e8 sviluppata attorno alla Citt\u00e0 Vecchia anche con insediamenti di grandi dimensioni (quartiere di Ghilo).\nDal 1981 la Citt\u00e0 Vecchia di Gerusalemme \u00e8 inserita tra i patrimoni dell'umanit\u00e0 dell'UNESCO. L'anno seguente viene elencata tra i \"patrimoni in pericolo\" in seguito alla richiesta avanzata dalla Giordania.\nSi cita poi il Memoriale alle vittime di atti terroristici in Israele.\nSociet\u00e0.\nFin dal medioevo, la popolazione gerosolimitana risulta suddivisa in quattro gruppi principali: i musulmani, gli arabi cristiani, gli ebrei e gli armeni. Ognuna delle comunit\u00e0 era concentrata nel proprio quartiere in quella che \u00e8 oggi la Citt\u00e0 Vecchia, che risulta suddivisa ancora oggi in gran parte secondo strutture etno-religiose. La comunit\u00e0 musulmana includeva anche una componente originaria del Maghreb, concentrata fino al 1967 nel quartiere marocchino, e una comunit\u00e0 dom. La proporzione della componente ebraica rimase costante fino agli inizi del XIX secolo, per poi aumentare per opera di cospicui flussi migratori dall'Europa orientale, che interessavano per la maggior parte gruppi spinti da motivi religiosi. Alla fine del XIX secolo, la Prima Aliyah port\u00f2 nuovi immigrati dall'Europa orientale e dallo Yemen. Gli ebrei divennero la maggioranza assoluta della popolazione a partire dagli anni 1880. In seguito alla guerra arabo-israeliana del 1948, buona parte degli arabi gerosolimitani, in particolare cristiani, abbandonarono la citt\u00e0, anche se alcuni fecero ritorno successivamente nella sezione orientale controllata dalla Giordania. In seguito al 1967, la crescita demografica acceler\u00f2; la proporzione della componente ebraica diminu\u00ec a partire dagli ultimi decenni del XX secolo, passando dal rappresentare i tre quarti della popolazione a meno di due terzi nei primi anni del XXI secolo, fenomeno da attribuirsi al maggiore tasso di fertilit\u00e0 della componente araba.\nNel 2016, Gerusalemme ospitava abitanti, componenti un decimo della popolazione israeliana, dei quali ebrei (poco pi\u00f9 del 60% della popolazione), arabi palestinesi (il 38% della popolazione, o il 96% dei quali musulmani, o il 4% cristiani e 200 drusi), cristiani non arabi (dei quali circa un migliaio di armeni concentrati in gran parte nel quartiere armeno) e residenti non classificati. Nel 2018, la popolazione aveva raggiunto i abitanti, ( ebrei e arabi) dei quali residenti a Gerusalemme Ovest e ( arabi e ebrei) a Gerusalemme Est. Bench\u00e9 riceva dall'estero alcune migliaia di immigrati ebrei ogni anno (nel 2018, il 10% dei immigrati in Israele si sono stabiliti in citt\u00e0), lasciano la citt\u00e0 pi\u00f9 persone di quante vi arrivino; nel 2018, gerosolimitani hanno abbandonato la citt\u00e0, di fronte a arrivi. Tuttavia l'alta natalit\u00e0 degli arabi e degli ebrei ultra-ortodossi continua a far crescere la popolazione in linea con la media nazionale. Il tasso di fertilit\u00e0 e la dimensione familiare sono assai superiori alle medie nazionali. Il tasso di fertilit\u00e0 tra gli arabi \u00e8 in costante diminuzione e nel 2018 si attestava al 3,2, pi\u00f9 basso rispetto al 4,5 nel 2000, mentre tra gli ebrei \u00e8 in aumento, soprattutto data l'espansione demografica del settore ebraico ultra-ortodosso; nel 2018 il tasso di fertilit\u00e0 tra gli ebrei era del 4,4, rispetto al 3,8 del 2000.\nLe diverse componenti vivono per la stragrande maggioranza segregate; gli arabi sono concentrati a Gerusalemme Est e gli ebrei a Gerusalemme Ovest e in alcuni insediamenti israeliani nel settore orientale. Abu Tor costituisce una delle poche eccezioni, essendo un quartiere misto. Numerosi arabi si sono poi stabiliti in quartieri ebraici: nel 2007, erano arabi dei residenti di Pisgat Ze'ev, un sesto dei abitanti di French Hill e 600 dei di Neve Yaakov.\nLa stragrande maggioranza degli arabi gerosolimitani non possiede la cittadinanza israeliana, anche se dispone della residenza permanente, che garantisce l'accesso ai servizi pubblici israeliani, quali l'istruzione e la sanit\u00e0, il diritto di lavorare nel resto del Paese, il diritto di voto alle elezioni municipali (boicottate per\u00f2 dalla larga maggioranza degli arabi) e della possibilit\u00e0 di richiedere la cittadinanza israeliana. I servizi pubblici sono per\u00f2 distribuiti in modo ineguale, comportando vasti fenomeni di inefficienza e di disagio nei quartieri a maggioranza araba. In proporzione, agli arabi vengono poi forniti un minore numero di autorizzazioni per la costruzione edilizia, fenomeno che ha portato alla sovrappopolazione delle zone arabe e all'avvio di costruzioni edilizie abusive; circa residenti arabi corrono il pericolo di vedersi le proprie abitazioni demolite. Dal 1967, a oltre arabi \u00e8 stata revocata la residenza permanente. Al 2018, il numero di revoche si attestava a . Fino al 2011, revoche erano motivate da trasferimenti all'estero degli interessati. Mentre molti ebrei laici abbandonano la citt\u00e0, molti palestinesi sono attratti dalle opportunit\u00e0 economiche e dai servizi sociali che la citt\u00e0 offre.\nIl processo di acquisizione della cittadinanza israeliana per gli arabi gerosolimitani risulta complicato e richiede la piena padronanza della lingua ebraica, la fedelt\u00e0 allo Stato israeliano e la rinuncia alla cittadinanza giordana; la maggioranza delle richieste viene rigettata. A partire dai primi anni del XXI secolo, la proporzione degli arabi gerosolimitani che preferirebbe la cittadinanza israeliana a quella palestinese \u00e8 aumentata. A partire dal 2009, venivano avviate ogni anno quasi mille richieste, circa 400 delle quali venivano accolte. Nel 2019, residenti arabi hanno ottenuto la cittadinanza israeliana, il triplo rispetto al 2018, mentre richieste hanno avuto esito negativo.\nNel 2006, gli ebrei gerosolimitani erano suddivisi tra un 21,8% di laici (dato molto pi\u00f9 basso rispetto alla media nazionale di oltre il 40%), un 34% di tradizionalisti (il 13% dei quali definitisi religiosi), un 13,7% di religiosi e un 30,4% di ultra-ortodossi. Una forte contrapposizione sussiste in particolare tra gli ebrei laici e quelli ultra-ortodossi. Le principali controversie tra le due comunit\u00e0 sono relative all'indisponibilit\u00e0 dei servizi pubblici e privati durante lo Shabbat, al dominio della cucina casherut (situazioni contestate dai laici e sostenute dagli ultra-ortodossi) e alla sempre maggiore ingerenza degli ultra-ortodossi nei quartieri laici. Le prime significative manifestazioni di disaccordo tra le due componenti emersero gi\u00e0 negli anni del mandato britannico. La gran parte degli ultra-ortodossi sono concentrati in quartieri dove costituiscono la maggioranza assoluta e dove la vita pubblica viene vissuta in accordo con la legge religiosa. Molti di questi quartieri, in particolare Mea Shearim, sono chiusi al traffico durante lo Shabbat e appongono avvisi che raccomandano la modestia nel vestiario. Fenomeno notevole \u00e8 la progressiva evoluzione demografica e sociale vissuta da molti quartieri, che dall'essere dominati dai laici si sono trasformati in quartieri a maggioranza ultra-ortodossa. Molti ebrei laici abbandonano la citt\u00e0, considerata sempre pi\u00f9 conservatrice e religiosa, per trasferirsi nelle citt\u00e0 della costa, considerate sedi di ambienti pi\u00f9 liberali e pi\u00f9 vitali dal punto di vista economico.\nIl tasso di povert\u00e0 \u00e8 molto pi\u00f9 alto rispetto alla media nazionale: nel 2018, il 59% degli arabi e il 27% degli ebrei gerosolimitani (in particolare gli ultra-ortodossi) vivevano sotto la soglia di povert\u00e0, mentre la dimensione familiare si attestava a una media di 3,4 persone per gli ebrei e a 5,3 per gli arabi. Il 64% delle famiglie gerosolimitane disponevano di un computer (di fronte a una media nazionale del 77%) e il 56% di un automobile (media nazionale del 72%). I tassi di disoccupazione sono pi\u00f9 alti rispetto alla media nazionale. Sempre nel 2018, l'81% delle donne e il 74% degli uomini ebrei e il 25% delle donne e il 79% degli uomini arabi ricoprivano un'occupazione lavorativa. I principali settori lavorativi in citt\u00e0 sono nell'ambito dell'educazione, della sanit\u00e0, dell'amministrazione, del commercio, del turismo e dell'edilizia.\nLe maggiori proporzioni degli ebrei ultra-ortodossi e degli arabi nella componente pi\u00f9 giovane della popolazione sono evidenti nell'ambito dell'istruzione: nel 2018, dei studenti gerosolimitani, risultavano iscritti a scuole del settore arabo, a scuole ultra-ortodosse, di fronte ai frequentanti il sistema educativo pubblico israeliano ( dei quali seguivano un programma religioso).\nEvoluzione demografica.\nLa presente tabella mostra l'evoluzione demografica, con attenzione a quella ebraica. Confronti fra anni vanno effettuati con cautela perch\u00e9 le aree coperte variano con il variare dei confini della citt\u00e0 e del distretto.\nCultura.\nUna citt\u00e0 \"santa\".\nCi\u00f2 che rende davvero unica Gerusalemme \u00e8 l'essere citt\u00e0 santa per le tre pi\u00f9 grandi religioni monoteiste del mondo.\nLa citt\u00e0 \u00e8 sacra infatti per gli ebrei, in quanto storico simbolo della patria ebraica, luogo dove fu eretto il Tempio di Gerusalemme (l'edificio sacro pi\u00f9 importante per l'ebraismo), nonch\u00e9 capitale del Regno di Giuda e Israele dal 1000 a.C. circa e del Regno di Giuda dal 933 a.C. al 597 a.C.; allo stesso modo sacra per i cristiani poich\u00e9 luogo in cui Ges\u00f9 ha vissuto gli ultimi momenti della propria vita e dove, secondo la tradizione cristiana, \u00e8 stato sepolto e soprattutto, secondo il culto, \u00e8 risorto; altrettanto sacra per i musulmani in quanto essi sostengono che Maometto vi sia giunto al termine d'un miracoloso viaggio notturno (\"isr\u0101\u02be\") per ascendere poi al cielo pur rimanendo vivo (\"mi\u02bfraj\").\nArti e lettere.\nNell'escatologia dell'Ebraismo e del Cristianesimo (\"Apocalisse di Giovanni\") \u00e8 presente l'immagine della Gerusalemme celeste. Inoltre il tema dell'avvenire escatologico urbano si apre dal veterotestamentario \"libro di Isaia\" (II). La nuova Gerusalemme aprir\u00e0 il suo seno ed offrir\u00e0 la salvezza eterna non solo ad Israele, ma a tutte le nazioni. Gerusalemme, divenuta sotto David la capitale politica e religiosa d'Israele, la dimora di Jahv\u00e9 (\"Salmi\" LXXIII, 2), sar\u00e0 alla fine dei tempi luogo di incontro delle nazioni (\"Libro di Isaia\", LIV, 11 e LX).\nDante Alighieri nella \"Divina Commedia\", costruita sulla cosmologia geocentrica aristotelico - tolemaica, dispone l'oltretomba intorno ad un asse ideale che parte dal centro di Gerusalemme e giunge al centro della Terra attraverso la voragine infernale aperta sotto la citt\u00e0 in seguito alla caduta di Lucifero dal cielo. Da qui l'asse si prolunga sino all'altro emisfero (emisfero australe) e diventa l'asse di un tronco di cono (\"Purgatorio\") che va a finire al centro di un piano, il \"Paradiso terrestre\", dove termina, che \u00e8 di conseguenza diametralmente opposto a Gerusalemme. L'asse ideale si prolunga poi ancora di cielo in cielo fino all'Empireo. Gerusalemme \u00e8 posta da Dante al centro dell'ecumene, come sta scritto nel veterotestamentario \"libro di Ezechiele\" (5, 5):\"Cos\u00ec dice il Signore Dio: Questa \u00e8 Gerusalemme! Io l'avevo collocata in mezzo alle genti e circondata di paesi stranieri.\"\nTra il 1559 e il 1575 Torquato Tasso scrisse la \"Gerusalemme liberata\", un poema epico - cavalleresco ambientato all'epoca delle Crociate in ottave e in 20 canti (raggruppati in cinque parti corrispondenti ai 5 atti della tragedia classica), mentre lo scrittore e drammaturgo spagnolo Lope de Vega, vissuto fra XVI e XVII secolo, scrisse la \"Gerusalemme conquistata, epopea tragica\" (\"Jerusal\u00e9n conquistada, epopeya tr\u00e1gica\", 1609) in cui narra di una crociata in terra santa.\nNel 1931 Marc Chagall ha dipinto a olio un quadro intitolato a Gerusalemme.\nNel 1967 Naomi Shemer ha scritto e musicato la canzone \"Gerusalemme d'oro\" (in ebraico \u05d9\u05e8\u05d5\u05e9\u05dc\u05d9\u05dd \u05e9\u05dc \u05d6\u05d4\u05d1, \"Yerushalayim shel zahav\", /j\u0259\u0280u\u0283a'lajim \u0283\u025blza'hav/), il cui ritornello \u00e8 uno dei pi\u00f9 famosi in Israele e nel mondo (\"Jerusalem of Gold\") e compare, incongruamente, alla fine del film \"Schindler's List - La lista di Schindler\".\nIstruzione.\nIl sistema di istruzione pubblica \u00e8 suddiviso fra il settore ebraico e quello arabo. Nel settore ebraico le scuole pubbliche sono affiancate da numerose scuole religiose (che seguono un programma che include anche materie religiose); oltre a queste vi sono poi le scuole ultra-ortodosse, i cui programmi sono in genere incentrati esclusivamente su materie religiose e non consentono quindi di sostenere l'esame di maturit\u00e0 (il \"Bagrut\") n\u00e9 quindi di accedere all'universit\u00e0.\nLe scuole del settore arabo, tendenzialmente sotto-finanziato, offrono un'istruzione considerata di qualit\u00e0 inferiore, come sembrerebbero dimostrare gli esiti al \"Bagrut\". Per contrastare il sovraffollamento e l'inefficienza delle scuole arabe, nel 2007 il governo israeliano ha approvato un piano quinquennale per aumentare il numero delle classi.\nNel 2018, dei studenti gerosolimitani, erano iscritti a scuole del settore arabo, a scuole ultra-ortodosse e a scuole pubbliche israeliane ( di questi erano iscritti a scuole pubbliche che seguivano un programma religioso). La popolazione universitaria comprendeva studenti, dei quali frequentanti l'Universit\u00e0 Ebraica di Gerusalemme.\nUniversit\u00e0.\nGerusalemme \u00e8 sede di varie universit\u00e0, che offrono un'istruzione in lingua ebraica, araba e inglese:\nAltre istituzioni includono lo Studium Biblicum Franciscanum, fondato a Gerusalemme nel 1924, numerose \"Yeshivot\", l'Istituto Polis e l'Accademie di scienze e arti di Israele.\nBiblioteche.\nA Gerusalemme ha sede la Biblioteca nazionale di Israele.\nMusei.\nGerusalemme ospita importanti musei, come il Museo d'Israele, il Museo delle terre bibliche, il museo dell'Istituto del Tempio, L'Istituto del Tempio ed il memoriale di Yad Vashem. Il Bible Lands Museum esplora la cultura dei popoli e delle terre citati nella Bibbia, fra cui gli antichi Egizi, i Cananei, Filistei, Aramei, Ittiti, Elamiti, Fenici e Persiani.\nEconomia.\nStoricamente, l'economia di Gerusalemme, citt\u00e0 lontana dai porti e dalle vie commerciali (Giaffa, Gaza), dipendeva dai pellegrini, ossia, come oggi lo si chiama, dal turismo religioso internazionale. Il turismo culturale e religioso, oltre alla consistente presenza di studenti stranieri presso le universit\u00e0 civili e le facolt\u00e0 ecclesiastiche (Studium Biblicum Franciscanum dei Frati Minori, Ecole Biblique et Archeologique Francais dei Domenicani, S. Paul Theological Institute dei Salesiani ed altri centri ecumenici e riformati), \u00e8 ancor oggi il volano principale (6,1% degli addetti solo in alberghi e ristoranti), ma da 40 anni \u00e8 sempre pi\u00f9 chiaro che il benessere della citt\u00e0 non pu\u00f2 affidarsi solo ad esso.\nL'urbanistica favorisce il turismo ma scoraggia lo sviluppo economico: una legge approvata durante il Mandato britannico per conservare l'estetica della citt\u00e0 impone che ogni edificio sia costruito in pietra di Gerusalemme; inoltre, solo il 2,2% della superficie della citt\u00e0 \u00e8 destinabile a industria e infrastrutture (la met\u00e0 di Tel Aviv, un settimo di Haifa), in gran parte ad Atarot.\nDi conseguenza, solo l'8,5% della forza lavoro \u00e8 impiegata nell'industria manifatturiera (in Israele 15,8%), anche se un numero crescente di imprese \"high-tech\" internazionali si sta localizzando nel parco industriale di Har Hotzvim, periferia nord della citt\u00e0.\nIn quanto polo religioso e culturale, ma anche in quanto citt\u00e0 afflitta da una non trascurabile povert\u00e0 (vedi sotto), la quota di addetti nell'istruzione (17,9%), nella sanit\u00e0 (12,6%), nei servizi sociali (6,4%), \u00e8 ampiamente superiore alla media nazionale.\nIn quanto capitale dello Stato di Israele, Gerusalemme \u00e8 sede anche di una quota importante di posti di lavoro pubblici (8,2% del totale, contro una media nazionale del 4,7%), in misura crescente dopo l'unificazione della citt\u00e0 sotto controllo israeliano in seguito alla guerra dei sei giorni; inoltre da allora il governo offre sussidi e incentivi alle nuove imprese che si localizzano in citt\u00e0.\nDal 1967 (ma in realt\u00e0 gi\u00e0 dalla divisione del 1948) la parte araba fino al 1967 (Gerusalemme Est) si \u00e8 sviluppata a ritmi pi\u00f9 lenti della parte israeliana dal 1948 (Gerusalemme Ovest). Ciononostante, le famiglie con persone occupate sono il 76% a est e solo il 67% a ovest, a causa del gran numero di ebrei ultra-ortodossi (Haredi) maschi che non entrano nella forza lavoro. Il tasso di disoccupazione (2007) \u00e8 leggermente migliore a Gerusalemme (8,3%) che nel resto di Israele (9,0%), anche se in gran parte a causa del relativamente basso tasso di attivit\u00e0. Per queste ragioni, oltre che per la seconda intifada, la quota di abitanti sotto la soglia di povert\u00e0 \u00e8 cresciuta in entrambe le parti della citt\u00e0 fra il 2001 e il 2007 (+40%). Nel 2006, il reddito mensile medio per occupato era a Gerusalemme NIS ( euro), NIS (245 euro) sotto alla media di Tel Aviv.\nInfrastrutture e trasporti.\nL'aeroporto di Gerusalemme (IATA: JRS, ICAO: LLJR, OJJR) si trova a 12\u00a0km a nord dal centro della citt\u00e0, nei territori palestinesi occupati da Israele dal 1967 in seguito alla guerra dei sei giorni. Nel 2001 \u00e8 stato chiuso ed affidato alle Forze Armate a causa della seconda intifada. L'aeroporto pi\u00f9 vicino \u00e8 l'aeroporto di Tel Aviv-Ben-Gurion a 58\u00a0km dalla citt\u00e0.\nL'unica linea ferroviaria \u00e8 la Tel Aviv - Bet Shemesh - Gerusalemme (stazione di Malha), tortuosa e con scarse frequenze, con prezzi e tempi non concorrenziali con i taxi collettivi. \u00c8 attiva da ottobre 2018 una linea ad alta velocit\u00e0 da Tel Aviv a Gerusalemme, servita dalla stazione di Gerusalemme Yitzhak Navon.\nLa cooperativa Egged, la seconda pi\u00f9 grande societ\u00e0 di trasporto pubblico del mondo, gestisce dal 1948 quasi tutto il trasporto pubblico urbano e inter-urbano in Israele, quest'ultimo dalla stazione centrale degli autobus a Rechov Yafo (ingresso ovest alla citt\u00e0, dall'autostrada 1).\nIl trasporto pubblico locale offre la scelta di autobus (Egged), o taxi anche collettivi (Sherut). Il sistema ostacola la continuit\u00e0 di spostamento tra la zona araba e quella israeliana. Nell'agosto del 2011 \u00e8 stata completata l'unica linea della tranvia di Gerusalemme (\"Jerusalem Light Rail\"), dotata di 23 fermate ed esteso fino ad alcuni quartieri arabi della cintura metropolitana.\nAmministrazione.\nLa municipalit\u00e0 di Gerusalemme fu istituita sotto l'Impero ottomano nel 1863.\nDal 1948 al 1967 sono esistite due diverse amministrazioni per la citt\u00e0, una israeliana e una giordana (Amanat al-Quds o Gerusalemme Est).\nLa citt\u00e0, divisa in seguito alla guerra arabo-israeliana del 1948, \u00e8 stata riunificata nel 1967, dopo la guerra dei sei giorni e l'azione dei paracadutisti israeliani in Citt\u00e0 Vecchia. Il camminamento delle mura conserva alcune indicazioni delle postazioni giordane durante il conflitto.\nIl \"consiglio cittadino\" conta 31 consiglieri eletti, uno dei quali \u00e8 il \"sindaco\", che ha un mandato quinquennale e pu\u00f2 nominare sei \"vicesindaci\". Solo il sindaco e i vicesindaci sono remunerati. Le riunioni del consiglio avvengono solitamente a porte chiuse, ma almeno una volta al mese si tiene una seduta pubblica. L'amministrazione municipale ha sede a piazza Safra (Kikar Safra) che si affaccia sulla parte di Jaffa Road vicina alla Citt\u00e0 Vecchia e nelle vicinanze del palazzo della Posta Centrale e della Banca Nazionale (Bank Leum\u00ec).\nLa citt\u00e0 \u00e8 anche la capitale dell'omonimo distretto israeliano (prefisso telefonico distrettuale 02).\nSport.\nCome nel resto d'Israele, lo sport pi\u00f9 popolare \u00e8 il calcio, seguito dalla pallacanestro.\nA Gerusalemme \u00e8 attiva una polisportiva, l'Hapoel Gerusalemme, attiva nel calcio, nella pallacanestro, nel nuoto e nel calcio a 5.\nCalcio.\nLe squadre principali della citt\u00e0 sono:\n- Il Moadon Kaduregel Beitar Yerushalayim, fondato nel 1936 e militante nella massima serie israeliana, che ha nel suo palmar\u00e8s ben 6 campionati israeliani, 7 Coppe d'Israele e 2 Coppe Toto.\n- Il Moadon Kaduregel Hapoel Yerushalayim, sezione calcistica dell'omonima polisportiva, fondata nel 1926 e militante nella seconda serie israeliana, che ha nel suo palmar\u00e8s 1 Coppa d'Israele.\nPallacanestro.\nNel settore maschile la squadra principale \u00e8 l'Hapoel, fondata nel 1943, che nel corso della sua storia ha conquistato sei coppe nazionali (quattro Coppe d'Israele e due Coppe di Lega) e a livello europeo la ULEB Cup nella stagione 2003-2004.\nNel settore femminile la squadra principale \u00e8 l'ASA Gerusalemme, che milita nella massima serie nazionale."}
{"id": "50786", "revid": "547992", "url": "https://it.wikipedia.org/wiki?curid=50786", "title": "Papa Romano", "text": "Biografia.\nOrigini.\nRomano, parente (forse fratello) di papa Marino I morto nell'884 e figlio di un tale Costantino, era originario di Gallese. Della sua carriera ecclesiastica si sa solo che fu nominato cardinale prete con il titolo di San Pietro in Vincoli.\nUn brevissimo pontificato.\nVenne eletto al soglio papale dopo l'omicidio di papa Stefano VI (agosto 897), venendo per\u00f2 probabilmente deposto pochi mesi dopo (novembre) da una delle fazioni che a quel tempo si contendevano il potere a Roma; a causa infatti della scarsit\u00e0 di informazioni a disposizione, non si sa se Romano fosse filo-formosiano o filo-spoletino, potendo solo fare della deduzioni in base agli avvenimenti precedenti e successivi. Essendo infatti Stefano VI legato alla casata di Spoleto, si deduce che Romano possa essere stato eletto dai rivoltosi filo-formosiani (che avevano assassinato Stefano). E d'altra parte Romano fu probabilmente deposto dagli stessi seguaci della famiglia di papa Formoso che lo avevano eletto. Infatti, poich\u00e9 l'artefice dell'annullamento dei decreti antiformosiani del sinodo del cadavere fu il suo successore Teodoro II, pu\u00f2 essere che Romano sia stato deposto in quanto ritenuto non abbastanza energico nel riabilitare la memoria di Formoso.\nRomano, destituito, termin\u00f2 i suoi giorni probabilmente come monaco. La data della morte \u00e8 sconosciuta, anche se il sito del Vaticano propende per il mese di novembre dell'897. Il cronista Flodoardo (893-966), canonico della cattedrale di Reims, lo definisce un uomo virtuoso."}
{"id": "50789", "revid": "125428623", "url": "https://it.wikipedia.org/wiki?curid=50789", "title": "Papa Teodoro II", "text": "Biografia.\nOrigini.\nTeodoro, figlio di un tale Fozio (da non confondersi con Fozio di Costantinopoli) e fratello del vescovo Teodosio, era probabilmente originario della Grecia (anche se non si esclude che fosse nato a Roma).\nUn brevissimo pontificato.\nFu eletto papa nel dicembre dell'897, dopo che papa Romano (897), con tutta probabilit\u00e0 esponente della fazione filo-formosiana, fu deposto verosimilmente dai suoi stessi sostenitori nel mese precedente. Di Teodoro, il cui pontificato dur\u00f2 solamente 20 giorni, si sa che fu certamente un sostenitore di papa Formoso (891-896), in quanto fu in grado di convocare un sinodo nel quale, riconoscendo la validit\u00e0 delle ordinazioni fatte da Formoso, reinstaur\u00f2 quegli ecclesiastici che erano stati allontanati dal ministero da Stefano VI.\nFece inoltre reinumare, nell'Antica basilica di San Pietro in Vaticano, il corpo di Formoso che, a seguito del \"sinodo del cadavere\", era stato gettato nel Tevere dalla furia del popolo romano e poi recuperato nei pressi di Ostia (si dice in modo miracoloso) da un monaco.\nNon si hanno notizie in merito alla morte di Teodoro II, che avvenne tra la fine di dicembre e i primi di gennaio dell'898. Fu sepolto in San Pietro."}
{"id": "50796", "revid": "125288790", "url": "https://it.wikipedia.org/wiki?curid=50796", "title": "Papa Giovanni IX", "text": "Biografia.\nOrigini.\nMonaco benedettino, Giovanni era nato presumibilmente a Tivoli verso l'840, figlio di Rampoaldo, il cui nome denota una probabile origine germanica. Consacrato prete da papa Formoso, fu poi nominato cardinale diacono.\nIl pontificato.\nL'elezione contrastata.\nAlla morte di papa Teodoro II (fine dicembre 897/inizio gennaio 898), scoppiarono violente lotte tra la fazione formosiana (di tendenza filo-germanica) e l'antiformosiana (filo-spoletina): se questi ultimi (partigiani del defunto papa Stefano VI) insediarono Sergio, vescovo di Caere (l'odierna Cerveteri), i primi elessero Giovanni. La diatriba dur\u00f2 poco tempo: nell'arco di qualche giorno il partito formosiano ebbe il sopravvento, cacci\u00f2 Sergio e conferm\u00f2 l'elezione di Giovanni, che dunque si insedi\u00f2 tra il dicembre dell'897 e il gennaio dell'898 o tra il gennaio e il febbraio dell'898.\nLa riabilitazione di papa Formoso.\nTra i primissimi atti di Giovanni si pone un concilio convocato a Roma nella primavera dell'898 teso alla definitiva e totale riabilitazione di papa Formoso. Il \"sinodo del cadavere\", che lo aveva condannato \"post mortem\", fu annullato e i relativi documenti vennero bruciati; i prelati costretti a partecipare a quell'episodio (i vescovi di Albano, Porto, Velletri, Gallese, Orto e Tuscania) furono \"perdonati\" in quanto si riconobbe che la parte che essi avevano avuto nel processo era stata obbligata a seguito di minacce; i promotori della politica dissacratoria di Stefano VI nei confronti di Formoso con la celebrazione di quell'evento (Sergio vescovo di Caere, i preti Benedetto e Marino e altri prelati) furono scomunicati. Si conferm\u00f2 il giudizio del predecessore Teodoro, che aveva riconosciuto la validit\u00e0 delle ordinazioni e di tutti gli atti emessi da Formoso e, come osserva il Gregorovius, \u00ablo si legge con meraviglia, si ritenne necessario vietare che per l'avvenire si istruissero processi contro i morti\u00bb.\nRelazioni con l'imperatore del Sacro Romano Impero.\nTra le misure assunte da Giovanni nel concilio di Roma spicca, per le notevoli implicazioni politiche, l'annullamento dell'unzione a imperatore da parte di papa Formoso nei confronti di Arnolfo di Carinzia (896) e la conferma del titolo imperiale a Lamberto di Spoleto (892), poi annullato in favore del principe tedesco, con la motivazione che la nomina ad Arnolfo era stata \"astutamente carpita\" a Formoso. In realt\u00e0 le cose erano andate in maniera decisamente opposta, ma lo stato attuale della situazione politica imponeva una mossa diplomatica in tal senso. Se \u00e8 pur vero, infatti, che Giovanni era stato eletto al Soglio pontificio dalla fazione formosiana e filo-germanica, egli dovette constatare che Arnolfo, malato e politicamente debole, non era in grado di costituire alcuna garanzia difensiva per la Sede apostolica n\u00e9, del resto, alcun pericolo qualora fosse stata negata la legittimit\u00e0 del suo diritto imperiale; pi\u00f9 opportuno sarebbe risultato un riavvicinamento alla casata spoletina che, d'altra parte, dominava incontrastata l'Italia.\nPertanto, seguendo questa linea di pragmatismo politico, papa Giovanni e Lamberto si incontrarono, nel luglio dell'898, a Ravenna, ove il papa tenne un concilio cui parteciparono 74 vescovi dell'Italia settentrionale. Al concilio il pontefice sanc\u00ec che la consacrazione dei papi dovesse svolgersi solo alla presenza dei legati imperiali, ribadendo la \"Constitutio romana\" dell'824 voluta da Ludovico il Pio in cui si riconosceva la sovranit\u00e0 del papa sullo Stato della Chiesa, e conferm\u00f2 il canone, spesso disatteso, secondo il quale nessun vescovo potesse essere trasferito in un'altra sede: l'esempio di Formoso doveva essere un ammonimento per sventare tentativi simili in futuro. In cambio del riconoscimento imperiale, Lamberto promise la restituzione dei beni e dei territori che aveva sottratto illegalmente al \"Patrimonium Sancti Petri\".\nPochi mesi dopo (ottobre 898) il giovane Lamberto cadde vittima di un fatale incidente avvenuto durante una battuta di caccia nei pressi di \"Marincus\" (Marengo). L'improvvisa morte dell'imperatore compromise le speranze che l'alleanza con il pontefice sembrava promettere. Immediatamente Berengario, duca del Friuli e sconfitto antagonista di Lamberto, si precipit\u00f2 alla volta di Pavia, dove si fece rieleggere Re d'Italia dalla dieta dei feudatari, mentre Arnolfo era impegnato con le prime invasioni ungariche. Nell'899 tocc\u00f2 all'Italia subire la prima scorreria degli Ungari che attraversarono le Alpi seminando distruzione nella pianura padana. In agosto Berengario mosse l'esercito contro di loro, ma venne sconfitto sul Brenta e fu costretto a pagare un forte riscatto che, insieme al pesante rovescio militare subito, lo squalific\u00f2 agli occhi dei suoi feudatari e dei suoi avversari politici, perch\u00e9 dimostr\u00f2 la sua incapacit\u00e0 nel difendere la penisola dagli attacchi esterni. Poco pi\u00f9 di un anno dopo, nel novembre 899, moriva anche Arnolfo, ma Berengario non riusc\u00ec ad approfittarne, anche perch\u00e9 si stava facendo avanti un pretendente alla corona imperiale che, oltre alla diretta discendenza carolingia, poteva vantare un grosso seguito: Ludovico, re di Provenza. Tutti gli sforzi di papa Giovanni sembravano essere divenuti inutili: al vertice della politica italiana ed europea non c'era pi\u00f9 n\u00e9 un rappresentante della casata spoletina, n\u00e9 di quella germanica.\nMorte.\nGiovanni non fece in tempo a valutare l'entit\u00e0 dei cambiamenti che si stavano verificando; mor\u00ec infatti tra il gennaio e il maggio del 900, proprio mentre l'Italia stava sprofondando nel baratro dell'anarchia politica. Fu sepolto in un elegante sarcofago marmoreo nei pressi della Porta Santa nel quadriportico della Basilica Vaticana."}
{"id": "50797", "revid": "599013", "url": "https://it.wikipedia.org/wiki?curid=50797", "title": "Villa Gavotti", "text": "La villa Gavotti \u00e8 una dimora di villeggiatura sita in via Francesco Maria Della Rovere ad Albisola Superiore, in provincia di Savona. L'edificio si presenta in stile barocchetto genovese.\nStoria.\nIl palazzo, detto \"C\u00e0 Grande\", indicato tra l'altro come luogo di nascita di papa Giulio II, venne ereditato da Francesco Maria Della Rovere nel 1744 dal padre Clemente, il quale vi aveva abitato dopo aver trascorso lunghi anni nell'altro edificio di propriet\u00e0 detto \"C\u00e0 Piccola\", ora chiamato \"Le Cantine\".\nFrancesco Maria, eletto doge della Repubblica di Genova il 29 gennaio 1765, ordin\u00f2 subito il completo restauro dell'edificio per la grossa somma di 100.000 zecchini.\nAlla sua morte la villa pervenne nel giro di pochi anni a Luigi Gavotti, di antica parentela con i Della Rovere; la famiglia, da cui poi la villa prese il nome, \u00e8 ancora proprietaria dell'immobile.\nCaratteristiche.\nL'edificio si presenta, in tipico stile ligure, come un massiccio corpo squadrato di tre piani arricchito dalla cappella sul lato nord e sul lato sud da due bassi corpi di fabbrica a terrazza speculari e paralleli, i quali convergono l'uno verso l'altro con due sinuose scalinate che dividono il giardino all'italiana, ornato da quattro fontane, dal boschetto dove si trova il gruppo scultoreo di \"Ercole in lotta col leone Nemeo\", ombreggiato da una macchia di cipressi, lecci e cedri del Libano. Le terrazze sono arricchite da balaustre in marmo di Carrara sormontate da grandi vasi e statue opera di scultori toscani.\nSotto la terrazza settentrionale (che ha la facciata rivolta a sud) si aprono le tre sale delle stagioni: Primavera, Estate e Autunno; create nel 1760 dai fratelli milanesi Porta. Tutte e tre sono caratterizzate da ricchissimi stucchi. Nella stanza \"della primavera\", le piante in fiore scaturiscono dai capitelli come fossero vasi, per poi intrecciarsi verso il soffitto. La stanza \"dell'estate\" \u00e8 decorata da putti che mietono il grano, mentre il soffitto \u00e8 ricco di rami d'alberi carichi di frutta. Infine nella stanza \"dell'autunno\" abbondano i tralci ricchi d'uva che si aggrovigliano attorno alle finestre. Vi \u00e8 poi sotto la terrazza meridionale una quarta sala che ha l'aspetto di una grotta. Fu decorata con coralli (depredati poi dalle armate di Napoleone Bonaparte e ricostruiti con stucchi), conchiglie e stalattiti provenienti dalla vicina grotta di Bergeggi. A pian terreno si trova anche la cappella, con organo di Tommaso II Roccatagliata del 1762 e una bella statua di \"Santa Caterina\", opera di Francesco Schiaffino.\nGli interni della villa, il cui piano nobile si affaccia sulle terrazze panoramiche, furono decorati da Andrea Levantino con scene di vita agreste e quotidiana su pareti, vasi, piastrelle di ceramica e porte. Gli stucchi abbracciano finestre, busti, specchi e quadri che sono per lo pi\u00f9 ritratti di famiglia. Tra gli altri ambienti, si ricordano il grande salone al primo piano, il salotto dei Papi, l'alcova e la stanza delle favorite. I mobili, perfettamente adattati agli ambienti, non sono francesi come consuetudine, ma furono commissionati ad Albisola e Genova a falegnami ed ebanisti genovesi. All'esterno su una finestra murata spiccava il dipinto di una ragazza che si sporgeva a guardare l'ingresso della casa.\nIl colore predominante delle facciate e dei muri era il giallo-arancio, ripreso un tempo anche dalle abitazioni dei contadini sparse nella piana albisolese, in gran parte di propriet\u00e0 della villa. L'edificio faceva infatti parte di un ampio progetto di riorganizzazione della campagna circostante di cui costituiva il fulcro centrale e verso cui crose e strade convergevano, arricchite ai quadrivi da esedre, cancellate e colonne sovrastate da vasi di fiori. Dalla terrazze della villa, si spaziava con lo sguardo su un panorama arcadico dove la ricchezza della vegetazione e delle colture era interrotto e sottolineato dai radi edifici affioranti, propaggini della villa che con essa dialogavano a distanza per la similitudine dei cromatismi. Poco distante il pirotecnico profilo barocco della chiesa di San Nicol\u00f2 segnava il limite dell'intervento dell'uomo sull'ambiente circostante, l\u00e0 dove iniziano le colline. Il disegno armonioso di un paesaggio dove l'opera dell'uomo e quella della natura convivessero abbellendosi a vicenda fu definitivamente spazzato via dall'avanzare irriverente e devastante dell'edilizia del secondo dopoguerra."}
{"id": "50798", "revid": "33689", "url": "https://it.wikipedia.org/wiki?curid=50798", "title": "Neferkara I", "text": "Biografia.\nIl nome di Neferkara compare solamente nella lista reale di Saqqara e nella sala degli antenati di Thutmose III dove la mancanza di altri riferimenti non permette, essendo il nome Neferkara riferibile anche ad altri sovrani egizi, la certezza nella associazione.\nSul finire della II dinastia la sequenza dei sovrani diviene estremamente confusa, soprattutto a causa della scarsezza e frammentariet\u00e0 dei reperti. Le fonti di cui disponiamo, tutte posteriori, sono in contraddizione tra loro segno che, gi\u00e0 in epoca egizia, vi era confusione sull'argomento.\nSecondo alcuni studiosi il nome potrebbe essere spurio (ossia derivante da un errore di trascrizione) in quanto i nomi teofori composti con Ra compaiono soltanto durante la IV dinastia.\nSecondo altri autori potrebbe trattarsi del sovrano indicato nel Canone reale come Aaka.\nAlcuni mettono in relazione Neferkara con il Nephercheres citato da Manetone; da rilevare che lo stesso Manetone potrebbe essersi basato su documenti posteriori al periodo arcaico."}
{"id": "50800", "revid": "3732", "url": "https://it.wikipedia.org/wiki?curid=50800", "title": "Papa Benedetto IV", "text": "Biografia.\nOrigini e carriera ecclesiastica.\nOriginario di Roma, figlio di un certo Mammolo, Benedetto fu ordinato prete da papa Formoso e successivamente fu canonico regolare del Laterano.\nPontificato.\nL'elezione.\nSuccesse a Giovanni IX in una data imprecisata tra il gennaio e il maggio del 900, datazione approssimativa che rivela lo stato caotico in cui versava la Roma del tempo, insanguinata dai contrasti tra le fazioni dei formosiani (\"filo-germanici\") e degli antiformosiani (\"filo-spoletini\" e nazionalisti). Le scarse informazioni che si hanno in merito, peraltro non del tutto coincidenti, possono essere ricavate solo dal \"Liber Pontificalis\" o dai \"Regesta pontificum romanorum\".\nGoverno della Chiesa.\nCome il predecessore Giovanni, del quale segu\u00ec la linea politico-religiosa, Benedetto proveniva dalla fazione formosiana, e pertanto si schier\u00f2 su posizioni opposte a quelle di Papa Stefano VI (896-897), che aveva annullato tutte le ordinazioni del predecessore Formoso, chiedendo ai presbiteri e ai vescovi di scrivere essi stessi lettere in cui rinunciavano alle loro ordinazioni ormai invalidate. I successivi papi Romano, Teodoro II e Giovanni IX invertirono questa politica ecclesiastica del tutto nociva per la stabilit\u00e0 della Chiesa, e Benedetto prosegu\u00ec in questa direzione.\nTra i vescovi reinsediati da Benedetto vi fu il francese Argrino, vescovo di Langres, che, dopo aver ricevuto il pallio da Formoso, era stato deposto, come altri, da Stefano VI nell'897. Giovanni IX lo aveva reintegrato, e il 31 agosto 900 Benedetto tenne un sinodo in Laterano, in cui conferm\u00f2 Argrino come vescovo di Langres.\nSul piano pastorale, Benedetto IV lott\u00f2 su pi\u00f9 fronti per risolvere intricate questioni. Scomunic\u00f2 formalmente gli uccisori di Folco il Venerabile, arcivescovo di Reims assassinato il 17 giugno 900, ed esort\u00f2 i vescovi francesi ad aderire alla sentenza. Nonostante il divieto canonico per i vescovi di traslare da una diocesi ad un'altra, dopo la morte di Atanasio II, arcivescovo di Napoli, intervenne energicamente in favore della validit\u00e0 dell'elezione di Stefano su quella sede, bench\u00e9 fino all'872 fosse stato arcivescovo della sede di Sorrento. Difese inoltre con vigore anche Maclaceno, arcivescovo di Amasia (l'odierna Amasya in Turchia) che i Turchi (all'epoca erroneamente confusi con i Saraceni) avevano cacciato dalla sua sede, ed invi\u00f2 lettere in cui raccomandava a tutti i cristiani di assisterlo e proteggerlo.\nRelazioni con l'Impero.\nNell'898 il giovane imperatore Lamberto II di Spoleto era morto senza eredi, lasciando cos\u00ec il trono imperiale vacante. Benedetto era ben consapevole che, nel vuoto politico creatosi, Roma non aveva n\u00e9 amici n\u00e9 alleati, ma soltanto nemici interni e minacce esterne. Davanti alle incursioni degli Ungari nell'Italia Settentrionale e dei Saraceni nel Meridione, Benedetto ader\u00ec all'opinione di molti vescovi e nobili italiani che ritenevano di trovare una soluzione conferendo il titolo e la corona d'imperatore a Ludovico III di Provenza, che al momento sembrava essere il feudatario pi\u00f9 potente militarmente ed il pi\u00f9 degno erede della corona. Nel febbraio del 901 pertanto Ludovico venne incoronato a Roma, lasciando per\u00f2 la citt\u00e0 subito dopo l'incoronazione. Durante il rientro in patria Ludovico venne inaspettatamente sconfitto in battaglia dallo screditato Berengario I del Friuli che aveva ripreso il sopravvento e stava tentando di capovolgere la situazione a suo favore per ottenere la corona. Prima di lasciare Roma, Ludovico aveva nominato \"iudices\" i pi\u00f9 illustri maggiorenti della citt\u00e0, tra cui Teofilatto e Crescenzio I, capostipite dei Crescenzi, le cui famiglie avrebbero monopolizzato sia la citt\u00e0 sia il Soglio pontificio negli anni a venire.\nMorte.\nBenedetto IV mor\u00ec probabilmente nel luglio del 903 e fu sepolto nell'Antica Basilica di San Pietro in Vaticano. Il cronista Flodoardo (894-966), canonico della cattedrale di Reims, lo elogi\u00f2 per la sua generosit\u00e0 verso i poveri."}
{"id": "50802", "revid": "125855830", "url": "https://it.wikipedia.org/wiki?curid=50802", "title": "Papa Leone V", "text": "Biografia.\nOrigini e l'elezione.\nNativo di Ardea (37\u00a0km a sud di Roma), cittadina vicina a Roma, venne eletto come successore di Benedetto IV nel luglio del 903. Monaco benedettino del monastero di Brandallo, al momento dell'elezione era sacerdote e, secondo il Moroni, cardinale. Il dato che suscita per\u00f2 maggior interesse \u00e8 il fatto che non facesse parte del clero romano, per le lotte tra formosiani e antiformosiani romani. Ci\u00f2 si pu\u00f2 interpretare con il fatto che le parti, non potendosi mettere d'accordo su un candidato romano, ne scelsero uno di cui fosse nota l'alta reputazione.\nLa deposizione.\nNel settembre del medesimo anno, Leone fu deposto dal cardinale prete Cristoforo, che aveva in cura la chiesa di San Lorenzo in Damaso e che fu consacrato prete dallo stesso Leone. Si possono fare delle considerazioni riguardo a questo improvviso cambio di regime:\nLa durata del pontificato.\nRiguardo alla \"durata\" del suo pontificato, si possono fare invece due considerazioni:\nLa data.\nLa stessa data in cui Leone mor\u00ec \u00e8 oggetto di discussione tra gli studiosi:\nLeggende su Leone V.\nUna leggenda francese e bretone dell'XI secolo identificava Leone V con San Tudwal, monaco bretone morto il 30 novembre 564 e patrono di Tr\u00e9guier. Secondo la leggenda, Tudwal, recatosi a Roma per ricevere udienza dal papa, trov\u00f2 il seggio vacante perch\u00e9 nel frattempo il pontefice era morto. Clero, nobilt\u00e0 e popolo erano occupati dall'elezione e, al suo arrivo, accadde un miracolo che fece cadere su di lui la scelta (qualcosa di simile a quanto successo ai papi Fabiano e Valentino). Da allora Tudwal assunse il nome di \"Leone il Bretone\" (\"Leo Britigena\"). La leggenda probabilmente ha origine nell'errata traduzione di \"Pabu\", titolo tipico di molti santi bretoni, con \"Papa\", e nel fatto che Tudwal era soprannominato \"il leone bretone\"."}
{"id": "50807", "revid": "547034", "url": "https://it.wikipedia.org/wiki?curid=50807", "title": "Glicina", "text": "La glicina \u00e8 un amminoacido utilizzato dagli esseri viventi per la sintesi delle proteine. Viene indicato comunemente con le sigle G o Gly ed \u00e8 codificato sull'RNA messaggero dai codoni GGT, GGC, GGA e GGG.\nStoria.\nLa glicina venne scoperta nel 1820 dal chimico francese Henri Braconnot quando idrolizz\u00f2 la gelatina facendola bollire con acido solforico. Originariamente lo chiam\u00f2 \"zucchero di gelatina\", ma il chimico francese Jean-Baptiste Boussingault dimostr\u00f2 che conteneva azoto. Lo scienziato americano Eben Norton Horsford, propose il nome glicocolla; tuttavia, il chimico svedese J\u00f6ns Jacob Berzelius sugger\u00ec il nome pi\u00f9 semplice \"glicina\". Nel 1858, il chimico francese Auguste Andr\u00e9 Thomas Cahours determin\u00f2 che la glicina era un'ammina dell'acido acetico.\nLa parola glicina deriva dal greco \"\u03b3\u03bb\u03c5\u03ba\u03cd\u03c2\" \"dolce\". La parola \u00e8 legata anche ai prefissi glico- e gluco-, come in glicoproteina e glucosio.\nStruttura.\nLa glicina, come tutti gli amminoacidi, \u00e8 composta da un gruppo amminico (&lt;chem&gt;-NH2&lt;/chem&gt;) e da uno carbossilico (&lt;chem&gt;-COOH&lt;/chem&gt;). La catena laterale \u00e8 un atomo di idrogeno, il che la rende il pi\u00f9 semplice degli amminoacidi proteinogenici. Avendo due atomi di idrogeno legati al carbonio \u03b1, la glicina non \u00e8 chirale e non presenta stereoisomeria come invece fanno gli altri amminoacidi proteinogenici.\nLa presenza del secondo atomo di idrogeno rende la molecola apolare e stericamente poco ingombrante. Grazie a questa caratteristica, la glicina pu\u00f2 essere inserita in molti spazi dove altri amminoacidi non ci stanno poich\u00e9 risultano essere troppo ingombranti. Ad esempio, la glicina \u00e8 il pi\u00f9 abbondante amminoacido all'interno del collagene, il quale \u00e8 strutturato come una tripla elica. Ogni elica di collagene presenta una glicina ogni 3 amminoacidi, la quale, affiancandosi ad altre glicine, forma ponti idrogeno che stabilizzano l'intera molecola di collagene.\nL'evoluzione ha preservato la glicina per molto tempo in determinate posizioni di alcune proteine (ad esempio nel citocromo C, nella mioglobina e nell'emoglobina), dato che la sua mutazione ad un amminoacido diverso e pi\u00f9 ingombrante potrebbe portare ad un'alterazione consistente della struttura della proteina.\nSiccome la molecola presenta un gruppo a carattere basico (gruppo amminico) ed uno a carattere acido (gruppo carbossilico), viene definita anfotera in quanto pu\u00f2 mostrare entrambi i comportamenti a seconda del pH. Il punto isoelettrico della glicina, ossia il valore di pH in cui l'amminoacido si dissocia nella sua parte acida (&lt;chem&gt;-COO-&lt;/chem&gt;) e si protona nella sua parte basica (&lt;chem&gt;-NH3+&lt;/chem&gt;), \u00e8 6,06. Questo valore lo si ottiene dalla media tra la costante di dissociazione acida e quella basica. L'amminoacido cos\u00ec dissociato viene definito zwitterione, il quale presenta cariche negative e positive in uguali quantit\u00e0 e dunque, carica globale neutra. Questa propriet\u00e0 impedisce ad uno zwitterione di subire una migrazione elettroforetica.\nSintesi.\nBiosintesi.\nLa glicina non \u00e8 un amminoacido essenziale per l'uomo, in quanto viene biosintetizzata nel fegato e nei reni a partire dall'aminoacido serina. Nonostante ci\u00f2, la glicina deve essere introdotta anche con la dieta, in quanto la capacit\u00e0 metabolica della biosintesi della glicina non soddisfa la necessit\u00e0 di sintesi del collagene. Nella maggior parte degli organismi, l'enzima serina idrossimetiltransferasi catalizza questa trasformazione tramite il cofattore piridossalfosfato:serina + tetraidrofolato \u2192 glicina + 5,10-Metilene tetraidrofolato + H2OOltre ad essere sintetizzata dalla serina, la glicina pu\u00f2 anche essere derivata da treonina, colina o idrossiprolina attraverso il metabolismo inter-organo del fegato e dei reni. Nel fegato dei vertebrati, la sintesi della glicina \u00e8 catalizzata dalla glicina sintasi (chiamata anche enzima di scissione della glicina). Questa conversione \u00e8 facilmente reversibile:CO2 + NH4+ + 5,10-Metilene tetraidrofolato + NADH + H+ \u21cc glicina + tetraidrofolato + NAD+\nMetabolismo.\nLa glicina viene degradata attraverso tre vie. La via predominante negli animali e nelle piante \u00e8 la reazione inversa della via della glicina sintasi menzionata sopra. In questo contesto, il sistema enzimatico coinvolto \u00e8 lo stesso, ma viene chiamato \"sistema di scissione della glicina\":glicina + tetraidrofolato + NAD+ \u21cc CO2 + NH4+ + 5,10-Metilene tetraidrofolato + NADH + H+Nella seconda via, la glicina viene degradata in due fasi. Il primo passo \u00e8 la reazione inversa della biosintesi della glicina dalla serina con la serina idrossimetiltransferasi (gi\u00e0 menzionata prima). Poi, la serina viene convertita in piruvato dalla serina deidratasi.\nNella terza via della sua degradazione, la glicina viene convertita in gliossilato dalla D-amminoacido ossidasi. Il gliossilato viene quindi ossidato dalla lattato deidrogenasi epatica ad ossalato in una reazione NAD+-dipendente.\nUtilizzi.\nSintesi proteica.\nLa funzione principale della glicina \u00e8 quella di essere un precursore della sintesi proteica. La maggior parte delle proteine incorpora solo piccole quantit\u00e0 di glicina, un'eccezione notevole \u00e8 il collagene, che contiene circa il 35% di glicina a causa del suo ruolo periodicamente ripetuto nella formazione della struttura dell'elica del collagene in combinazione con l'idrossiprolina. Nel codice genetico, la glicina \u00e8 codificata da tutti i codoni che iniziano con GG, ovvero GGU, GGC, GGA e GGG.\nIntermedio biosintetico.\nNegli eucarioti, l'acido \u03b4-aminolevulinico, il precursore chiave delle porfirine, viene biosintetizzato dall'enzima ALA sintasi a partire dalla glicina e dal succinil-CoA. La glicina fornisce la subunit\u00e0 centrale C2N di tutte le purine.\nNeurotrasmettitore.\nLa glicina \u00e8 anche un neurotrasmettitore inibitorio nel sistema nervoso centrale, specialmente nel midollo spinale e nel tronco encefalico, dove \u00e8 cruciale per la regolazione dei motoneuroni. Inoltre, degli interneuroni glicinergici sono stati trovati nella retina, nel sistema uditivo ed altre aree implicate nella sensorialit\u00e0. Come il GABA, la glicina \u00e8 accoppiata alla modulazione degli ioni cloro intracellulari.\nQuando i recettori della glicina sono attivati dal legame con l'amminoacido, il cloruro entra nel neurone attraverso tali recettori, causando un potenziale postsinaptico inibitorio (IPSP). La stricnina \u00e8 un forte antagonista dei recettori ionotropici della glicina, mentre la bicucullina \u00e8 debole. La glicina \u00e8 un co-agonista necessario insieme al glutammato per il funzionamento dei recettori NMDA. In contrasto con il ruolo inibitorio della glicina nel midollo spinale, il suo ruolo nei confronti dei recettori glutammatergici (NMDA) \u00e8 eccitatorio.\nAl di fuori della glicina, altri amminoacidi che possono attivare il recettore sono la serina, la \u03b2-alanina, la L-alanina, la taurina e la prolina. Gli studi correnti sostengono il fatto che i siti di legame per la glicina e la stricnina si sovrappongono, ma non sono identici. Fino a tre molecole di glicina servono per attivare il recettore, nozione che riflette la natura cooperativa del recettore dato che la glicina \u00e8 una molecola molto piccola con una bassa energia di legame. Come nel caso del recettore GABA-A, effettori positivi del recettore includono certi alcoli alifatici, neurosteroidi come il pregnenolone e lo ione zinco.\nLa glicina \u00e8 capace di attenuare la risposta glicemica se ingerita con glucosio. Se glicina e glucosio vengono assunti assieme, la risposta del glucosio plasmatico viene attenuata di circa il 50% rispetto alla risposta data dalla sola assunzione di glucosio.\nIntegratore.\nLa glicina pu\u00f2 essere usata tra gli atleti come aiuto ergogenico, ma, in un esperimento condotto su sollevatori di pesi allenati in modo professionale, la sua somministrazione non ha fatto registrare, a breve termine, dei miglioramenti delle prestazioni. La glicina \u00e8 uno dei precursori della creatina, tripeptide formato per la parte restante da arginina e S-adenosil metionina, necessario per la normale contrazione muscolare. Non sembra tuttavia che la glicina possieda delle propriet\u00e0 ergogeniche sulla supplementazione di creatina. Da diversi anni, alcuni studi hanno trovato una correlazione positiva tra l'assunzione di glicina, sia per via endovenosa che orale, e un aumento della secrezione di GH. Il GH (ormone della crescita) \u00e8 un ormone correlato con l'aumento della massa muscolare, tuttavia l'aumento della secrezione di GH su atleti, e/o un conseguente aumento della massa muscolare, non sono stati verificati.\nIn ambito sportivo pu\u00f2 essere suggerito di assumere la glicina assieme ad altri amminoacidi o altre sostanze per potenziarne l'effetto. Ad esempio, \u00e8 stato visto che l'assunzione orale di un mix di glicina, glutammina e niacina (detta anche vitamina PP o B3) per un totale di 5 grammi al giorno da parte di uomini e donne di mezza et\u00e0 e anziani, ha provocato in 3 settimane un aumento del GH del 70% rispetto all'assunzione di un placebo.\nCharles Poliquin, coach noto a livello internazionale, suggerisce di assumere un mix di glicina e glutammina nell'immediato post-allenamento coi pesi a supporto del sistema immunitario e per facilitare il recupero fisico. I due amminoacidi sono i componenti del glutatione, comunemente usato per misurare l'efficienza del sistema immunitario. La glicina inoltre contribuirebbe ad abbassare i livelli di cortisolo, ormone dello stress connesso con l'infiammazione, producendo un effetto anti-infiammatorio. \"Cose come la glicina, che \u00e8 un aminoacido che costa pochissimo, possono aumentare la produzione di GH se usata correttamente\" (Charles Poliquin).\nAlcuni vecchi studi sui ratti misero in luce come una dieta arricchita con glicina, fosse in grado di velocizzare e aumentare la risintesi del glicogeno epatico dopo una prestazione fisica intensa.\nUno studio ha esaminato l'effetto dell'ingestione acuta di glicina sulle prestazioni nel sollevamento pesi. Questo studio esaminava il potenziale effetto tempone della glutammina sulla produzione di acido lattico durante l'esercizio coi pesi (fino al cedimento muscolare). Un'ora dopo l'ingestione di glutammina (0.3g/kg), l'ingestione di glicina (0.3g/kg), o l'ingestione di un placebo, i soggetti eseguirono 2 serie di leg press (al 200% del peso corporeo) e panca (al 100% del peso corporeo). Ci\u00f2 equivale a una media di ~23g di aminoacidi ingeriti tutti in una volta, ma non sono stati segnalati disturbi al tratto gastrointestinale. Ogni soggetto ha consumato uno dei tre supplementi prima delle tre sessioni di prova separate da una settimana. Non vi \u00e8 stato alcun effetto della glicina sul numero di ripetizioni eseguite rispetto all'ingestione di placebo o di glutammina. Questi risultati indicano che una dose elevata di glicina ingerita prima dell'esercizio non ha effetti sulle prestazioni nel sollevamento pesi su soggetti allenati.\nAdditivo alimentare.\nLa glicina non \u00e8 molto utilizzata negli alimenti per il suo valore nutritivo, tranne che negli infusi. Il ruolo principale della glicina nella chimica degli alimenti \u00e8 quello di aromatizzante. \u00c8 leggermente dolce e ha propriet\u00e0 conservanti, forse a causa della sua complessazione agli ioni metallici. Complessi di glicinato metallico, come ad esempio il glicinato di rame(II), sono utilizzati come integratori per i mangimi animali.\nMateria prima.\nLa glicina \u00e8 un intermedio nella sintesi di una variet\u00e0 di prodotti chimici. \u00c8 utilizzato nella produzione degli erbicidi come il glifosato, iprodione, glifosina, imiprotrina ed eglinazina.\nRicerca di laboratorio.\nLa glicina \u00e8 un componente significativo di alcune soluzioni utilizzate nel metodo di analisi delle proteine nell'elettroforesi su gel di poliacrilammide. Serve come tampone che mantiene stabile il pH e previene il danneggiamento del campione durante l'elettroforesi. La glicina viene anche utilizzata per rimuovere gli anticorpi che solitamente vengono usati per etichettare le proteine nel Western blot quando sono numerose. Ci\u00f2 consente di estrarre pi\u00f9 dati dallo stesso campione, aumentando l'affidabilit\u00e0 dei dati, riducendo la quantit\u00e0 di elaborazione del campione e il numero di campioni richiesti. Questo processo \u00e8 noto come stripping.\nPresenza nello spazio.\nNel 1994 un gruppo di astronomi dell'Universit\u00e0 dell'Illinois, guidati da Lewis Snyder, annunci\u00f2 di aver scoperto molecole di glicina nello spazio, ma la notizia si rivel\u00f2 infondata. Otto anni dopo, nel 2002 Lewis Snyder e Yi-Jehng Kuan dell'Universit\u00e0 Normale Nazionale di Taiwan rifecero la scoperta, questa volta vera. L'evidenza dell'esistenza di molecole di glicina nello spazio interstellare \u00e8 venuta dall'identificazione di 10 linee spettrali tipiche della glicina in segnali raccolti da radiotelescopi.\nSulla base di simulazioni condotte al computer ed esperimenti di laboratorio, si ipotizza che la glicina si sia formata per esposizione alla luce ultravioletta di ghiaccio d'acqua contenente semplici molecole organiche (metano, ammoniaca).\nPrima della glicina furono scoperte pi\u00f9 di altre 130 molecole organiche nello spazio, tra esse gli zuccheri e l'etanolo, ma la scoperta degli amminoacidi, che rappresentano i mattoni fondamentali della vita, dest\u00f2 molto pi\u00f9 interesse. Questo non prova che la vita esista fuori dalla Terra, ma ne rende certamente la possibilit\u00e0 pi\u00f9 probabile; \u00e8 anche un indiretto appoggio all'idea della panspermia, secondo la quale la vita sulla Terra \u00e8 giunta dallo spazio.\nIl rilevamento di glicina nel mezzo interstellare \u00e8 stato confermato il 28 maggio 2016. Nel 2008 un composto simile alla glicina, l'amminoacetonitrile, fu scoperto dal Max Planck Institute per la Radioastronomia nella nube di gas Heimat, nel centro galattico, in direzione della costellazione del Sagittario. La prima scoperta della glicina al di fuori della Terra avvenne nel 2009, quando ne fu confermata la presenza in un campione prelevato nel 2004 dalla cometa Wild 2 dal velivolo NASA Stardust, sebbene fu identificata in precedenza nel meteorite Murchison nel 1970, all'interno del quale fu dimostrata la presenza di pi\u00f9 di 100 amminoacidi.\nIl 30 maggio 2016 viene riportato su Science Advances che la sonda europea Rosetta ha rilevato con lo spettrometro di massa Rosetta Orbiter Spectrometer for Ion and Neutral Analysis la glicina sulla cometa 67P/Churyumov-Gerasimenko."}
{"id": "50811", "revid": "1372005", "url": "https://it.wikipedia.org/wiki?curid=50811", "title": "Antipapa Cristoforo", "text": "Viene considerato un antipapa dalla seconda met\u00e0 del XX secolo e cos\u00ec compare negli Annuari pontifici di questi ultimi decenni; il suo nome infatti non fa pi\u00f9 parte degli elenchi ufficiali dei pontefici romani. In effetti non fu considerato come tale neanche dai contemporanei (non \u00e8 nemmeno citato nel \"Liber Pontificalis\" che menziona persino Stefano II pur non riconoscendolo pontefice), ma fu ufficialmente riconosciuto come vero papa nell'XI secolo: il suo nome da allora \u00e8 stato incluso nella maggior parte degli elenchi papali fino alla met\u00e0 dello scorso secolo.\nNella galleria dei ritratti papali nella basilica di San Paolo fuori le mura, esiste il medaglione con il suo ritratto tra quello di Leone V e quello di Sergio III.\nBiografia.\nRomano, cardinale prete di San Damaso, figlio di un certo Leone, Cristoforo divenne antipapa detronizzando con la forza il suo predecessore Leone V (di cui, forse, era direttore spirituale) e facendolo rinchiudere in prigione fino alla morte. \nLe ragioni del suo gesto, oltre all'ambizione, non sono chiare: c'\u00e8 chi, tra gli studiosi, lo ritiene un formosiano che ag\u00ec spinto da uno scisma nel partito, poich\u00e9 non si accettava un papa non-romano (Leone V era di Ardea); c'\u00e8 chi invece lo identifica con un omonimo Cristoforo scomunicato ed esiliato da Giovanni IX perch\u00e9 organizz\u00f2, assieme a Stefano VI e al futuro papa Sergio III, la famosa e discussa Synodus Horrenda: si tratterebbe, in questo caso, di una rivincita degli anti-formosiani (che non impedir\u00e0 all'anti-formosiano Sergio di spodestare e forse uccidere Cristoforo).\nNon riconosciuto dalla Chiesa come suo pastore, venne considerato come successore di Leone solo un secolo dopo.\nLa vicenda di Leone e Cristoforo accadde durante un periodo di corruzione nella Roma papale, e azioni come quella di Cristoforo, seppur assolutamente contrarie ai canoni ecclesiastici, non erano cosa inusuale. Questo antipapa fu ritenuto il primo Papa a dichiarare che lo Spirito Santo discende \"dal Padre e dal Figlio\" in una lettera al Patriarca di Costantinopoli \"Sergio\". Ci\u00f2 per\u00f2 \u00e8 discutibile, perch\u00e9 i Patriarchi Sergio I (610-638) e Sergio II (999-1019) vissero in epoche lontane da quella di Cristoforo; inoltre il Concilio di Toledo aveva gi\u00e0 stabilito ci\u00f2, nel 581, sotto Pelagio II. \u00c8 sicuro invece che Cristoforo conferm\u00f2 i privilegi dell'Abbazia di Corbie, in Vestfalia, dati a essa da Benedetto IV. Questi privilegi furono poi confermati da Leone IX che si richiam\u00f2 esplicitamente a Benedetto IV e a Cristoforo. Poco altro, oltre a questo, si sa per certo di Cristoforo.\nLa sua fine \u00e8 avvolta nel mistero: secondo quanto dice Ermanno il Contratto, dopo aver ucciso Leone V in prigione tra settembre e dicembre, venne spodestato da Sergio III nel gennaio 904 e fin\u00ec i suoi giorni come monaco. Invece, secondo quanto dicono Eugenio Vulgario e Ausilio di Napoli, Cristoforo non uccise Leone, e, dopo la sua deposizione nel gennaio 904, venne messo nella stessa cella di Leone; poi, forse in gennaio, Sergio li fece uccidere assieme, per piet\u00e0 verso le loro condizioni miserevoli.\nNon si sa quanto ci\u00f2 sia storicamente vero: Ermanno visse un secolo dopo i fatti; Eugenio e Ausilio, invece, furono contemporanei di Leone, Cristoforo e Sergio, e ci\u00f2 li rende pi\u00f9 attendibili, ma potrebbero aver dato credito a una diceria grave solo per infangare un loro odiato nemico, poich\u00e9 Sergio III era acerrimo avversario di Formoso, mentre loro erano convinti formosiani. Altre fonti dicono che Cristoforo mor\u00ec come monaco due anni dopo questi eventi, nel 906. Dopo la sua morte, le spoglie di Cristoforo furono raccolte e sepolte in Laterano, con l'iscrizione: HIC PIA CHRISTOPHORI REQUIESCUNT MEMBRA SEPULTI (Qui riposano le pie membra di Cristoforo sepolto\"). Oltre al ritratto che si trova in San Paolo fuori le mura, ne esiste un altro del XIII secolo affrescato sulle mura dell'antica chiesa di S. Pietro in Grado presso Pisa."}
{"id": "50812", "revid": "57872", "url": "https://it.wikipedia.org/wiki?curid=50812", "title": "Francesco Maria Della Rovere (doge)", "text": "Biografia.\nUnico figlio di Clemente e di Maria Doria, nacque a Genova il 13 febbraio 1695. Pi\u00f9 legato agli interessi culturali e agli affari commerciali, Francesco Maria Della Rovere si prest\u00f2 poco alla politica attiva e alla gestione pubblica dello stato genovese. Il suo nome, infatti, compare per la prima volta nel 1746 tra i membri del magistrato di Guerra, durante l'occupazione austriaca a Genova, e se pur impegnandosi marginalmente alla resistenza genovese ne abbracci\u00f2 e ne promosse la rivolta. Successivamente, e a pi\u00f9 riprese, la figura del Della Rovere fu scelta per guidare, talvolta con la carica di presidente, il magistrato di Abbondanza curando i rifornimenti e i prezzi dei generi di prima necessit\u00e0; gli stessi cronisti dell'epoca giudicheranno positivamente l'operato del nobile, una gestione che in pi\u00f9 occasioni evit\u00f2 carestie nella citt\u00e0 genovese e nelle Riviere.\nIl 29 gennaio del 1765 il Gran Consiglio lo elesse nuovo doge di Genova - il centoventitreesimo in successione biennale e il centosessantottesimo nella storia repubblicana - con una maggioranza di 246 voti a favore sui 444 membri presenti all'elezione. Tra i suoi atti compiuti nel suo dogato sono ricordate l'ascrizione di nuove famiglie che negli anni della guerra di successione austriaca, e relativi avvenimenti genovesi, furono fedeli e al fianco delle istituzioni.\nA sue spese commission\u00f2 nuovi lavori di conservazione e di restauro per il palazzo Ducale, la residenza biennale del doge in carica e sede del potere politico per la presenza del Maggior e Minor Consiglio della Repubblica di Genova. Mantenne, inoltre, buoni rapporti con la Santa Sede di Roma e anche grazie alle sue conoscenze romane favor\u00ec l'elezione cardinalizia dei genovesi Nicol\u00f2 Serra e Lazzaro Pallavicini.\nTerminata la carica dogale il 29 gennaio 1767, Francesco Maria Della Rovere mor\u00ec a Genova il 23 maggio 1768.\nNon avendo avuto prole dalla moglie Caterina Negrone - figlia dell'ex doge Domenico e nipote di altri dogi genovesi - il ramo nobiliare genovese dei Della Rovere si estinse. Tra i beni posseduti da Francesco Maria Della Rovere vi fu la villa Gavotti ad Albisola Superiore che lo stesso, nella seconda met\u00e0 del Settecento, commission\u00f2 lavori di ampliamento e di ristrutturazione."}
{"id": "50815", "revid": "48479", "url": "https://it.wikipedia.org/wiki?curid=50815", "title": "Valdesi", "text": ""}
{"id": "50822", "revid": "124121784", "url": "https://it.wikipedia.org/wiki?curid=50822", "title": "Ds", "text": ""}
{"id": "50823", "revid": "1543377", "url": "https://it.wikipedia.org/wiki?curid=50823", "title": "Val di Susa", "text": "La Val di Susa (\"Valsusa\" in piemontese) \u00e8 una valle alpina situata nella parte occidentale del Piemonte, a ponente di Torino, confinante con la Francia a ovest: nonostante sia interamente appartenente al bacino idrografico del Po, e dunque alla regione geografica italiana, porzioni di alcune sue alte vallate laterali fanno politicamente parte della Repubblica francese in seguito ai trattati di pace del 1947 (circondario e colle del Moncenisio nel Dipartimento della Savoia; Valle Stretta, versante padano dei valichi della Scala e del Monginevro, vetta del monte Chaberton nel Dipartimento delle Alte Alpi).\nLunga e con oltre abitanti, \u00e8 la pi\u00f9 estesa e popolata valle del Piemonte. Prende il nome dall'antica citt\u00e0 di Susa, situata in posizione baricentrica, anche se il suo centro pi\u00f9 grande oggi \u00e8 Avigliana; si pronuncia \"Valsusa\" in piemontese, \"Val Susa\" in occitano, \"V\u00e2l Susa\" in arpitano, \"Vall\u00e9e de Suse\" in francese.\nNell'alta valle si trova il punto pi\u00f9 occidentale d'Italia (vetta della Rocca Bernauda, nel comune di Bardonecchia, ).\nGeografia fisica.\nLa valle, disposta in senso longitudinale, \u00e8 percorsa dal fiume Dora Riparia. \u00c8 toccata sia dalle Alpi Cozie (sulla destra della Dora e del Cenischia) sia dalle Alpi Graie (sulla sinistra dei medesimi corsi d'acqua).\nI torrenti Dora di Bardonecchia e Cenischia formano due importanti vallate che si diramano da quella principale.\nIl nome deriva dalla citt\u00e0 di Susa, posta all'imbocco della Val Cenischia. Da quest'ultima proviene la strada che percorre il valico del Moncenisio, che proprio presso la citt\u00e0 s'incontra con quella proveniente dal valico del Monginevro.\nGeologia.\nL'origine della Valle di Susa va ricercata tra i 40 e i 25 milioni di anni fa, durante una fase del processo dell'orogenesi alpina.\nSulla sinistra orografica dalla bassa valle e al Moncenisio si possono trovare calcescisti, gneiss, serpentini, micascisti e calcari. Il massiccio dell'Ambin \u00e8 costituito da rocce cristalline e micascisti. Nell'alta valle vi sono calcescisti, quarziti, calcari e talvolta arenarie.\nSulla destra orografica da Rivoli ai laghi di Avigliana vi sono alcune formazioni moreniche. Da Avigliana a San Giorio si trovano gneiss e serpentini. Il massiccio dell'Orsiera-Rocciavr\u00e8 \u00e8 composto da gneiss e micascisti. Nell'alta valle vi sono infine calcescisti, serpentini e calcari.\nOrografia.\nIl monte pi\u00f9 alto della parte italiana della valle, nonch\u00e9 quello pi\u00f9 facilmente individuabile dalla pianura, \u00e8 il Rocciamelone (\u00a0m).\nSalendo la valle sulla destra troviamo nell'ordine i seguenti monti principali:\nSalendo la valle sulla sinistra troviamo nell'ordine i seguenti monti principali (tutti appartenenti alle Alpi Cozie - sottosezione Alpi del Monginevro): \nValli.\nLateralmente alla valle principale si individuano alcune valli laterali.\nPartendo da Sestriere possiamo individuare:\nPartendo dalla Valle Stretta fino all'imbocco della Valle possiamo individuare:\nValichi alpini.\nStradali.\nLa Val di Susa, rispetto alle altre valli di confine tra l'Italia e la Francia, \u00e8 quella che possiede i valichi alpini pi\u00f9 agevoli e collocati a quote inferiori. Fin dall'antichit\u00e0 i suoi valichi hanno permesso scambi di popoli e di merci.\nI valichi, dotati di strada e che interessano la valle, sono (in senso orario):\nSentieri.\nAltri valichi dotati solamente di sentiero di collegamento sono: \nIdrografia.\nIl fiume principale della valle \u00e8 la Dora Riparia, lungo 125\u00a0km e con un bacino di \u00a0km\u00b2, affluente di sinistra del Po. La Dora Riparia si origina a Cesana dall'unione di due rami sorgentizi, la Piccola Dora, che nasce al Colle del Monginevro, sulle Alpi Cozie francesi, e il Torrente Ripa che nasce invece in Valle Argentera (comune di Sauze di Cesana).\nLago del Moncenisio (totalmente in territorio francese anche se del bacino della Val di Susa). Questo territorio era storicamente savoiardo prima dell'annessione del ducato alla Francia nel 1860 Laghetto dell'Alpe Laune ( metri, Sauze d'Oulx), Lago dei 7 Colori ( metri, Cesana), Lago di Rochemolles ( metri, Bardonecchia); Lago Nero (Cesana); Lago Nero (Sauze d'Oulx); Lago Paradiso delle Rane ( metri, San Giorio di Susa); Lago Verde (totalmente in territorio francese anche se in Val di Susa); Lago Rosso ( metri, San Giorio di Susa); Lago della Vecchia ( metri, collocato sul confine italo-francese); Laghi di Ferrera Cenisio: Lago Grande, Lago Piccolo; Laghi di Avigliana: Lago Grande, Lago Piccolo\nAmbiente.\nLe principali aree tutelate sono:\nFlora.\nLa Val di Susa e la Val Chisone, a causa della loro posizione geografica, sono luogo d'incontro fra vegetazioni tipiche delle Alpi Marittime, Alpi Cozie Meridionali e Alpi Centrali. Nella porzione pi\u00f9 bassa prevale il castagno puro o misto ad altre latifoglie, mentre salendo di quota s'incontra il faggio ceduo. Nei versanti esposti a sud si trovano la roverella e il pino silvestre. All'interno della Valle prevale il larice insieme al pino cembro, che lo sostituisce alle alte quote. L'abete rosso e l'abete bianco costituiscono la parte prevalente del Gran Bosco di Salbertrand.\nFauna.\nLa Val di Susa ospita una fauna ricca di variet\u00e0.\nI mammiferi sono di tipo medio-europeo e sono costituiti soprattutto da micromammiferi. Fra questi si segnalano varie specie di toporagno e di topi, il moscardino, il quercino e le arvicole. Sono presenti anche il riccio europeo occidentale e la talpa europea.\nTra i lagomorfi sono presenti la lepre europea e, ad altitudini maggiori, la lepre alpina o bianca. I roditori sono rappresentati dallo scoiattolo, dalla marmotta e dal ghiro.\nSono presenti sei specie di ungulati selvatici: il cervo nobile o cervo europeo, il capriolo, il camoscio alpino, lo stambecco o stambecco delle Alpi, il muflone e il cinghiale.\nNella Valle sono presenti numerose specie di carnivori.\nTra i mustelidi, nelle zone a media altitudine vivono la martora comune o martora eurasiatica, la faina, la donnola e il tasso mentre a quote superiori si pu\u00f2 incontrare l'ermellino. Fra i canidi sono presenti la volpe e il lupo. Negli ultimi anni sono stati trovati segni di presenza della lince sia in Val Chisone sia in Alta Valle di Susa.\nClima.\nIl clima della Val di Susa \u00e8 tipicamente alpino. Le Alpi Cozie, protette dal Monviso, sono generalmente secche, mentre le Alpi Graie hanno precipitazioni frequenti. Le Alpi Cozie settentrionali sono caratterizzate da importanti quantit\u00e0 di precipitazioni nevose ma inferiori rispetto alle Alpi Graie.\nLa Val di Susa \u00e8 la valle alpina occidentale pi\u00f9 ampia: in essa si incanalano facilmente le perturbazioni a direzione ovest-est, che caratterizzano la valle con frequenti venti di f\u00f6hn di forte intensit\u00e0.\nStoria.\nEpoca antica.\nI primi insediamenti stabili dell'uomo risalgono circa al quinto millennio a.C., ma le prime evidenti testimonianze risalgono ai secoli V e VI a.C., e risultano costituite perlopi\u00f9 da coppelle scavate nella roccia, incisioni e iscrizioni rupestri presenti in gran numero in tutta la vallata.\nAlcuni antropologi ritengono che qui sia avvenuto l'incontro fra trib\u00f9 celtiche transalpine e celto-liguri locali, per altri invece l'influenza celtica \u00e8 stata minima. Al tempo della Roma repubblicana i valichi alpini valsusini incominciarono ad acquisire un'importanza militare strategica: si ipotizza che qui sia transitato l'esercito di Annibale, forse dal Valico del Monginevro o dal Colle del Moncenisio, nel 218 a.C. Nel 61 e nel 58 a.C., fu la volta di Giulio Cesare in marcia verso le Gallie, dopo un accordo con il sovrano locale Donno. Dai \"Commentarii de bello Gallico\" (lib. I, cap. X) si evince che il confine tra la Gallia cisalpina e la Gallia transalpina fosse situato nella bassa valle, a \"Ocelum\" (a ovest della \"Statio ad fines\" romana, odierna Drubiaglio di Avigliana).\nL'alleanza tra romani e genti locali venne forse sancita tra il 13 e il 12 a.C. con un patto tra il re Cozio, figlio di Donno, e l'imperatore Augusto, celebrata nel fregio dell'Arco di Augusto che venne eretto a Susa. La Via Domizia qui prendeva il nome di Via Cozia. Dopo tre secoli di relativa pace ebbe inizio un nuovo periodo di guerre, dovute anche al progressivo indebolimento dell'apparato statale romano. Nel 311 d.C. vi fu, da parte di Costantino, l'assedio di Susa alleata del rivale Massenzio. I rapporti con il potere centrale si fecero via via sempre pi\u00f9 labili, mentre incominciavano le prime invasioni barbariche.\nPeriodo medioevale.\nDopo la caduta dell'Impero romano d'Occidente il dominio fu dei Goti (c. 490-530), dei Bizantini (c. 530-570) e dei Longobardi (c. 570-774). Il confine tra il regno Longobardo e quello dei Franchi, alcuni chilometri a monte di quello romano, fortificato e militarizzato in modo permanente, era conosciuto allora come \"Clusae Longobardorum\" (Chiuse Longobarde). L'abbazia della Novalesa fu fondata nel 726 ai piedi del Colle del Moncenisio come avamposto Franco a monte del confine. Tra il 773 e il 774 l'esercito di Carlo Magno cal\u00f2 in Italia attraverso il Valico del Moncenisio e sconfisse i Longobardi. Suo figlio Ludovico fond\u00f2 l'Ospizio del Moncenisio per dare assistenza ai viandanti sul colle omonimo. Dopo la morte di Carlo Magno seguirono le invasioni Ungare (c. 900-950) e Saracene (c. 890-970). Arduino Glabrione, liberata la valle ormai desolata, ne incominci\u00f2 la ricostruzione. Tra il 983 e il 987 su un monte all'imbocco della Valle venne fondata l'imponente Sacra di San Michele della Chiusa da un nobile del Sud della Francia di ritorno da un pellegrinaggio, opera nella tradizione di eremiti dell'antistante monte Caprasio, guidati da San Giovanni Vincenzo.\nI decenni precedenti il 1000 videro un vuoto di potere in valle di Susa dovuto alle incursioni saracene. Nell'anno 1001 Olderico Manfredi, nipote di Arduino Glabrione, ottenne dall'imperatore Ottone III la conferma del dominio sulla \"terza parte della valle\".\nNel 1029 fond\u00f2 l'abbazia di San Giusto di Susa, donandole una ricca parte delle proprie terre. L'unione della casata arduinica con quella Sabauda avvenne nel 1046 quando Adelaide, figlia di Olderico Manfredi, spos\u00f2 Oddone, figlio di Umberto Biancamano. Dopo la morte di Adelaide l'Alta Valle pass\u00f2 nella sfera d'influenza del Delfinato, mentre la Bassa Valle rimase fedele alla casata sabauda. Numerosi centri religiosi fiorirono lungo la Via Francigena. Oltre a Novalesa, S. Michele della Chiusa, San Giusto di Susa, vi furono la Prevostura di San Lorenzo di Oulx, poi Sant'Antonio di Ranverso fondata sul finire del XII secolo come ospedale in seguito alle epidemie di \"fuoco Sacro\", la Certosa di Montebenedetto che a partire dal 1197 ospit\u00f2 i monaci della Certosa della Losa, il Convento di San Francesco (Susa) e alcuni ospedali gerosolimitani a San Giorio di Susa, Susa, Chiomonte.\nNel XIII secolo vi fu abbondanza dei raccolti e la ripresa dei traffici commerciali, in particolare attraverso il valico del Moncenisio. Le attivit\u00e0 agricole vennero regolamentate e ad alcune citt\u00e0 come Susa e Avigliana furono concessi degli statuti mentre i molti castelli, da opere puramente difensive, si trasformarono nelle residenze fortificate dei signori feudali.\nIl XIV secolo vide le lotte delle famiglie aristocratiche e la rivalit\u00e0 fra la Savoia e il Delfinato. Nel 1349 il Delfino Umberto II fece atto di donazione delle sue piazzeforti al re di Francia, e accett\u00f2 che l'erede al trono francese portasse il titolo di \"Delfino\". Il confine francese venne cos\u00ec a ritrovarsi a met\u00e0 valle e a ridosso dei domini sabaudi di Amedeo VI (il \"Conte Verde\").\nNel XV secolo le abbazie presentavano evidenti segni di declino: il numero dei monaci diminuiva, e quelle principali come la Sacra di San Michele e la Novalesa erano ormai gestite da abati commendatari. La Certosa di Montebenedetto fu abbandonata a favore di quella di Banda.\nEt\u00e0 moderna.\nDurante il XVI secolo la valle di Susa fu in balia degli eserciti di Carlo V e Francesco I di Francia.\nTra il 1526 e il 1533 Colombano Romean scav\u00f2 sotto la Cresta dei Quattro denti il tunnel di 500 metri chiamato \"Pertus\", che porta l'acqua nei campi delle borgate di Cels e Ramat. La seconda met\u00e0 del secolo vide in tutta Europa il divampare delle guerre di religione, che qui si concretizzarono in un'aspra lotta contro la Riforma, in particolare fra la componente Cattolica e le componenti Ugonotte e Valdesi.\nNel XVII secolo il territorio fu teatro di eventi bellici nell'ambito delle guerre tra Francia e Spagna.\nTra il 21 e il 25 aprile del 1610 si stipul\u00f2 il Trattato di Bruzolo, alleanza offensiva e matrimoniale, tra gli emissari di Enrico IV re di Francia e il duca Carlo Emanuele I di Savoia. I patti stipulati nel Castello di Bruzolo decaddero repentinamente il 14 maggio 1610 per l'uccisione di Enrico IV di Francia da parte di Fran\u00e7ois Ravaillac e un rovesciamento delle alleanze stabilito da Maria de' Medici appena nominata regina.\nNel 1622 fu chiusa l'abbazia della Sacra di San Michele. Nel 1628 si registr\u00f2 una grave carestia e a partire dal 1629 si diffuse la peste. Il Forte di Exilles divenne sempre pi\u00f9 strategico e venne ampliato. Secondo una leggenda tra il 1681 e il 1687 vi fu imprigionato il personaggio chiamato \"Maschera di Ferro\".\nNel 1690 Vittorio Amedeo II, forte della nuova alleanza coi Valdesi, ader\u00ec alla lega contro Luigi XIV. Ci\u00f2 suscit\u00f2 come reazione l'invio delle truppe del generale Catinat, fonte di saccheggi e devastazioni. Nel 1697 in virt\u00f9 di un trattato di pace le terre di Susa tornarono in mano Sabauda.\nNel XVIII secolo la Valle fu coinvolta nelle guerre di successione europee. La conquista al Piemonte dell'alta valle, nel 1708, venne poi sancita dal trattato (di Utrecht) nel 1713. Si restaur\u00f2 il forte di Exilles e costru\u00ec il grande forte della Brunetta a Susa, in sostituzione di quello obsoleto di Santa Maria. Il 19 luglio 1747 la Guerra di successione austriaca vide uno scontro importante per il Piemonte sullo spartiacque con la Val Chisone, la Battaglia dell'Assietta. La seconda met\u00e0 del Settecento fu un periodo di relativa pace.\nEt\u00e0 contemporanea.\nA partire dal 1794 gli attacchi al Piemonte della Francia rivoluzionaria coinvolsero il territorio. Le vittorie di Napoleone portarono all'armistizio di Cherasco, nel 1798 il re Carlo Emanuele IV abdic\u00f2, e la valle fu soggetta al governo francese fino al termine dell'era napoleonica nel 1814. Torn\u00f2 in mano piemontese con la Restaurazione e il re Vittorio Emanuele I. Nel 1836 re Carlo Alberto ripristin\u00f2 l'abbazia della Sacra di San Michele. Il 22 maggio 1854 fu inaugurata la ferrovia Torino-Susa, e nel settembre 1871 fu aperto il traforo ferroviario del Frejus. La valle di Susa non fu interessata dagli eventi della prima guerra mondiale.\nAlla seconda risalgono le molte opere belliche del Vallo Alpino Occidentale, utilizzate nella Guerra contro la Francia. Il territorio fu poi intensamente coinvolto dalla Guerra partigiana e, in particolare, dagli eventi dell'estate 1944. In seguito all'ultimo conflitto la Valle Stretta, ancora nel bacino idrografico della Dora Riparia, fu ceduta alla Francia, cessione analoga all'arretramento del confine al valico del Moncenisio con la perdita della piana, divenuta italiana nel 1860.\nNel 1973 fu ripristinata l'Abbazia di Novalesa, dopo l'acquisizione da parte della Provincia di Torino fortemente voluta dal senatore Sibille e dall'associazione culturale Segusium.\nGeografia antropica.\nIn Val di Susa vi sono 40 comuni, di cui 37 fanno parte delle Unioni montane Valle Susa; Comuni Olimpici-Valle Lattea; Alta Valle Susa; Alpi Graie. Altri 2, Buttigliera Alta e Rosta, pur facendo geograficamente parte della Valle non sono affiliati alle comunit\u00e0 montane.\nAl 31 dicembre 2019 in totale gli abitanti ammontano a quasi 100 000.\nLe localit\u00e0 principali sono: Avigliana, Bardonecchia, Bussoleno, Oulx e Susa. Questi comuni totalizzano approssimativamente il 31% della popolazione.\nEconomia.\nL'economia della Valle si \u00e8 sempre basata sull'agricoltura e sulla pastorizia e attivit\u00e0 connesse, come la molitura e le piccole fucine per la lavorazione del ferro. A partire dai primi decenni del novecento ci fu un fiorire di attivit\u00e0 tessili, poi riunite nel Cotonificio Vallesusa. Dall'inizio del XX secolo si \u00e8 affiancata l'industria pesante, con le Officine Moncenisio di Condove, e in seguito il terziario avanzato, oltre che i servizi per la vicina area metropolitana di Torino, tra cui un ruolo di primo piano svolgono le centrali idroelettriche con gli impianti di ENEL di Venaus e IREN di Pont Ventoux-Susa, oltre a molti piccoli impianti diffusi in parecchi comuni della Valle. L'artigianato tradizionale del legno \u00e8 ancora fiorente nell'Alta Valle. \nIl turismo invernale, legato alle stazioni sciistiche di Bardonecchia, Cesana, Sestriere, Sauze d'Oulx, Frais di Chiomonte, \u00e8 presente nell'Alta Valle: lo sci incominci\u00f2 la sua diffusione in Italia proprio da qui all'inizio del XX secolo. Queste localit\u00e0 hanno ospitato numerose sedi di gara dei XX Giochi olimpici invernali nel 2006.\nPer facilitare l'escursionismo e il turismo la valle possiede alcuni rifugi alpini. I principali sono: Rifugio C\u00e0 d'Asti \u2022 Rifugio Guido Rey \u2022 Rifugio Terzo Alpini \u2022 Rifugio Levi Molinari \u2022 Rifugio Camillo Scarfiotti \u2022 Rifugio Geat Val Gravio \u2022 Rifugio Toesca \u2022 Rifugio Luigi Vaccarone \u2022 Rifugio Avanz\u00e0 \u2022 Rifugio Piero Vacca.\nNella valle sono tracciati molti sentieri. Tra questi \u00e8 importante segnalare il sentiero dei Franchi e vari tratti del GTA.\nInfrastrutture.\nLa prima grande infrastruttura moderna costruita in Val di Susa fu la Strada statale 25 del Moncenisio voluta da Napoleone I per raggiungere velocemente l'Italia e costruita con ingenti capitali tra il 1806 e il 1810, superando il dislivello di metri tra il Colle e Susa con opere ardite per l'epoca, in modo da mantenerla carrozzabile o comunque transitabile con slitte trainate da cavalli per tutto l'anno.\nIl 22 maggio 1854 fu inaugurata la prima tratta della Ferrovia del Frejus, da Torino a Susa, con la prospettiva della realizzazione di un traforo attraverso le Alpi. Il 31 agosto 1857 incominciarono i lavori del Traforo ferroviario del Frejus e nel 1867 della tratta da Bussoleno a Bardonecchia.\nNel 1866 incominciarono i lavori della Ferrovia del Moncenisio costruita per rendere pi\u00f9 rapide le comunicazioni tra Italia e Francia, adattando il tracciato della strada statale napoleonica per un utilizzo in comune. La costruzione fu portata a termine dopo due anni durante la realizzazione del Traforo ferroviario del Frejus e in concorrenza con lo stesso. La linea ferroviaria era lunga 77,8 chilometri, costruita adottando locomotive a Sistema Fell per superare metri di dislivello da Susa e una pendenza dell'8,3 percento sul versante francese. La ferrovia fu dismessa nel 1871 dopo l'inaugurazione del Traforo ferroviario del Frejus.\nNel 1870 fu completato il Traforo ferroviario del Frejus, che permise di collegare la ferrovia Torino-Bardonecchia con la Francia. La ferrovia valsusina assunse cos\u00ec rilevanza internazionale, collegando la Pianura Padana con l'Europa occidentale. Sono in corso, tra violente polemiche, i lavori preliminari di un nuovo traforo, il Progetto di ferrovia Torino-Lione che dovrebbe collegare la citt\u00e0 di Bussoleno con la citt\u00e0 francese Saint-Jean-de-Maurienne attraverso un tunnel di oltre 57\u00a0km.\nLa Valle \u00e8 attraversata da due strade statali, la Strada Statale 24 e Strada Statale 25 che si dirigono rispettivamente verso il Colle del Monginevro e il Valico del Moncenisio.\nNel 1980, accanto al tunnel ferroviario \u00e8 stato inaugurato un tunnel stradale (sempre sotto il Monte Fr\u00e9jus), poi integrato nel sistema autostradale italiano mediante la costruzione dell'autostrada A32 (inizio anni novanta).\nLe principali centrali idroelettriche si segnalano quella ENEL di Venaus (che utilizza parte dell'acqua del lago del Moncenisio), AEM di Giaglione-Pont Ventoux e di Susa ed ENEL di Bardonecchia. Diversi elettrodotti solcano la Valle per il trasporto dell'energia verso l'area di Torino, tra i quali l'elettrodotto internazionale Grand-Ile/Piossasco da V. Dopo una forte opposizione dei Comuni a un raddoppio dell'elettrodotto su nuovi tralicci, proposto e poi abbandonato negli anni novanta, \u00e8 ora in corso un raddoppio dell'interconnessione con la Francia, in corrente continua anzich\u00e9 alternata, mediante condotta interrata attraverso cavi superconduttori XLPE, denominato HVDC (High Voltage Direct Current), mediante una \"partnership\" fra Terna (azienda) e la SITAF, opera unica al mondo su cos\u00ec lunga distanza.\nCultura.\nLa Valle di Susa costituisce un punto d'incontro fra tre aree linguistico-culturali: quella piemontese a est, quella francoprovenzale (o arpitana) a nord-ovest e quella provenzale (o occitana) a sud-ovest.\nContribuiscono al mantenimento delle tradizioni alcuni cori che diffondono la cultura valligiana mediante il canto popolare, tenendo concerti non solo in Valle, ma anche in tutta Italia e all'estero. Tra questi, occupano un ruolo di prestigio il Coro Alpino Valsusa di Bussoleno, il Coro Alpi Cozie di Susa e la Corale Rocciamelone di Sant'Antonino di Susa.\nSono presenti inoltre alcuni gruppi che effettuano danze popolari e balli tradizionali (ad esempio gli Spadonari di Giaglione e Venaus, rispettivamente nel mese di gennaio, patrono San Vincenzo, e nel mese di febbraio, patroni San Biagio e S. Agata), numerose bande musicali risalenti alla seconda met\u00e0 del XIX secolo, nonch\u00e9 vari gruppi culturali e archeologici locali.\nNella Valle sono presenti il Palio storico di Avigliana e di Susa.\nLa Valle di Susa ha visto nascere una innovativa iniziativa pubblico-privata per la valorizzazione del territorio, aperta a associazioni e privati, dal nome Valle di Susa. Tesori d'arte e cultura alpina, che si propone di innervare il sistema turistico e culturale locale con una rete tra enti locali, associazioni e operatori culturali.\nTradizionalmente, nelle costruzioni rurali valsusine si possono distinguere alcune caratteristiche costruttive in relazione alle zone. In Bassa valle: costruzioni in pietra e/o laterizi, tetto di coppi. Ci\u00f2 era dovuto all'ampia disponibilit\u00e0 di argilla e alla presenza di una fornace per laterizi. In Media valle: costruzioni in pietra, tetto di lose. In Alta valle: costruzioni in pietra e legno, tetto di lose o scandole.\nMonumenti e luoghi d'interesse.\nLa Valle di Susa \u00e8 costellata di monumenti religiosi, militari, civili, industriali, di epoca preistorica, romana, medioevale, moderna. Spiccano per numerosit\u00e0 e rilevanza le antiche abbazie: le grandi strutture ecclesiali organizzarono centri di dominio concorrenti alle organizzazioni civili (solo a partire dall'XI secolo incominci\u00f2 a consolidarsi il dominio dei Savoia) di cui rimangono oggi silenziose testimoni le antiche e solenni vestigia.\nVia Francigena della Val di Susa.\nLungo la Valle di Susa transita oggi come un tempo la Via Francigena, nei due rami del Colle del Moncenisio e del Colle del Monginevro, che si congiungono a Susa e si dirigono poi verso Torino. Parlando della Sacra, il pi\u00f9 celebre dei punti tappa della Francigena della Val di Susa, Giovanni Tabacco scriveva che \u00ab... nel corso dell'XI secolo la potenza di S. Michele continu\u00f2 a irradiarsi attraverso tutta la Francia centro-meridionale per le crescenti donazioni dei pellegrini che, muovendo da quelle regioni verso Roma, preferivano ad altri percorsi pi\u00f9 complicati le grandi vie del Moncenisio o del Monginevro, confluendo poi gli uni e gli altri a Susa e alle Chiuse\u00bb. Dagli spartiacque alpini verso Susa, scendendo dal Colle del Monginevro s'incontravano la Prevostura di San Lorenzo di Oulx, l'Hotel Dieu di Salbertrand e la casa gerosolimitana di Chiomonte.\nDal Colle del Moncenisio, oltre all'Ospizio della Prevostura di Santa Maria del Moncenisio sul passo, fondato da Ludovico il Pio, s'incontravano locande a Ferrera Cenisio e Novalesa, che ancora ne conserva una con affreschi del XIV e XV secolo, oltre all'Abbazia benedettina di Novalesa, che ospit\u00f2 Carlo Magno e mantiene la sepoltura di un pellegrino di Santiago di Compostela e la cappella di Sant'Eldrado dell'XI secolo con affreschi sul passaggio delle reliquie di San Nicola. Susa, sorvegliata dall'alto dalla Certosa della Losa, presentava strutture come la casa ospitaliera dell'Abbazia benedettina di San Giusto, quella dei gerosolimitani e dei templari, il dormitorio della Madonna del Ponte, un altro annesso al Canonicato di Santa Maria Maggiore, il Convento di San Francesco.\nA Bussoleno si conserva l'antica locanda \"Casa Amprimo\", a Villar Focchiardo Cascina Roland e due Certose (Montebenedetto e Banda). Sull'altro versante della Valle, Bruzolo, oltre al ricetto del Castello, ospitava una casa della Prevostura dell'Ospizio del Moncenisio. Sant'Antonino di Susa deve il suo nome al locale monastero (dedicato a Sant'Antonino di Apamea, mentre sul monte Pirchiriano sorge l'Abbazia monumento simbolo della Regione Piemonte, la Sacra di San Michele della Chiusa, punto tappa obbligato per cardinali e papi, mentre i pellegrini soggiornavano nel sottostante paese di Sant'Ambrogio. Ad Avigliana altra antica Certosa alla Mortera, diverse locande e una chiesa della Prevostura dell'Ospizio del Moncenisio, la Chiesa di San Pietro. Poco pi\u00f9 avanti, i canonici antoniani gestivano la Precettoria di Sant'Antonio di Ranverso, mentre sull'altro lato della Valle il Castello di Camerletto era feudo dell'Abbazia di Novalesa.\nSpiega Renato Stopani che \u00ab... sebbene usato anche anteriormente come alternativa al Gran San Bernardo, il passo del Moncenisio nel corso del XII secolo fu sempre pi\u00f9 transitato da uomini e merci che procedevano in direzione delle grandi fiere della Champagne, dove la presenza dei mercanti italiani si faceva sempre pi\u00f9 consistente. La sua scelta come punto di attraversamento dell'area alpina era perci\u00f2 frequente all'epoca di Filippo Augusto, tanto che nell'area prealpina la vera strada di Francia era considerata quella che collegava al Moncenisio\u00bb. In questi anni il percorso della Via Francigena \u00e8 stato riscoperto e attrezzato con pannelli e indicazioni.\nArchitetture religiose, chiese, Abbazie.\nNumerose sono le abbazie e i complessi di architettura religiosa, che punteggiavano il cammino della \"Strada di Francia\" per aiutare pellegrini, viaggiatori, mercanti.\nNell'ordine, da Torino all'Alta Valle s'incontrano:\nCastelli.\nNumerosi sono i Castelli della val di Susa. Gli edifici fortificati medioevali valsusini rispecchiano tutte le tipologie edilizie medioevali: castelli, caseforti, torri, motte, ricetti. Risalgono, esclusi Avigliana e Susa, Castelli sabaudi, al periodo detto del \"secondo incastellamento\", cio\u00e8 al Basso Medio Evo. Molti edifici non sono accessibili al pubblico; alcuni sono in rovina, altri sono stati restaurati.\nMusei.\nOltre ai numerosi siti medioevali, la Valle di Susa presenta un vasto panorama di musei, che ne raccontano le molteplici sfaccettature, cos\u00ec dislocati da Torino all'Alta Valle:\nFortificazioni.\nLa valle di Susa ha sempre costituito un luogo privilegiato per il transito degli eserciti, per cui durante i secoli si sono moltiplicate le opere di fortificazione:\nEnogastronomia.\nGustovalsusa.\nI principali prodotti enogastronomici della Valle di Susa sono degustabili nelle fiere e manifestazioni di grande richiamo turistico del calendario annuale \"Gustovalsusa\", volute e coordinate dagli enti locali, di massima organizzate nei fine settimana dei seguenti periodi:\nAltre manifestazioni vengono poi organizzate durante l'anno, pur non rientrando nel calendario ufficiale \"Gustovalsusa\".\nSport.\nSport invernali.\nLo sci italiano \u00e8 nato sulle montagne torinesi nel novembre del 1896. Il promotore dello sci alpino italiano fu Adolfo Kind, ingegnere chimico svizzero e alpinista, residente a Torino. Nel 1896 Adolfo Kind si fece spedire due paia di ski norvegesi e dopo le esercitazioni al Valentino e al Monte dei Cappuccini, Kind sal\u00ec a Giaveno e raggiunse le frazioni pi\u00f9 alte, passando per Pr\u00e0 Fieul fino alla cima del Monte Cugno dell'Alpet. Nel 1899 fu la volta dei metri: il Monte Tomba, sopra il Lago del Moncenisio.\nNel gennaio del 1906 venne inaugurata la prima stazione alpina italiana a Sauze d'Oulx, in Alta Val di Susa.\nSin dall'inizio dello scorso secolo Bardonecchia si rivel\u00f2 terreno ideale per il nuovo sport. Nel 1909 furono organizzati i primi campionati italiani di sci alpino e fu costruito un trampolino. Nel 1935 venne costruito il primo impianto di risalita del comune.\nNel 1934 venne costituito ex novo il comune di Sestriere (nato con il nome Sestrier\u00e8s) e dopo quarant'anni dalla scoperta del nuovo sport vennero costruiti i primi impianti di risalita del comune. Sestriere oltre a essere stata sede di Torino 2006, \u00e8 un appuntamento fisso di Coppa del Mondo di sci alpino, ospitando anche i mondiali nel 1997.\nLa Val di Susa ha ospitato i XX Giochi olimpici invernali che si sono svolti dal 10 al 26 febbraio 2006.\nSono stati realizzati i Villaggi Olimpici di Sestriere e Bardonecchia, e la pista di Bob, Slittino e Skeleton di Cesana.\nIn Val di Susa si sono svolte le gare di Snowboard a Bardonecchia, Slittino, Bob e Skeleton sulla pista Cesana-Pariol, Biathlon a Cesana-Sansicario, Sci alpino (femminile) a Sansicario-Fraiteve, Freestyle a Sauze d'Oulx e Sci alpino (maschile) a Sestriere.\nA Sestriere si \u00e8 svolto lo Sci Alpino dei IX Giochi Paralimpici invernali che si sono svolti dal 10 al 19 marzo 2006.\nTorino ha ospitato nel 2007 la seconda Universiade dopo la prima estiva del 1959. Si \u00e8 svolto lo Sci Alpino e lo Snowboard a Bardonecchia e il Biathlon a Cesana-Sansicario.\nIl comprensorio sciistico pi\u00f9 importante della Valle \u00e8 la Via Lattea con 400 chilometri di piste ed \u00e8 situato nei comuni: Sestriere, Sauze d'Oulx, Claviere, Cesana-Sansicario, Pragelato (comune situato nella Val Chisone) e Monginevro (comune situato in territorio francese). Un'altra localit\u00e0 sciistica \u00e8 Bardonecchia, con 100 chilometri di piste, \u00e8 suddiviso in due comprensori: Melezet, Les Arnaud e Colomion ( metri - metri) e Jafferau (raggiunge i metri d'altitudine).\nIn Val di Susa ci sono anche delle localit\u00e0 sciistiche minori: il Pian del Frais situato a metri nel comune di Chiomonte ha 22 chilometri di piste.\nLa Val di Susa offre anche piste per lo sci di fondo. Vicino al Sestriere ci sono le piste di Pragelato (situato nel fondovalle della Val Chisone) utilizzate per i XX Giochi olimpici invernali per le gare di sci di fondo e combinata nordica. A Pragelato si sono svolte anche le gare di salto con gli sci.\nA Bardonecchia c'\u00e8 la pista di fondo Assomont situata nella Valle Stretta, a Cesana Torinese la pista \u00e8 localizzata in Val del Thuras.\nLa pista Cesana Pariol, dove si sono svolte le gare di Bob, Skeleton e Slittino nei XX Giochi olimpici invernali, ha ospitato anche il Campionato italiano di slittino nel 2006 e nel 2007. La struttura ospiter\u00e0 il Campionato europeo di slittino il 12 gennaio e 13 gennaio 2008, la Coppa del Mondo di Bob e Skeleton dal 18 al 20 gennaio e il Mondiale di Slittino nel 2011.\nNel 2018, dalle montagne della Valsusa \u00e8 stata tratta la \"medaglia di roccia\", onorificenza ideata per premiare gli undici atleti italiani giunti al quarto posto delle rispettive discipline in occasione dei Giochi invernali di Pyeongchang.\nCiclismo.\nLa Valle ha ospitato diverse tappe del Giro d'Italia e del Tour de France. Celebre il Colle delle Finestre, il valico alpino che collega la Val di Susa con la Val Chisone, divenuto un'importante salita per i ciclisti dopo il passaggio del Giro d'Italia del 2005. Il passo, dal versante della Val di Susa, ha una pendenza media del 9,1% e gli ultimi 8 chilometri non sono asfaltati.\nAutomobilismo.\nIn Val di Susa si svolge la Susa-Moncenisio, una corsa storica disputata per la prima volta il 27 luglio 1902. La corsa contava 22,5 chilometri e partiva da Susa fino al passo del Cenisio posto sul confine francese.\nAltra celebre gara \u00e8 stata quella disputata nell'ultimo quarto del XX secolo tra Cesana e Sestriere.\nCorsa in montagna.\nLa Val di Susa ha ospitato i Campionati del mondo di corsa in montagna nel 1992.\nInoltre dal 2014 si svolge ogni luglio la Red Bull K3, una gara di velocit\u00e0 con partenza dal centro di Susa (Piazza Savoia) e arrivo sulla cima del Rocciamelone a metri, unica nel suo genere per essere una Triple Vertical Kilometer; la gara \u00e8 sponsorizzata dalla Red Bull e organizzata anche da Nico Valsesia."}
{"id": "50840", "revid": "264902", "url": "https://it.wikipedia.org/wiki?curid=50840", "title": "Ea", "text": ""}
{"id": "50842", "revid": "599013", "url": "https://it.wikipedia.org/wiki?curid=50842", "title": "Ec", "text": ""}
{"id": "50844", "revid": "899609", "url": "https://it.wikipedia.org/wiki?curid=50844", "title": "Ee", "text": ""}
{"id": "50847", "revid": "968255", "url": "https://it.wikipedia.org/wiki?curid=50847", "title": "Eg", "text": ""}
{"id": "50850", "revid": "104485", "url": "https://it.wikipedia.org/wiki?curid=50850", "title": "Internet Movie Database", "text": "Internet Movie Database, comunemente indicato con l'acronimo IMDb, \u00e8 un sito web di propriet\u00e0 di Amazon.com che gestisce informazioni su film, attori, registi, personale di produzione, programmi televisivi, e anche videogiochi.\nUna versione a pagamento denominata \"IMDb Pro\" \u00e8 disponibile per tutti coloro che pubblicizzano i propri lavori.\nStoria.\nL'archivio nacque il 17 ottobre 1990 come una raccolta di script sviluppati da Col Needham, che consentiva la ricerca all'interno delle FAQ, che apparivano sul gruppo di discussione Usenet codice_1 .\nNel 1993 fu progettata un'interfaccia centralizzata per l'interrogazione dell'archivio tramite posta elettronica, e nel 1994 il sistema fu esteso consentendo anche l'immissione di informazione nell'archivio sempre tramite e-mail. Successivamente l'archivio fu trasferito sul Web, utilizzando inizialmente una rete di server mirror e ricorrendo alla donazione di banda da parte di varie organizzazioni. Nel 1996 fu costituita la societ\u00e0 Internet Movie Database Ltd., con Needham proprietario principale, e al sito web vennero aggiunti i primi banner promozionali.\nAd aprile 1998 la societ\u00e0 fu acquisita da Amazon.com, che assunse anche molti degli sviluppatori dell'archivio originale.\nIl 17 settembre 2009 nacque la versione localizzata del sito in lingua italiana, chiusa a fine febbraio 2013.\nIl 13 aprile 2015 Amazon annunci\u00f2 l'integrazione di IMDb nelle proprie Fire TV: durante la visione di un film \u00e8 quindi possibile visualizzare sullo schermo le informazioni presenti su IMDb (come ad esempio le biografie degli attori, film simili, notizie trivia, ecc...).\nContenuti.\nIMDb ha l'obiettivo di archiviare e catalogare le seguenti tipologie di opere:\nNon prevede, invece, l'archiviazione di:\nSu IMDb \u00e8 presente un'ampia gamma di informazioni su ciascuna opera che comprende informazioni essenziali quali quelle sul cast di attori e registi, il sunto delle trame e le recensioni. Inoltre \u00e8 possibile reperire informazioni su argomenti pi\u00f9 specifici, come l'elenco del cast tecnico coinvolto nella produzione e nello sviluppo del film, gli errori durante il girato, le incongruenze storiche o temporali, l'elenco degli eventuali brani della colonna sonora, il formato, le eventuali versioni alternative e altro ancora.\nGli attori, i registi e gli sceneggiatori, cos\u00ec come altri membri della troupe, hanno pagine a loro dedicate nelle quali sono elencati i film e i programmi ai quali hanno lavorato e, spesso, anche una biografia. \u00c8 presente anche una pagina dedicata ai \"personaggi\", con una loro descrizione e con l'elenco dei film e delle serie TV in cui sono comparsi e gli attori da cui sono stati interpretati. Esiste anche una versione estesa dell'archivio dove \u00e8 possibile ricercare i film con il titolo con cui \u00e8 uscito nelle differenti lingue e nei differenti paesi.\nIl sito ha due progetti paralleli: \"The Big Cartoon Database\", dedicato al mondo dell'animazione, e \"The Big Comic Book Database\", dedicato al mondo dei fumetti; in pi\u00f9 IMDb offre informazioni sui videogame, notizie sui film e su programmi televisivi (con riferimento ai soli Stati Uniti d'America) oltre a seguire eventi speciali come ad esempio gli Academy Awards (la notte degli Oscar). Un'ulteriore versione del sito, IMDbPro, fornisce informazioni aggiuntive per i professionisti del settore, quali i contatti di attori, registi e quanti altri lavorano nel settore, calendari delle produzioni e molto altro; si tratta di un servizio specializzato a pagamento, gratuito solo per un mese di prova.\nSigle.\n\"IMDB\" utilizza sigle per facilitare il riconoscimento delle varie tipologie di prodotti cinematografici. All'interno delle schede, i film \"direct-to-video\" sono evidenziati con la lettera \u00abV\u00bb dopo il titolo e l'anno di produzione. Stessa metodologia \u00e8 adottata con i film per la TV, segnalati con la dicitura \u00abTV\u00bb.\nClassifiche.\nTop 250.\nUna delle funzionalit\u00e0 di IMDb \u00e8 la Top 250, una classifica dei primi 250 film di tutti i tempi votati dagli utenti registrati al sito. Ogni utente ha la possibilit\u00e0 di votare un film con un voto da \"1\" a \"10\". Questi voti sono poi filtrati tramite una formula matematica di tipo bayesiano che genera il punteggio finale. Per salvaguardare il sistema dai \"voti multipli\" e da altri tentativi di falsificare la classifica, l'archivio utilizza algoritmi non resi pubblici per filtrare i dati, oltre ad un limite minimo di voti, nel tentativo di fornire una classifica il pi\u00f9 possibile non alterata.\nL'elenco dei primi 250 film \u00e8 vario, presentando film degli albori del cinema come pellicole appena distribuite nelle sale. Allo stesso modo appaiono film popolari, con decine di migliaia di voti (come quelli della saga di \"Guerre stellari\"), cos\u00ec come film poco conosciuti con poche migliaia di voti. L'obiettivo \u00e8 di rappresentare tutti i generi cinematografici, dal genere noir alla commedia, dai film western a quelli di fantascienza, passando per i film d'animazione, musical e cos\u00ec via.\nBottom 100.\nNel sito \u00e8 presente anche una classifica negativa, ovvero la \"Bottom 100\" realizzata con i medesimi criteri della Top 250 ma per i film col voto pi\u00f9 basso."}
{"id": "50851", "revid": "2225", "url": "https://it.wikipedia.org/wiki?curid=50851", "title": "IMDb", "text": ""}
{"id": "50854", "revid": "33689", "url": "https://it.wikipedia.org/wiki?curid=50854", "title": "L", "text": "La L o l (chiamata elle in italiano) \u00e8 la decima lettera dell'alfabeto italiano e la dodicesima dell'alfabeto latino moderno.\n[l] rappresenta anche una consonante laterale alveolare nell'alfabeto fonetico internazionale.\nStoria.\nLa lettera \"L\" deriva dalla semitica \"Lamed\", che rappresentava il valore fonetico , cos\u00ec come la lettera greca \"lambda\" \u039b (maiuscola) o \u03bb (minuscola), e come l'equivalente lettera etrusca e latina."}
{"id": "50856", "revid": "1718925", "url": "https://it.wikipedia.org/wiki?curid=50856", "title": "O", "text": "La O od o \u00e8 la tredicesima lettera dell'alfabeto italiano e la quindicesima dell'alfabeto latino.\nSi pu\u00f2 leggere sia aperta, come nella parola italiana \"per\u00f2\", in cui \u00e8 una vocale posteriore semiaperta arrotondata (translitterazione IPA: ), sia chiusa, come nella parola \"pero\", in cui \u00e8 una vocale posteriore semichiusa arrotondata (transl. IPA: ). Nell'alfabeto greco le due valenze venivano scritte con due caratteri diversi: rispettivamente le lettere \"omega\" (maiuscolo \u03a9, minuscolo \u03c9) e \"omicron\" (maiuscolo O, minuscolo o).\nIl simbolo O \u00e8 inoltre la traslitterazione del kana o e, infine, della vocale posteriore medio-alta nell'alfabeto fonetico internazionale.\nStoria.\nAnche se il semitico \"''en\" (occhio) e la fenicia ayin venivano usati in alcuni alfabeti per trascrivere , il suono era di solito consonantico (come per la lettera araba \u0639 chiamata \"\u02bfAyn\") e trascrivevano la consonante fricativa faringale sonora. L'estrema semplicit\u00e0 della sua forma la preserv\u00f2 da sostanziali modifiche, cos\u00ec sia la greca omicron (che era usata solo per la versione breve della O), sia la O etrusca e latina rappresentavano la vocale ."}
{"id": "50860", "revid": "138282", "url": "https://it.wikipedia.org/wiki?curid=50860", "title": "Trentatre", "text": ""}
{"id": "50863", "revid": "1123126", "url": "https://it.wikipedia.org/wiki?curid=50863", "title": "Cividate", "text": ""}
{"id": "50864", "revid": "287204", "url": "https://it.wikipedia.org/wiki?curid=50864", "title": "Kimi Raikkonen", "text": ""}
{"id": "50868", "revid": "124649243", "url": "https://it.wikipedia.org/wiki?curid=50868", "title": "Analisi discriminante", "text": "Lanalisi discriminante \u00e8 una disciplina statistico-matematica sviluppata per separare oggetti ed osservazioni in classi distinte (\"clustering\") e per allocare nuove osservazioni in una delle classi precedentemente definite (classificazione). Gli oggetti possono essere immagini (come foto, documenti scritti, video), impronte digitali, visi di persone, segnali elettromagnetici, raggi cosmici, esami del sangue o in generale qualsiasi tipo di misurazione che necessita di una classificazione. Quando la classificazione degli oggetti in classi viene operata da sistemi basati sull\u2019intelligenza artificiale (\"machine intelligence\"), sistemi cio\u00e8 realizzati con il preciso scopo di prendere decisioni, tali oggetti vengono indicati con il termine generico di pattern mentre le variabili osservate si dicono \"features\". In tale contesto si \u00e8 soliti riferirsi all\u2019analisi discriminante con il termine di riconoscimento di pattern.\nAnalisi discriminante lineare.\nL\u2019analisi discriminante si definisce lineare quando i classificatori impiegati sono funzioni lineari nelle osservazioni e godono della propriet\u00e0 di discriminare le osservazioni tra le classi meglio di qualsiasi altra funzione lineare. Esempi di applicazione dell\u2019analisi discriminante lineare sono\n\u2022 la misurazione delle variabili economiche e finanziarie estratte dai bilanci societari (indici di bilancio) le quali concorrono al punteggio complessivo della funzione discriminante. Sulla base dei punteggi ottenuti si determina la probabilit\u00e0 di insolvenza/bancarotta delle societ\u00e0 (z-score di Altman)\n\u2022 la distinzione tra flussi di protoni e neutrini nell\u2019analisi energetica della composizione spettrale dei raggi cosmici (Osservatorio Pierre Auger, ultra high-energy comsic rays)\n\u2022 l\u2019analisi delle dichiarazioni dei redditi nella lotta all\u2019evasione fiscale nota come studio di settore\nSe ad esempio sono assegnati 2 campioni costituiti rispettivamente da formula_1 e formula_2 oggetti e si considera un numero p di variabili formula_3 da misurare allora una volta effettuate le p misurazioni formula_4 su ciascuno degli formula_5 oggetti la \"funzione discriminante lineare\" \u00e8 della forma\nLa funzione discriminante risulta essere una combinazione lineare delle variabili formula_4 con coefficienti gli scalari formula_8. I coefficienti della funzione discriminante vengono scelti in modo tale da meglio distinguere gli oggetti di una classe da quelli dell\u2019altra. La distinzione tra le classi viene operata grazie al valore numerico formula_9 assunto dalla funzione discriminante rispetto ad un valore di riferimento formula_10.\nNell\u2019esempio delle due classi si dice che la generica osservazione formula_11 appartiene alla classe 1 se risulta\nformula_12\nDiversamente si attribuisce l\u2019osservazione formula_13 alla classe 2 se risulta\nformula_14\nCompito primario dell'analisi discriminante lineare \u00e8 trovare le combinazioni lineari delle variabili tali per cui la differenza tra le classi \u00e8 massima. Il punto di partenza fondamentale per determinare i coefficienti della funzione discriminante risiede nella misura che si intende adottare per valutare la somiglianza, la similarit\u00e0 tra le osservazioni in esame. La misura della similarit\u00e0 per variabili di tipo quantitativo si attua ricorrendo ad una funzione opportuna che prende il nome di distanza o metrica.\nRegola di classificazione.\nUna volta adottata una distanza d capace di esprimere la nozione di \"vicinanza\" per le osservazioni, risulta possibile introdurre una regola di classificazione per le osservazioni rispetto ad un rappresentante di ciascuna classe. Il carattere statistico dell'analisi discriminante scaturisce dal fatto che la media o la media campionaria delle popolazioni in esame viene scelta essere il rappresentante di ciascuna classe.\nNell\u2019esempio delle due classi, indicato con formula_15 la media della prima popolazione e con formula_16 la media della seconda popolazione, si attribuisce l\u2019osservazione formula_17 alla classe 1 se\nossia se formula_17 \u00e8 pi\u00f9 vicino a formula_15. Ricordato che ogni prodotto scalare definito positivo formula_21 induce una norma e che a sua volta la norma induce una metrica, risulta possibile introdurre un prodotto scalare opportuno per definire la regola di classificazione. \u00c8 sufficiente considerare formula_22 per esprimere la regola di appartenenza alla classe 1 in termini di prodotto scalare come\nLa relazione appena scritta, sfruttando la propriet\u00e0 di bilinearit\u00e0 del prodotto scalare, pu\u00f2 riscriversi dopo semplici passaggi come\nIndicato con\nla regola di classificazione per gli elementi della classe 1 diviene\nmentre per gli elementi della classe 2 \u00e8\nL'iperpiano discriminante.\nVediamo ora il caso in cui formula_17 \u00e8 tale per cui risulta formula_29.\nL\u2019equazione appena scritta rappresenta l\u2019equazione normale di un iperpiano che passa per formula_30 ed \u00e8 perpendicolare al vettore formula_31. Si \u00e8 soliti chiamare tale iperpiano come \"iperpiano discriminante\" e consiste di tutti i vettori formula_17 per i quali formula_33 risulta ortogonale al vettore formula_31. Lo spazio delle variabili risulta cos\u00ec diviso dall\u2019iperpiano discriminante in due semispazi aperti: formula_35 e formula_36. Si osservi che il prodotto scalare adottato essendo definito positivo risulta essere non degenere, per cui valendo formula_29 per qualsiasi formula_31 necessariamente deve essere formula_39, in altre parole non \u00e8 possibile discriminare a quale classe appartenga l\u2019osservazione formula_17 qualora si abbia formula_41. Il punto individuato dal vettore formula_30 viene detto \"cut-off point\".\nLa funzione discriminante lineare.\nL\u2019espressione matriciale di una forma bilineare simmetrica formula_21 applicata ai vettoriformula_44 \u00e8 la seguente\ndove formula_46 \u00e8 la matrice associata al prodotto scalare nel sistema di riferimento formula_47.\nI vettori della Classe 1 sono soluzione della disequazione matriciale seguente\nNote le medie delle due classi formula_15 e formula_16, l'espressione\nrisulta essere una funzione lineare nelle osservazioni formula_17 e a tale espressione ci si riferisce con il termine di funzione discriminante lineare.\nPosto formula_53 ed indicato con formula_54 si giunge ad una scrittura pi\u00f9 snella e compatta \nper la funzione discriminante. Adottato come notazione per il prodotto scalare il simbolo formula_55 si pu\u00f2 scrivere\nSi attribuisce l'osservazione formula_17\n\u2022 alla classe 1 se risulta formula_58\n\u2022 alla classe 2 se risulta formula_59\nLa funzione discriminante lineare nella sua forma pi\u00f9 semplice.\nScelto come riferimento R una base qualsiasi, la regola di classificazione per la Classe 1 scritta per esteso \u00e8\nformula_60\ndove si \u00e8 indicato con formula_61 l'azione del prodotto scalare sui vettori della base. Si ricerca quindi di individuare un diverso riferimento R\u2019 per il quale l\u2019espressione polinomiale risulti essere pi\u00f9 semplice. Dal momento che il prodotto scalare adottato \u00e8 stato ipotizzato essere definito positivo, si pu\u00f2 essere certi che esiste un riferimento R\u2019 ortonormale rispetto al quale la matrice associata a formula_21 risulti essere diagonale. Indicata con\nformula_63 la matrice del cambiamento delle variabili nel passaggio dal riferimento R al riferimento R\u2019 (sostituzione lineare delle variabili), il teorema spettrale garantisce la riduzione in forma diagonale della matrice formula_64\nformula_65\nRispetto al sistema di riferimento R\u2019 il prodotto scalare formula_21 risulta quindi essere esprimibile come un polinomio omogeneo di secondo grado con ciascun dei due gruppi di p variabili che separatamente presentano grado uno:\ndove formula_68 sono gli elementi posti sulla diagonale principale della matrice formula_69.\nPosto formula_70 per ogni formula_71 la forma pi\u00f9 semplice della funzione discriminante \u00e8 la seguente\nIl punteggio di soglia formula_73 nel riferimento R' \u00e8 dato da\nStoria.\nLa statistica antropologica aveva sviluppato metodi per attribuire degli individui \"dubbi\" ad un gruppo piuttosto che ad un altro. Questi metodi erano per\u00f2 talmente legati all'antropologia che era difficile usarli in altri ambiti.\nNel 1936 R. A. Fisher pubblic\u00f2 in \"The use of multiple measurements in taxonomic problems\" il primo metodo astratto per la suddivisione di \"individui\" in gruppi che non fosse legato ad una particolare scienza. Tale metodo\n\u00e8 quello oggi noto come analisi discriminante lineare e venne poi sviluppato ulteriormente fino alla analisi discriminante multivariata.\nFisher nello specifico determin\u00f2 la regola per ripartire, classificare 50 fiori di Iridacee coltivati assieme nella medesima serra tra due specie: una era l'Iris setosa e l'altra era l'Iris versicolore. La distinzione venne compiuta sulla base dei valori assunti da quattro variabili (caratteri, features, fattori) quantitative ed oggetto di misurazione: la lunghezza del sepalo formula_75, la larghezza del sepalo formula_76, la lunghezza del petalo formula_77 e la larghezza del petalo formula_78. La ripartizione tra i due gruppi (Iris setosa o Iris versicolore) venne effettuata da Fisher esprimendo le quattro variabili come combinazione lineare con il parametro formula_79. Ciascuna componente del parametro formula_80 venne scelta in modo da discriminare le miglior modo l'appartenenza di un fiore ad uno dei gruppi sulla base delle misure formula_81 per esso disponibili. Il parametro formula_82 venne scelto in modo da massimizzare il rapporto tra le medie dei due gruppi e la deviazione standard (o varianza) all'interno di ciascun gruppo.\nLa funzione discriminante ottenuta veniva cos\u00ec a costituire la regola di assegnazione dei fiori alle due specie: il carattere previsionale dell\u2019analisi risiedeva nel fatto che la funzione discriminante fu generata da 2 gruppi (sotto-popolazioni o campioni) per i quali si conoscevano 50 osservazioni delle 4 variabili- Per ciascuna osservazione era noto a quale specie appartenesse il fiore in esame. L\u2019applicazione della funzione discriminante ad un nuovo fiore di cui non si fosse conosciuta la specie di appartenenza avrebbe consentito di assegnare, grazie alla misurazione delle quattro variabili, la specie di appartenenza del fiore.\nAnalisi discriminante lineare ed Intelligenza Artificiale.\nIn generale un algoritmo riceve un insieme di valori in ingresso (dati di \"input\") e da questi genera un valore di uscita detta soluzione (dato di \"output\"). Scrivere un algoritmo significa definire una funzione formula_84 che associ ad ogni dato di input formula_17 la corrispondente uscita. Una volta fornita all'elaboratore la sequenza delle istruzioni che descrivono formula_84 e che permettono di calcolare il risultato formula_87, l\u2019elaboratore sar\u00e0 in grado di determinare la soluzione formula_88 in corrispondenza dello specifico dato di input formula_17. Qualora il programmatore non specifichi all'elaboratore le operazioni per giungere da formula_17 al risultato formula_88, ma fornisce allo stesso l\u2019abilit\u00e0 di apprendere attraverso esempi come giungere alla soluzione del problema si entra nel campo dellapprendimento automatico supervisionato (supervised learning). Formalmente un modello matematico di apprendimento automatico consiste di un dominio formula_92 (insieme dei dati di input) e di un insieme di arrivo formula_93 (insieme degli output). \nL\u2019apprendimento automatico si interessa di scoprire o di stimare la funzione formula_94 tale che formula_87.\nIl termine supervisionato deriva dal fatto che \u00e8 disponibile un insieme di esempi (\"training set\") di coppie di dati etichettati:\nsulla base dei quali si dovr\u00e0 determinare la funzione formula_84.\nIl carattere predittivo della funzione formula_84 risiede nel fatto che formula_84 \u00e8 in grado di prevedere l\u2019output formula_88 per valori non osservati di formula_17, ossia non appartenenti al training set. Questo modo di agire dell\u2019elaboratore ricalcherebbe quel processo psichico tipico dell'apprendimento animale per prove ed errori che consiste nell'imparare da esempi etichettati (esperienza) per poi modificare l'output di risposta a seguito di un input dato. Si riscontra dunque una sorta di apprendimento cognitivo in quanto vengono colte le relazioni essenziali nel problema: si tratta di un processo di acquisizione di conoscenza consistente nello scoprire l\u2019associazione esistente tra i dati formula_102 perpetrata attraverso l\u2019analisi di un campione ridotto di dati (training set), ed estesa poi alla totalit\u00e0 della popolazione dei dati di input formula_92 e dei dati di output formula_93.\nNei problemi di classificazione gli elementi formula_88 di formula_93 sono \"classi\" nel senso che rappresentano le categorie con cui i diversi dati di input vengono etichetti. \nAgli input formula_107 del training set \u00e8 assegnata (etichettata) una classe formula_108 e si \u00e8 interessati a determinare la funzione formula_84 che assegni ogni formula_110 ad una delle formula_111 classi disgiunte formula_112 laddove formula_113 per formula_114 e formula_115 per formula_116.\nFormalmente per formula_117 si ha\nEsempi.\nI seguenti esempi di classificazione costituiscono modelli di classificazione binari lineari in quanto la funzione formula_119 \u00e8 rappresentata da una funzione lineare di formula_120 che separa gli elementi delle due classi per mezzo di un iperpiano.\nI diversi modelli si differenziano per il diverso metodo di apprendere (calcolare) i parametri incogniti di formula_121 e formula_122 che definiscono l\u2019iperpiano separatore formula_123; la notazione formula_124 rappresenta un prodotto scalare opportuno.\n&lt;li&gt; Classificazione binaria secondo R. Fisher (1936)\n&lt;li&gt; Classificazione binaria secondo F. Rosenblatt (perceptrone, 1958).\nLa convergenza dell\u2019algoritmo ai valori di formula_121 e formula_128 venne fornita da A. Novikoff nel 1962 sotto l\u2019ipotesi che le due classi fossero linearmente separabili.\n&lt;li&gt; Classificazione binaria secondo V. Vapnik - A. Cherrnovenkis (macchine a vettori di supporto, 1963):"}
{"id": "50869", "revid": "125593928", "url": "https://it.wikipedia.org/wiki?curid=50869", "title": "Basic Life Support", "text": "Il Basic Life Support (noto anche con l'acronimo BLS; in italiano sostegno di base alle funzioni vitali) \u00e8 una procedura di primo soccorso che comprende la rianimazione cardiopolmonare e una sequenza di azioni di supporto di base alle funzioni vitali. L'espressione BLS-D si riferisce al protocollo BLS con l'aggiunta della procedura di defibrillazione.\nStoria.\nL'International Liaison Committee on Resuscitation (ILCOR) \u00e8 stato fondato nel 1992 per coordinare gli enti di rianimazione di tutto il mondo. I rappresentanti ILCOR provengono da vari paesi come Stati Uniti, Canada, Australia, Europa, Nuova Zelanda e dai continenti asiatico e africano. Nel 2000, il comitato ha pubblicato le prime linee guida per la rianimazione. Nel 2005, il comitato ha pubblicato il \"consensus\" internazionale sulla rianimazione cardiopolmonare e la \"Emergency Cardiovascular Care\" (ECC) con raccomandazioni terapeutiche.\nDal 2010, il comitato ha fornito materiali agli enti locali di rianimazione come l'European Resuscitation Council e l'American Heart Association per poter redigere le proprie linee guida.\nDal 2015, l'ILCOR ha utilizzato una nuova metodologia denominata \"Consensus on Science with Treatment Raccomandations\" (COSTR) per valutare la qualit\u00e0 delle ultime evidenze disponibili e per giungere a una conclusione sui migliori trattamenti disponibili nella rianimazione. Utilizzando la metodologia COSTR, ILCOR ha anche iniziato a condurre revisioni annuali e ha pubblicato aggiornamenti sulle ultime prove di rianimazione, cambiandole dalla precedente revisione quinquennale sulla rianimazione.\nLe linee guida dell'ERC cambiano e si aggiornano col tempo: le ultime sono quelle del 2015, che apportano non poche modifiche alle precedenti (ricerca del punto di compressione, entit\u00e0 dell'insufflazione, ecc.)\nLe modifiche pi\u00f9 recenti riguardano pi\u00f9 l'ordine che le procedure. Innanzitutto, \u00e8 aumentata l'enfasi sul massaggio cardiaco precoce (quindi sulla C: Circulation), ritenuto pi\u00f9 importante dell'ossigenazione precoce. La sequenza \u00e8 passata quindi da \"ABC\" a \"CAB\"; si inizia con le 30 compressioni toraciche (che devono incominciare entro 10 secondi dal riconoscimento del blocco cardiaco), e si procede alle manovre di apertura delle vie aeree e quindi alla ventilazione. Cos\u00ec facendo si ritarda solo di circa 20 secondi la prima ventilazione, cosa che non influisce negativamente sulla buona riuscita della CPR. Inoltre \u00e8 stata eliminata (nella valutazione della vittima) la fase GAS poich\u00e9 potrebbe essere presente respiro agonizzante (\"gasping) \"che viene avvertito dal soccorritore sia come sensazione di respiro sulla pelle (Sento) sia a livello uditivo (Ascolto) ma che non provoca una ventilazione polmonare efficace poich\u00e9 spasmodico, poco profondo e a bassissima frequenza. Modifiche minori riguardano la frequenza di compressioni toraciche (da \"circa \"100/min ad \"almeno \"100/min) e l'utilizzo della pressione cricoidea per prevenire l'insufflazione gastrica: la pressione cricoidea va evitata poich\u00e9 non \u00e8 efficace e pu\u00f2 rivelarsi dannosa rendendo pi\u00f9 difficoltoso l'inserimento di dispositivi respiratori avanzati come tubi endotracheali, ecc.\nCaratteristiche e finalit\u00e0.\nLe procedure di BLS si possono attuare in varie situazioni, tra le quali:\nLo scopo di tale procedura \u00e8 quello di mantenere ossigenati il cervello e il muscolo cardiaco provocando, per mezzo di spinte compressive sul torace, un minimo di circolazione del sangue. Il rischio principale collegato alla mancanza di soccorso in questi casi \u00e8 il danno anossico cerebrale.\nAltrettanto importante \u00e8 la tempestivit\u00e0 dell'intervento: dall'inizio dell'arresto cardio-circolatorio, mediamente le probabilit\u00e0 di sopravvivenza diminuiscono del 7-10% ogni minuto; gi\u00e0 dopo 9-10 minuti, in assenza di rianimazione cardiopolmonare \u00e8 molto difficile se non impossibile sperare il recupero del danno anossico cerebrale definitivo (i primi gravi danni al cervello si riscontrano dopo gi\u00e0 4 minuti di mancanza di ossigeno).\nLe fasi del soccorso.\nLa sopravvivenza \u00e8 strettamente dipendente dalla realizzazione ordinata di una serie di interventi; la metafora della \"catena\" sta a simboleggiare da un lato l'importanza della sequenza, e il fatto che se una delle fasi di soccorso \u00e8 mancante, le possibilit\u00e0 di sopravvivenza sono ridottissime. La catena \u00e8 formata da quattro anelli, che sono nell'ordine:\nAddestramento.\nOgni manovra a scopo didattico deve essere effettuata esclusivamente su apposito e idoneo manichino, dal momento che le manovre di BLS sono estremamente invasive e non possono essere praticate se non in caso di assoluta necessit\u00e0. Non \u00e8 raro che una manovra di BLS provochi la frattura di una o pi\u00f9 costole. Per questo motivo si utilizza un attrezzo didattico che riproduce il corpo umano ed \u00e8 in alcuni casi attrezzato con una serie di sensori per aiutare a valutare ed eventualmente correggere le manovre svolte dal soccorritore.\nNello specifico segnaliamo che il manichino pi\u00f9 diffuso per tali situazioni \u00e8 il Resusci-Anne, che rappresenta il corpo di una donna di media corporatura (la scelta del sesso \u00e8 dovuta al fatto che la presenza del seno complica leggermente la manovra di compressione); generalmente comunque tutti i manichini hanno un grosso stantuffo interno che simula la resistenza alla compressione media di un torace umano; un canale aereo che collega la bocca al torace, in modo che una corretta insufflazione faccia alzare il livello del petto; il collo e la mandibola snodabili per poter simulare l'iperestensione; una pompetta a tubo che permetta all'esaminatore di simulare la presenza di polso carotideo.\nIn rete esistono diversi simulatori interattivi per esercitarsi nel BLS. Uno \u00e8 BLS OnTheRoad, conforme alle linee guida IRC 2005. Recentissimo \u00e8 Lifesaver (dello UK Resuscitation Council), filmato interattivo che ricrea anche l'atmosfera psicologica in cui si vengono a trovare i soccorritori occasionali.\nProcedure.\nLa procedura descritta si basa sulle linee guida dell'European Resuscitation Council, ed \u00e8 pensata per essere eseguita da chiunque (anche personale non sanitario). Per questo non richiede capacit\u00e0 mediche n\u00e9 l'utilizzo di particolari attrezzature. Per questo \u00e8 definito \"BLS laico\". La procedura che prevede l'utilizzo di presidi (pallone Ambu, cannula faringea, ecc.) \u00e8 invece pensata per il personale medico-infermieristico e per i soccorritori certificati ed abilitati.\nValutazione della scena.\nAll'arrivo sulla scena, prima di effettuare qualsiasi azione sul soggetto, il soccorritore deve accertarsi che la zona in cui agisce sia priva di pericoli che potrebbero pregiudicare la salute del soccorritore e dell'assistito. Per esempio, \u00e8 necessario prestare la massima attenzione nell'accertarsi che il soggetto non sia a contatto con parti sotto tensione, che non vi siano odori di gas o liquidi dannosi, che non siano presenti cavi elettrici sotto tensione; un altro fattore da tener presente \u00e8, d'inverno, la possibile fuoriuscita di monossido di carbonio da caldaie o stufe malfunzionanti.\nNel caso in cui la zona non sia sicura \u00e8 necessario avvertire le autorit\u00e0 competenti, ad esempio i Vigili del fuoco.\nSe la zona \u00e8 sicura, allora \u00e8 possibile procedere con le manovre del BLS.\nNel caso in cui si debba obbligatoriamente intervenire (non c'\u00e8 possibilit\u00e0 di chiamare soccorsi oppure si \u00e8 preposti a questa funzione: es. assistente bagnanti, personale medico, ecc.) bisogna sapere che il BLS avr\u00e0 due procedimenti leggermente diversi a seconda che si tratti di malore (o annegamento) o specificamente di trauma; perci\u00f2 va detto che quando non si ha la possibilit\u00e0 di valutare con certezza la causa dell'evento bisogna agire considerando l'infortunato vittima di \"sospetto trauma\", operando appunto come se il trauma fosse realmente avvenuto.\nValutazione dello stato di coscienza.\nIl soccorritore che ha valutato che il luogo in cui si trova e in cui deve operare \u00e8 sicuro, incomincia la valutazione dello stato di coscienza, che deve avvenire sfruttando tutti i cinque sensi.\nPosti di fronte al corpo steso, per evitare movimenti del collo dell'infortunato, la persona deve essere scossa leggermente per le spalle e chiamata ad alta voce. Si noti che il solo stimolo vocale pu\u00f2 a volte risultare inutile, ad esempio in caso di persone sorde.\nSe il paziente non reagisce, allora la persona \u00e8 definita \"incosciente\" e bisogna cercare aiuto chiamando soccorsi qualificati, ad esempio attraverso i numeri telefonici per le emergenze mediche (911 negli Stati Uniti d'America, 112 nella maggior parte dei paesi dell'Unione europea, 144 in Svizzera), dichiarando che la persona \u00e8 in stato di incoscienza.\nNel caso in cui il paziente sia cosciente, pu\u00f2 essere comunque richiesto l'invio di personale sanitario per prendersi cura della persona.\nABC.\nLa successiva fase del BLS consiste in una procedura che viene denominata ABC, dalle iniziali delle parole inglesi \"Airway, Breathing, Circulation\". Il soccorritore deve porre la persona su un piano rigido (generalmente per terra) con gli arti e la testa allineati in posizione supina (pancia in alto) e con il torace scoperto. Nel fare ci\u00f2 si deve tenere presente che l'infortunato pu\u00f2 aver subito un trauma e presentare lesioni al rachide cervicale.\nA: \"Airways\".\nIl pericolo che corre una persona incosciente \u00e8 l'ostruzione delle vie aeree: anche la stessa lingua pu\u00f2 cadere all'indietro e impedire la respirazione, a causa della perdita di tonicit\u00e0 della muscolatura.\nSi procede al controllo del cavo orale tramite la \"manovra a borsellino\" che si effettua ruotando l'indice e il pollice sulla bocca del paziente, come se si dovesse aprire un portamonete.\nSe sono presenti oggetti che ostruiscono le vie respiratorie si pu\u00f2 provare a rimuoverli, non introducendo mai le dita in bocca all'infortunato e facendo attenzione a non spingere il corpo estraneo ancora pi\u00f9 in profondit\u00e0. Se \u00e8 presente acqua o altro liquido bisogner\u00e0 inclinare lateralmente la testa dell'infortunato per permettere al liquido di fuoriuscire; se c'\u00e8 il sospetto di un trauma del rachide cervicale, bisogner\u00e0 ruotare su un fianco l'infortunato, in modo da non muovere il collo.\nUna volta verificata la perviet\u00e0 delle vie aeree si effettua l'iperestensione della testa, proprio per evitare un auto-soffocamento con la lingua (questa manovra va fatta successivamente all'ispezione orale per non spingere ancora pi\u00f9 in basso eventuali corpi estranei presenti all'interno). Per effettuare la manovra dell'iperestensione, vanno poste una mano sulla fronte, per portare indietro la testa, e due dita sotto il mento, per sollevarlo. La manovra di iperestensione non dovr\u00e0 essere violenta n\u00e9 brusca (il collo \u00e8 molto delicato) ma dovr\u00e0 comunque essere efficace.\nSempre per questa ragione, nel caso vi sia un trauma cervicale anche solo sospetto, l'iperestensione dovr\u00e0 essere sempre evitata insieme con tutti gli altri movimenti del paziente: solo se dovesse rendersi \"assolutamente necessaria\" (in caso ad esempio di un paziente in arresto respiratorio), la manovra dovr\u00e0 essere solo parziale.\nB: \"Breathing\".\n\u00c8 necessario controllare se l'infortunato respira. La posizione ideale per farlo \u00e8 accostare la propria guancia alla sua bocca (a circa 3\u20135\u00a0cm), avendo preventivamente scoperto il torace dagli abiti, osservandone il torace. Questa manovra \u00e8 detta \"GAS\" che sta per \"Guardo\", \"Ascolto\", \"Sento\":\nQuesta osservazione deve essere effettuata per 10 secondi, contando ad alta voce, mantenendo la testa del paziente iperestesa nel caso si sia certi dell'assenza di un trauma; nel trauma \u00e8 necessario mantenere la posizione neutra del capo e mantenere le vie aeree pervie tramite sublussazione della mandibola, per evitare lesioni al rachide cervicale.\n\u00c8 necessario fare attenzione a non confondere con la respirazione normale ansimi e gorgoglii emessi in caso di arresto respiratorio.\nC: \"Circulation\".\nIl soccorritore valuta se sono presenti elementi che manifestino la presenza di circolazione sanguigna: \u00e8 possibile la ricerca del polso arterioso, preferibilmente carotideo, giacch\u00e9 permette la percezione di battito cardiaco anche a una pressione arteriosa sistolica (massima) di 50 mmHg, mentre il polso radiale e femorale non permettono di reperire battito con pressione arteriosa sistolica inferiore a 80 mmHg. La ricerca di segni di circolo non deve in nessun modo ritardare le operazioni di soccorso, per cui in caso di dubbio, si assume che l'attivit\u00e0 cardiaca sia assente.\nPoich\u00e9 non \u00e8 facile cercare il polso carotideo soprattutto se non si \u00e8 esperti, la presenza di segni \"MO.TO.RE.\" (\"MOvimenti, TOsse, REspiro\") \u00e8 una prova certa che il cuore sta battendo, anche quando il polso carotideo non \u00e8 apprezzabile.\nLa posizione laterale di sicurezza (PLS).\nSe la respirazione \u00e8 presente, ma il paziente \u00e8 in stato di incoscienza e non si suppone un trauma, esso va posizionato in posizione laterale di sicurezza.\nLa posizione laterale di sicurezza permette di evitare il rischio di soffocamento per ostruzione delle vie respiratorie, il che pu\u00f2 avvenire, in particolare, se la persona \u00e8 supina e priva di coscienza.\nRianimazione cardio-polmonare.\nLa procedura della rianimazione cardio-polmonare, o \"massaggio cardiaco\", va effettuata in caso di assenza di segni della respirazione o del circolo sanguigno nella fase \"ABC\".\nLa RCP si effettua, negli adulti, con compressioni toraciche tra 5 e 6\u00a0cm di profondit\u00e0 e con una frequenza di 100-120 bpm. Il rapporto tra compressioni toraciche e insufflazioni respiratorie \u00e8 30 a 2 negli adulti.\nLa defibrillazione.\nIl BLS-\"D\" (\"Basic Life Support and Defibrillation\"), adulto e pediatrico, comporta anche l'uso del defibrillatore. Infatti la rianimazione cardio-polmonare ha come scopo principale quello di ripristinare un flusso parziale di sangue ossigenato verso cervello e cuore.\nLa somministrazione di una scarica elettrica al cuore del soggetto, definita defibrillazione, \u00e8 solitamente necessaria per ripristinare un ritmo cardiaco efficace o sano.\nIl soccorritore, praticando la rianimazione cardio polmonare, pu\u00f2 utilizzare il defibrillatore semiautomatico (DAE), con modalit\u00e0 diverse se il paziente \u00e8 adulto o pediatrico.\nIn Italia, in base al DM 18 marzo 2011, \u00e8 richiesto un \"\"attestato di formazione all'uso del defibrillatore semiautomatico\" sia per personale sanitario che non sanitario, previo un corso di formazione certificazione definito dalle Regioni e dalle Province autonome. La giurisprudenza ha stabilito che in caso di estrema urgenza \"l\u2019impiego di un defibrillatore esterno semiautomatico da parte di persona estranea al settore sanitario\" (personale laico non addestrato) \"non costituisce reato\"\". Il 30 luglio 2019 \u00e8 stato approvato alla Camera il \"testo unificato A.C. 181 ed abb.\", recante \"Disposizioni in materia di utilizzo dei defibrillatori semiautomatici e automatici in ambiente extraospedaliero\", un provvedimento che sarebbe diretto a favorire e a disciplinare la dotazione e l'utilizzo dei defibrillatori anche da parte di soggetti non specificamente formati, in quanto i DAE oggi in commercio sono progettati in modo tale da consentirne l\u2019uso a tutti escludendo la possibilit\u00e0 di fare danni; a marzo 2020 la legge era ancora in attesa di valutazione dal Senato.\nNei bambini: PBLS.\nIl BLS in et\u00e0 pediatrica (\"Paediatric Basic Life Support\", o PBLS) si differenzia in base all'et\u00e0 e al peso del bambino. Per quanto riguarda i neonati la procedura \u00e8 diversa, a seconda se questi ha meno di 27 giorni di vita (lattante), o da 1 mese a 12 mesi (infante).\nSi comincia con 5 insufflazioni, prima di procedere al massaggio cardiaco che ha un rapporto fra compressioni e insufflazioni di 15:2. A seconda della corpulenza del bambino, si potranno effettuare compressioni con un arto solo, una mano, o anche soltanto due dita (indice e medio al livello del processo xifoideo nei neonati).\nPer bambini da 12 mesi a 8 anni esistono differenze che tengono conto della minore capacit\u00e0 polmonare dei bambini e del loro ritmo di respirazione pi\u00f9 veloce. Inoltre, \u00e8 necessario ricordare che le compressioni devono essere meno profonde di quanto sia necessario negli adulti. Il metodo per il BLS nei bambini maggiori di 25\u00a0kg di peso o di 8 anni \u00e8 identico al BLS-D Adulto.\nIl \"Combat Life Support\".\nIl corso \"Combat Life Support\", \u00e8 destinato ai militari, per fornire loro le tecniche di primo soccorso nell'ottica di intervento sul ferito il pi\u00f9 precocemente possibile, almeno quando la situazione tattica lo permette, per evitare il peggioramento delle sue condizioni in attesa dell'intervento di personale sanitario pi\u00f9 qualificato. Per essere ammessi occorre aver gi\u00e0 superato il corso Basic Life Support.\nPer le forze armate italiane si tiene alla Scuola militare di sanit\u00e0 e veterinaria di Roma, per tre/quattro settimane e garantisce, tra l'altro, una sorta di veste legale per operare nell'ambito del primo soccorso, anche se con significative limitazioni. Al termine si ottiene la qualifica di soccorritore militare.\nNella cultura di massa.\nIl cinema e la televisione hanno spesso presentato la rianimazione cardiopolmonare o uno dei successivi anelli della catena del soccorso come qualcosa di miracoloso, magari in grado di \"rimettere in piedi\" un paziente colpito da infarto. Lo scopo della manovra \u00e8 quello di garantire un minimo di ossigenazione agli organi vitali, prevenendo i danni da anossia cerebrale (mancanza di ossigenazione alle cellule del cervello). Nei rari casi in cui le funzioni vitali riprendono durante la manovra, spesso non si era in presenza di un reale arresto cardiocircolatorio.\nInoltre occorre essere preparati alle diverse eventualit\u00e0 che generalmente si verificano in tali circostanze e non sono riproducibili durante un'esercitazione, quali il vomito, emorragie, rottura di una o pi\u00f9 coste della gabbia toracica, tensione nervosa, affollamento e presenza di curiosi."}
{"id": "50872", "revid": "599013", "url": "https://it.wikipedia.org/wiki?curid=50872", "title": "Bls", "text": ""}
{"id": "50874", "revid": "128334", "url": "https://it.wikipedia.org/wiki?curid=50874", "title": "Estinzione", "text": "L'estinzione nella biologia \u00e8 la scomparsa di una determinata specie o taxon di organismi viventi: \u00e8 contrapposta alla speciazione, il processo opposto per cui una nuova specie nasce a partire da una preesistente.\nDefinizione.\nGeneralmente si considera il momento finale dell'estinzione quello in cui sopravviene la morte dell'ultimo individuo di quella data specie. Dato che il potenziale areale di una specie pu\u00f2 essere molto ampio, determinare questo momento \u00e8 difficile, e di solito \u00e8 possibile farlo solo a posteriori. Questa difficolt\u00e0 porta al fenomeno Lazarus taxon, in cui una specie presunta estinta improvvisamente \"riappare\" (tipicamente si riscontra in certi ritrovamenti fossili dopo un periodo di assenza apparente).\nL'estinzione \u2012 al pari della speciazione \u2012 \u00e8 parte integrante dell'evoluzione: una specie va incontro invece all'estinzione quando gli individui che la compongono non sono pi\u00f9 in grado di sopravvivere alle condizioni di vita che mutano oppure a una schiacciante competizione. \nSecondo alcune stime una specie tipica si estingue a distanza di 10 milioni di anni dalla sua prima comparsa, sebbene alcune specie, chiamate fossili viventi, sopravvivano potenzialmente invariate per centinaia di milioni di anni. L'estinzione, tuttavia, \u00e8 di solito un fenomeno naturale; si stima che 99.9% di tutte le specie che sono esistite siano ora estinte.\nCause.\nLe cause principali di un'estinzione possono essere diverse: un mutamento improvviso dell'ambiente in cui vive la specie, tanto che gli esemplari non riescono ad adattarsi; la comparsa di una specie concorrente (per il cibo) o di una specie predatrice. I campanelli d'allarme che segnalano il rischio di estinzione di una specie sono due: la diminuzione dello spazio vitale, cio\u00e8 dei territori e habitat che questa specie occupa, e la diminuzione del numero di esemplari della specie stessa. In linea di massima, una popolazione di 5.000 esemplari e/o un habitat limitato a solo uno o due siti sono considerati i limiti al di sotto dei quali una specie corre un serio rischio di estinzione.\nPer questo motivo le specie considerate pi\u00f9 \"fragili\", che cio\u00e8 sono potenzialmente pi\u00f9 esposte a questo pericolo, sono quelle pi\u00f9 specializzate e che occupano particolari e ristrette nicchie ecologiche, per esempio perch\u00e9 si nutrono esclusivamente di un particolare cibo, come il panda, o perch\u00e9 vivono solo su certe particolari isole, come le tartarughe giganti delle isole Gal\u00e1pagos. All'altro estremo, specie onnivore estremamente diffuse e adattabili, come i topi, le mosche, gli scarafaggi e l'uomo, non corrono rischi di estinguersi a meno di eventi straordinari su scala planetaria.\nLa scomparsa di una specie, soprattutto se ha un ruolo chiave in un ecosistema, per \"effetto cascata\" pu\u00f2 generare una sorpresa ambientale, ovvero \"un evento che non \u00e8 facilmente prevedibile dalla somma di eventi precedenti, o dalla traiettoria pregressa del sistema.\"\nEstinzioni di massa.\nIl tasso di estinzione \u00e8 calcolato come numero di esseri viventi in un milione di anni. Normalmente tale tasso rimane su 2-5 famiglie, ma si sono osservati almeno cinque grandi picchi di estinzione, definiti appunto \"estinzione di massa\" o \"transizione biotica\".\nPiccole estinzioni.\nOltre alle grandi estinzioni vi sono stati periodi in cui si sono verificate estinzioni di minore entit\u00e0. Tra le piccole estinzioni si possono annoverare quelle avvenute 2, 11, 35-39, 90-95 e 170 milioni di anni fa. Per spiegare queste estinzioni sono state proposte diverse ipotesi.\nSia per le grandi che per le piccole estinzioni \u00e8 possibile che si sia verificata una concomitanza di eventi, per esempio un impatto asteroidale che come conseguenza avrebbe potuto attivare un intenso vulcanismo.\nEpoca moderna.\nCasi celebri sono la ritina di Steller, estintasi 27 anni dopo la sua scoperta, oppure il tilacino e il dodo, che oggi si sta tentando di clonare."}
{"id": "50881", "revid": "1226", "url": "https://it.wikipedia.org/wiki?curid=50881", "title": "Grandi estinzioni", "text": ""}
{"id": "50885", "revid": "125212426", "url": "https://it.wikipedia.org/wiki?curid=50885", "title": "Philip Zimbardo", "text": "Il lavoro di Zimbardo consiste nel tentativo di confutare la fondatezza di una credenza assai diffusa, alla fine degli anni '60, secondo la quale i comportamenti degradati e violenti osservabili all'interno di un'istituzione come il carcere sono soprattutto dovuti a disfunzioni della personalit\u00e0, innate o apprese, dei carcerati e delle guardie, dimostrando piuttosto come tali condotte dipendano dalle specifiche caratteristiche della situazione contestuale.\nBiografia.\nZimbardo, nipote di Filippo Zimbardo e Vita Marino immigrati siciliani di Cammarata in provincia di Agrigento, \u00e8 cresciuto nel Bronx, a New York, dove ha frequentato la Monroe High School assieme a Stanley Milgram. Ottenne il Bachelor al Brooklyn College nel 1954, la laurea magistrale (1955) e il dottorato (1959) all'Universit\u00e0 Yale.\nInsegn\u00f2 a Yale dal 1959 al 1960. Dal 1960 al 1967 fu professore di psicologia all'Universit\u00e0 di New York. Dopo un anno di insegnamento (1967-1968) alla Columbia University entr\u00f2 a fare parte della facolt\u00e0 della Stanford University nel 1968.\nNel 1971 realizz\u00f2 l'esperimento carcerario di Stanford che lo rese famoso.\nDopo l'esperimento Zimbardo cerc\u00f2 dei mezzi per sfruttare la psicologia per aiutare la gente e fond\u00f2 la Shyness Clinic in California che tratta l'estrema timidezza negli adulti e nei bambini.\nNel 2004 Zimbardo era perito della difesa nel caso \"Chip\" Frederick, che era guardia nella prigione di Abu Ghraib. Lui era dell'opinione che ci fossero delle circostanze attenuanti dato che solo pochi potrebbero resistere all'atmosfera delle prigioni: la sua tesi traeva argomentazioni proprio dall'esperimento carcerario di Stanford. Infatti gli abusi nei confronti dei carcerati iracheni sarebbero stati indotti dal sistema vigente pi\u00f9 che dall'individuo stesso. Il giudice non fu della sua stessa opinione e condann\u00f2 Frederick alla massima pena.\nL'esperimento carcerario di Stanford.\nNel 1971 Zimbardo accett\u00f2 un posto come professore di psicologia all'Universit\u00e0 di Stanford dove condusse l'Esperimento carcerario di Stanford. Nell'esperimento vennero selezionati 24 studenti universitari di et\u00e0 compresa tra i 20 ed i 30 anni (quindi un livello di istruzione superiore alla media), a cui venne casualmente assegnato il ruolo di prigionieri o guardie carcerarie. Come prigione venne usato l'interrato dell'universit\u00e0.\nPresto le persone incominciarono ad immedesimarsi in modo estremo nei loro ruoli. Le guardie carcerarie iniziarono a manifestare tendenze sadiche ed i prigionieri mostrarono passivit\u00e0 e depressione. La maggior parte dei prigionieri era emozionalmente traumatizzata, e cinque dovettero essere rimossi precocemente.\nLa validit\u00e0 dei risultati dell'esperimento \u00e8 stata pesantemente criticata per via di diversi errori metodologici commessi da Zimbardo nella progettazione dello studio .\nNel giugno del 2015 \u00e8 uscito nelle sale cinematografiche degli Stati Uniti il film \"Effetto Lucifero\", interamente incentrato sullo svolgimento del famoso esperimento, alla realizzazione del quale ha partecipato attivamente lo stesso Zimbardo.\nAttivit\u00e0 in Sicilia.\nSin dal 2003, Phil Zimbardo ha attivato una campagna di raccolta fondi negli Stati Uniti D'America destinandoli alle comunit\u00e0 di origine dei suoi nonni: Cammarata e San Giovanni Gemini. Tramite la Zimbardo-Luczo Fund con Steve Luczo e Pasquale Marino, ogni anno vengono elargite borse di studio per i migliori studenti di Cammarata, San Giovanni Gemini e Corleone e promosse attivit\u00e0 culturali soprattutto per le categorie pi\u00f9 svantaggiate."}
{"id": "50888", "revid": "1371684", "url": "https://it.wikipedia.org/wiki?curid=50888", "title": "Ligure", "text": " "}
{"id": "50890", "revid": "123310318", "url": "https://it.wikipedia.org/wiki?curid=50890", "title": "Avanguardia", "text": "Avanguardia \u00e8 la denominazione attribuita ai fenomeni del comportamento o dell'opinione intellettuale, soprattutto artistici e letterari, pi\u00f9 estremisti, audaci, innovativi, in anticipo sui gusti e sulle conoscenze.\nIl termine descrive un movimento del XX secolo ma derivanti da tendenze politico-culturali ottocentesche, connotate dal costituirsi di raggruppamenti di artisti sotto un preciso manifesto da loro firmato. La nozione pu\u00f2 quindi essere analizzata da due diversi punti di vista: sotto il profilo storico-critico o sotto quello teorico.\nAnalisi storico-critica.\nDal punto di vista storico, il termine avanguardia indica i movimenti e i gruppi costituitisi nel corso del Novecento, con un proprio arco evolutivo e una propria dinamica di conflitti interni ed esterni. In questo caso saranno considerati artisti di avanguardia gli autori che hanno aderito ai manifesti, oppure che hanno partecipato alle attivit\u00e0 di gruppo (tenendo conto di adesioni, espulsioni e quant'altro). Su questo piano, l'avanguardia \u00e8 oggettivamente riscontrabile nei dati, che spesso vanno ricostruiti attraverso una ricerca paziente delle tracce di azioni e operazioni alquanto effimere (infatti si tratta sovente di editoria \"alla macchia\", oppure di performance di cui sono rimaste poche e sparse testimonianze).\nDal punto di vista storico, l'avanguardia ha attraversato tre fasi:\nAnalisi teorica.\nDal punto di vista teorico, la nozione di avanguardia si pu\u00f2 sintetizzare nei seguenti punti:\nClassificazione e tipologia.\nDal francese \"avant-garde\" (trad. \"avanti alla guardia\"), il termine, tratto dal linguaggio militare (l'avanguardia \u00e8 il reparto che precede il grosso delle truppe per aprirgli il varco), \u00e8 impiegato anche per indicare i diversi movimenti artistici del primo Novecento, caratterizzati da una sensibilit\u00e0 pi\u00f9 \"avanzata\" rispetto a quella dominante: l'Espressionismo, l'Astrattismo, il Futurismo, il Dadaismo, la Metafisica, il Cubismo e il Surrealismo. In questo senso il termine era passato dal linguaggio militare a quello politico gi\u00e0 intorno al 1830, per indicare il nuovo compito assegnato agli intellettuali, per lo pi\u00f9 di sinistra, consistente nell'assumere il ruolo di guida morale e ideologica delle battaglie politiche del liberalismo dell'epoca. A partire dalla fine del XIX secolo, la nozione di avanguardia era stata usata metaforicamente per caratterizzare i movimenti letterari ed artistici che volevano essere pi\u00f9 \"avanti\" rispetto ai contemporanei. In particolare ritenevano \"moderno\" rompere con la tradizione e criticare chi imitava i \"classici\".\nIl primo ventennio del XX secolo ha visto il susseguirsi di fenomeni artistici di avanguardia, che attraverso i loro manifesti proponevano nuove forme pittoriche e plastiche, in sintonia con il mutare dei tempi.\nI movimenti di avanguardia erano formati da gruppi spesso in polemica tra loro, ma dalla critica e dal contrasto scaturiva una grande spinta creativa.\nChe si chiamassero futuristi, espressionisti, metafisici, surrealisti, dadaisti, gli artisti di questa generazione volevano cambiare tutto.\nLe loro battaglie artistiche diedero una nuova impronta a tutta l'arte del Novecento.\nGli elementi fondamentali delle avanguardie, secondo vari studiosi, sono stati: attivismo esasperato, entusiastico senso dell'avventura, gusto di opposizione e antagonismo, tendenza alla negazione, al nichilismo, all'agonismo. Un altro elemento importante per inquadrare i movimenti di avanguardia \u00e8 stata la relazione fra oggettivit\u00e0 e soggettivit\u00e0 che i gruppi hanno attuato: per alcuni di essi \u00e8 esistita solo la sfera soggettiva estremizzata formata da stati onirici e inconsci, istinti e energia vitale, mentre per altri movimenti \u00e8 esistito solo l'ambito oggettivo assoluto ricavabile dalle discipline scientifiche, oppure anche l'insieme dei due mondi in alternanza e sovrapposti.\nI movimenti d'avanguardia spesso risultano intrecciati alla scienza e alle sue applicazioni tecnologiche: basti pensare alle leggi ottiche enfatizzate dagli Impressionisti, le passioni per l'aviazione e per l'elettricit\u00e0 evidenziate dai Futuristi, la psicoanalisi sviscerata dai Surrealisti, la fisica nucleare ispiratrice della pittura informale.\nUno degli scopi dei movimenti di avanguardia \u00e8 la \"morte dell'arte\" tradizionale e canonica, realizzabile attraverso l'annullamento del momento comunicativo o con l'identificazione dell'espressione artistica con un'altra azione del fare umano, come ad esempio l'urlo degli Espressionisti, l'impiego improprio di alcuni oggetti, il ribaltamento di ogni scala di valori. I gruppi di avanguardia attuano una opposizione alla cultura dominante o appartandosi aristocraticamente o partecipando rumorosamente al dibattito pubblico.\nLe prime avanguardie.\nCharles Baudelaire fu il primo ad applicare il termine \"avanguardia\", tipico del linguaggio militare, per definire con ironia gli scrittori francesi di sinistra. Il termine, ancora oggi, si riferisce quindi a tutti i movimenti di opposizione e di sperimentazione di forme nuove sia nell'ambito letterario quanto in quello pittorico, musicale e artistico in genere. \n\u00c8 nel primo decennio del Novecento che sorgono i veri movimenti tipici dell'avanguardia, come l'espressionismo e la dodecafonia in Germania e in Austria con Vasilij Kandinskij, Georg Trakl, il futurismo in Italia con Filippo Tommaso Marinetti e Umberto Boccioni (che si svilupper\u00e0 poi in Russia con Vladimir Majakovskij, e in Inghilterra con l'affine vorticismo) l'imagismo in Gran Bretagna e negli Stati Uniti con Ezra Pound e nel primo dopoguerra con il dadaismo e il surrealismo. Il manifesto di questi movimenti consiste nella provocatoria distruzione delle tradizionali forme estetiche intese, come teorizzava Hegel, nella \"morte dell'arte\". Nel rifiutare l'arte borghese era infatti palese il rifiuto della societ\u00e0 borghese e quindi una tendenza delle avanguardie verso le ideologie e i movimenti rivoluzionari.\nTali movimenti ebbero filiazioni anche extraeuropee. Si veda il caso del Giappone, che ebbe negli anni '20-'30 un nutrito gruppo locale di dadaisti, surrealisti e futuristi, e propose proprie versioni delle avanguardie, come nel caso dei Neo-percezionisti (Shinkankakuha), di cui fecero parte anche il giovane Yasunari Kawabata, poi premio Nobel per la letteratura nel 1968, e Riichi Yokomitsu.\nLe seconde avanguardie.\nNel secondo dopoguerra, pur in tempi differenti, si assiste alla rinascita di sperimentazioni di diversi linguaggi estetici. I nuovi gruppi di intellettuali si sentono chiamati a interpretare la societ\u00e0, ora in piena ricostruzione e sviluppo, e tra gli anni cinquanta e sessanta intensificano la loro attivit\u00e0. A differenza delle precedenti avanguardie storiche, le nuove avanguardie abbandonano ogni atteggiamento di polemica spettacolare e sembrano piuttosto decise a conquistare gli spazi rubati e deteriorati dai mass media. La maggior parte delle esperienze delle nuove avanguardie si rifanno all'ideologia marxista, apportando in pi\u00f9 temi antropologici e psicoanalitici.\nIn Italia nasce per primo, nel 1947, il Gruppo Forma 1, di ispirazione marxista, formato da Carla Accardi, Antonio Sanfilippo, Pietro Consagra, Ugo Attardi, Piero Dorazio, Mino Guerrini, Achille Perilli e Giulio Turcato. Una parte di questi artisti aderir\u00e0 o intreccer\u00e0 rapporti con il M.A.C.(Movimento arte concreta) fondato a Milano nel 1948 da Atanasio Soldati, Gillo Dorfles, Bruno Munari, Gianni Monnet. Questo movimento si pone come fine di dare impulso all'arte non figurativa, ed in particolare ad un tipo di astrattismo libero da ogni imitazione e riferimento con il mondo esterno, di orientamento prevalentemente geometrico. In Germania nasce il Gruppo 47, rappresentato da G\u00fcnter Grass e Heinrich B\u00f6ll che esprimono l'ideale democratico di ricostruire la cultura del paese. In Catalogna nasce, anche nel 1947, il gruppo Dau al Set in torno all'omonima rivista, con il poeta Joan Brossa, il pittore Antoni T\u00e0pies ed altri. In Francia nascono, all'interno della rivista \"Tel quel\", letterati che dichiarano di voler abbattere i codici culturali tradizionali a favore delle nuove teorie freudiane e delle teorie strutturaliste, come Roland Barthes, Philippe Sollers e Alain Robbe-Grillet. Non senza importanza \u00e8 stato in questo periodo il contributo di tutti quei movimenti culturali degli Stati Uniti che con la pittura gestuale, il cinema underground, la pop art e le performance teatrali hanno gettato una ventata nuova colta da tutti i paesi.\nIn Italia l'azione della neoavanguardia (o \"nuova avanguardia\") si colloca entro limiti temporali ben definiti. In quello che si pu\u00f2 definire l'ultimo movimento letterario del Novecento si possono distinguere due periodi. Il primo periodo pu\u00f2 essere datato partendo dal 1956, anno in cui fu fondata la rivista \"Il Verri\" e pubblicata l'opera di Edoardo Sanguineti \"Laborintus\", fino al 1962, anno della pubblicazione di \"Opera aperta\" di Umberto Eco e del quinto numero della rivista \"Il Menab\u00f2\". Il secondo periodo inizia nel 1963 con il primo convegno di Palermo e si conclude con l'ultimo numero di \"Quindici\". Nei primi sette anni si assiste alla formazione e alla crescita della nuova avanguardia o neoavanguardia come alcuni preferiscono chiamarla, mentre negli altri sette anni si delimita il momento di maggior forza del Gruppo 63, al quale fa seguito la crisi e la fine dell'esperienza collettiva. Soprattutto il Gruppo 63 con Angelo Guglielmi, Alfredo Giuliani, Renato Barilli, Umberto Eco e Alberto Arbasino ha cercato di modificare il rapporto tra linguaggio e letteratura decretando il primato del primo nella costruzione dei significati di un testo.\nLe terze avanguardie.\nSono un fenomeno tipicamente italiano, dovuto al fatto che in Italia le neoavanguardie hanno avuto un ampio riscontro, suscitato dibattiti e polemiche feroci: perci\u00f2 le discussioni e le sperimentazioni sono proseguite anche al di l\u00e0 dello scioglimento ufficiale del Gruppo 63.\nNon solo gli autori gi\u00e0 attivi negli anni Cinquanta-Sessanta hanno continuato a praticare scritture \"anomale\", ma altri se ne sono aggiunti. La continuit\u00e0 dell'avanguardia \u00e8 stata assicurata dai percorsi di autori come Amelia Rosselli, Paolo Volponi, Edoardo Cacciatore, Emilio Villa, Mario Lunetta, Franco Cavallo, Vito Riviello, Cesare Ruffato, Gianni Toti. Inoltre, un serbatoio di procedimenti intersemiotici ereditati dalle avanguardie storiche \u00e8 stato costituito dalle espressioni della poesia visiva e della poesia sonora, in performance, convegni e meetings internazionali.\nUn segnale della ripresa del dibattito sull'avanguardia si aveva alla met\u00e0 degli anni Ottanta, con il convegno della rivista Alfabeta su \"Il senso della letteratura\" (Palermo 1984) e poi con le \"Tesi di Lecce\" (1987). Tra la fine degli anni Ottanta e l'inizio dei Novanta, si registrava l'iniziativa di alcuni gruppi di autori pi\u00f9 giovani, intenzionati a riaprire - sia pure con molti distinguo e differenze interne - il dossier dell'avanguardia. Dapprima nelle modalit\u00e0 ironiche del Gruppo '93 (in cui hanno operato autori dei gruppi K. B., Baldus, Altri Luoghi), poi nel panorama pi\u00f9 ampio descritto e commentato nella antologia Terza Ondata (Filippo Bettini e Roberto Di Marco, Synergon 1993). Il gruppo d'avanguardia Fantalogica, con ricerche pubblicate sul mensile diretto da Gaetano Marin\u00f2, \"il Fantalogico\" (Reg. Trib. Civ. di Roma n. 00283/93 (8-7-93).) \nI caratteri principali di questo periodo, in cui ci si \u00e8 confrontati soprattutto con la dominante nozione di postmoderno, sono: il recupero straniato del linguaggio obsoleto e delle forme letterarie; la ripresa della nozione di allegoria in senso ampio (secondo la teorizzazione di Walter Benjamin); un concetto di avanguardia in continua contraddizione con se stessa, in lotta contro lo spettro della sua stessa \"impossibilit\u00e0\", nell'epoca della comunicazione scorrevole.\nUlteriori proposte e iniziative sono state portate avanti dalle riviste \"Terra del Fuoco\" e \"Bollettario\", dall'Almanacco Odradek e da editori come Fabio D'Ambrosio Editore, Vanni Scheiwiller, O\u00e8dipus e Campanotto.\nNegli ultimi anni, nuovi autori si sono affacciati e, con l'inizio del Terzo Millennio, l'avanguardia si sta configurando in forme modificate, che restano ancora da indagare."}
{"id": "50892", "revid": "125205231", "url": "https://it.wikipedia.org/wiki?curid=50892", "title": "Valdismo", "text": "Il valdismo \u00e8 una confessione oggi protestante nata nel XII secolo, i cui fedeli sono chiamati valdesi.\nSorta come movimento pauperistico per la predicazione, subito proibita dalla Chiesa cattolica, dopo il Concilio di Verona del 1184 fu infine scomunicata. Dopo secoli di solitaria resistenza alla persecuzione cattolica, nel 1532 ader\u00ec in gran parte alla Riforma protestante, nella corrente calvinista.\nI valdesi presenti in Italia e in Svizzera sono riuniti nella Chiesa evangelica valdese, che a partire dal 1975 \u00e8 integrata con la Chiesa metodista italiana nell'Unione delle Chiese metodiste e valdesi.\nI valdesi di Uruguay e Argentina costituiscono la Chiesa evangelica valdese di Rio della Plata.\nStoria e dottrina.\nOrigini.\nLa corrente valdese del cristianesimo nasce nel Medioevo, precisamente nel XII secolo, come movimento cristiano laico, costituito da contadini e in genere da poveri, che precede di poco quello promosso da Francesco d'Assisi. \nValdo di Lione.\nTradizionalmente si fa risalire la fondazione del movimento a Valdo di Lione (o Pietro Valdo o Valdesio, dalla latinizzazione Valdesius). In realt\u00e0, l'origine dei Valdesi si confonde con il grande fermento di movimenti pauperistici di riforma del Cristianesimo sviluppatisi nel corso del XII secolo.\nOggi, esiste una via a Lione che porta il suo nome, nel \"5\u00e8me arrondissement\" (rue Pierre-Valdo).\nValdo, si dice in seguito all'ascolto da un menestrello della vita di sant'Alessio, decise di approfondire lo studio della Bibbia: egli per\u00f2 non conosceva il latino, cos\u00ec si fece tradurre i Vangeli e altri scritti biblici in francese. Fu colpito in particolar modo dalle parole rivolte da Ges\u00f9 nell'incontro con il giovane ricco: \"Se vuoi essere perfetto, va', vendi quello che possiedi, dallo ai poveri e avrai un tesoro nel cielo; poi vieni e seguimi\" (Matteo XIX, 21). Decise allora, nel 1173, di abbandonare la moglie, far accogliere le figlie nel monastero di Fontevrault e offrire tutta la sua ricchezza ai poveri.\nIn seguito si circond\u00f2 di un gruppo di seguaci con i quali, fatto voto di castit\u00e0 e vestiti solo di stracci, andava in giro a predicare il messaggio evangelico; ben presto il gruppo fu identificato con l'espressione Poveri di Lione. La loro predicazione si svolse all'interno dell'\"ortodossia\" romana, rivolgendosi principalmente contro il dualismo cataro.\nLa fedelt\u00e0 al papa.\nLa fedelt\u00e0 al papa di Roma da parte del movimento valdese in questi anni \u00e8 testimoniata dalla ricerca di approvazione ecclesiastica nel 1179, in occasione del terzo concilio Laterano: essi si recarono a Roma incontrandosi anche con il pontefice Alessandro III, il quale dimostr\u00f2 apprezzamento per il loro proposito di vivere in maniera povera e conforme al dettato evangelico, ma non fu disposto a riconoscere la loro richiesta di essere predicatori della Parola.\nIn quel periodo l'annuncio del Vangelo infatti era riservato solo ai chierici e agli ecclesiastici, ai laici non era permesso predicare ed era persino sconsigliata la lettura diretta e personale della Bibbia.\nValdo tuttavia, insieme ai suoi seguaci, continu\u00f2 a diffondere l'insegnamento cristiano nonostante il divieto papale, in piena disobbedienza; quindi, nel 1180, fu convocato dal cardinale Enrico di Marcy, vescovo di Albano, in un sinodo a Lione, nel quale Valdo e i suoi seguaci dichiararono la loro completa \"ortodossia\" e al contempo esposero quelli che consideravano gli \"errori\" dei catari. Nonostante ci\u00f2, la predicazione da parte dei laici e delle donne e la lettura individuale della Bibbia erano aspetti considerati inaccettabili dalla Chiesa romana, consapevole del fatto che ammettere tale innovazione avrebbe significato dare il via ad un processo di trasformazione dagli esiti imprevedibili qualora la lettura e interpretazione dei testi sacri fosse permessa anche a fedeli non appartenenti al clero. Tutto questo era stato ben compreso da Walter Map, rappresentante di re Enrico II Plantageneto al concilio lateranense del 1179, che a proposito dei valdesi aveva scritto:\nScomunica da parte cattolica.\nNel 1184 a Verona, con la bolla \"Ad abolendam\", papa Lucio III scomunic\u00f2 una serie di movimenti ritenuti ereticali anche molto diversi tra loro, tra cui i poveri di Lione, i valdesi. La motivazione per tale scomunica rimase la \"presunzione\" dei valdesi di voler predicare in pubblico. Nonostante la condanna papale, comunque, il movimento valdese continu\u00f2 la sua espansione verso il Mezzogiorno di Francia e l'Italia (Piemonte, Lombardia, Puglia e Calabria), giungendo anche in alcune regioni della Germania, in Svizzera, e persino in Austria, Spagna, Ungheria, Polonia e Boemia.\nLe comunit\u00e0 valdesi erano organizzate su due livelli: vi erano i \"perfetti\" o \"barba\" (che significa \"zio\", in contrapposizione al \"padre\" cattolico), che seguivano i tre voti monastici di povert\u00e0, castit\u00e0, e obbedienza, ed erano predicatori itineranti, e i semplici fedeli, che erano detti \"amici\" o \"noti\". La comunit\u00e0 aveva tre gradi gerarchici: diaconi, presbiteri e vescovi, e preparava i futuri predicatori in apposite scuole, gli \"ospizi\". Osservavano la liturgia delle Ore e i digiuni, celebravano la Cena del Signore (in Linguadoca, con pane, vino e pesce) e la sera del Gioved\u00ec Santo praticavano la lavanda dei piedi. Studiavano a memoria interi Vangeli e altre parti della Bibbia che Valdo aveva fatto tradurre nelle varie lingue popolari.\nScisma dei lombardi.\nDopo la scomunica, per\u00f2, il movimento valdese perse la sua compattezza originaria e inizi\u00f2 a sfaldarsi in gruppi locali differenziati tra di loro. La prima grande spaccatura avvenne nel 1205 circa, quando una parte consistente dei valdesi di Lombardia (termine con cui all'epoca si indicava genericamente il nord Italia) dette vita ad un gruppo autonomo detto appunto Poveri Lombardi (\"pauperes Lombardi\"). Entrando in Lombardia, i predicatori e le predicatrici valdesi poveri (\"fratres et sorores\") miravano, come altrove, a costituire gruppi di amici o \"credentes\" che vivessero nel mondo, lavorassero e li sostenessero con le loro elemosine. Vennero per\u00f2 qui a trovarsi in una situazione politica e sociale radicalmente diversa da quella d'oltralpe. Trovarono infatti una miriade di Comuni in lotta perenne per la loro piena indipendenza dall'Impero e dal papato e, all'interno, lacerati dalle lotte tra partito guelfo e partito ghibellino.\nI valdesi non ebbero problemi a inserirsi nelle strutture comunali, riuscendo anche a farsi eleggere alle cariche pi\u00f9 importanti, ma la maggior parte di loro prefer\u00ec restare ai margini della vita politica, a causa del severo divieto del giuramento, dell'insistenza sulla povert\u00e0 assoluta e per una certa sfiducia verso le autorit\u00e0 umane. Il partito ghibellino sembrava spesso appoggiare questi movimenti ereticali, ma non per un reale interesse per le questioni religiose, bens\u00ec per sfruttare ai suoi fini l'anticlericalismo della loro predicazione. E cos\u00ec, ad alcuni podest\u00e0 che li difendevano e li appoggiavano, ne seguirono spesso altri che li condannavano e li bruciavano sul rogo.\nMa in Lombardia i valdesi vennero ben presto a contatto con, e furono influenzati da, altri movimenti popolari di carattere sociale e religioso, da tempo presenti \"in loco\" o di nuova istituzione, come i Patarini, gli Arnaldisti e gli Umiliati. I valdesi lombardi ne furono influenzati al punto da adottare dei provvedimenti che provocarono la reazione di Valdo fino alla scissione che ebbe luogo nel 1205, essenzialmente a causa di tre motivi:\nDa questa prima divisione nacque una crisi del movimento che ebbe importanti evoluzioni nel giro di pochi anni.\nDal XIII secolo al XVI.\nTra il 1205 e il 1207 Valdo mor\u00ec senza essere riuscito a ricomporre lo scisma interno al suo movimento e la frattura con Roma. Da allora molti gruppi iniziarono ad allontanarsi dall'ortodossia cattolica, rifiutando le gerarchie ecclesiastiche, giudicate peccatrici e malvagie. Quando il Concilio Lateranense IV, nel 1215, defin\u00ec formalmente la dottrina della transustanziazione (cio\u00e8 l'idea della presenza reale e \"sostanziale\" di Cristo nell'eucaristia), questa non trov\u00f2 consensi tra i valdesi.\nA causa di queste tendenze il principale interprete del valdismo originario, Durando d'Osca, insieme a un gruppo di discepoli, tent\u00f2 di mettere fine al dissidio con le gerarchie ecclesiastiche facendo riconoscere dalla Chiesa romana i punti essenziali della primitiva ispirazione di Valdo. La speranza per\u00f2 si rivel\u00f2 illusoria: il Papa, nel 1208, approv\u00f2 il loro proposito di vita religiosa ma non colse i motivi centrali della loro ispirazione e il nuovo ordine, con il nome di Poveri Cattolici (\"pauperes catholici\"), fu orientato in funzione antiereticale.\nUna sorte leggermente migliore tocc\u00f2 a Bernardo Primo e ai suoi seguaci, riconosciuti nel 1210 dalla Chiesa con il nome di Poveri Riconciliati, che riuscirono a inserire nel loro proposito il supremo magistero di Cristo e il mandato apostolico di predicare per la salvezza del popolo di Dio.\nEntrambi i gruppi, comunque, non riuscirono nel loro intento di rifondare dall'interno la Chiesa n\u00e9 a sottrarre dall'\"eresia\" gli altri movimenti valdesi. Inoltre le gerarchie ecclesiastiche li guardavano con sospetto e furono spesso accusati di aver accettato l'\"ortodossia\" romana solo formalmente; nel giro di pochi anni, perci\u00f2, i Poveri Cattolici e i Poveri Riconciliati si esaurirono o furono costretti a fondersi con altri ordini religiosi.\nI restanti membri del movimento valdese si erano organizzati in due gruppi, quello ultramontano e quello italico. Nel 1218 la Societ\u00e0 dei Fratelli Ultramontani (\"societas fratrum Ultramontanorum\") e la Societ\u00e0 dei Fratelli Italici (\"societas fratrum Italicorum\") s'incontrarono a Bergamo con l'intento di trovare una nuova unit\u00e0, ma non riuscirono a ricomporre le loro fratture.\nL'incapacit\u00e0 di trovare un accordo deriv\u00f2 probabilmente dalle diverse concezioni dei due schieramenti sulla natura del movimento. Per gli Ultramontani si trattava ancora di una libera fraternit\u00e0 di predicatori e predicatrici, poveri e itineranti, che si dedicavano alla missione e alla cura d'anime all'interno della Chiesa romana, di cui riconoscevano la validit\u00e0 dei sacramenti nonostante la scomunica e la persecuzione; gli italici, invece, erano ormai sulla via di un distacco totale dalla Chiesa romana, di cui contestavano la legittimit\u00e0 a causa della sua immoralit\u00e0, procedendo infatti ben presto ad organizzarsi come Chiesa alternativa.\nPersecuzione dell'Inquisizione.\nLa separazione tra le due tendenze del Valdismo continu\u00f2 ancora per gran parte del Duecento, soprattutto in Italia, ma fin\u00ec per perdere progressivamente di significato e, alla fine del secolo, si not\u00f2 una convergenza delle due posizioni. Gli Ultramontani dovettero rendersi ben presto conto che non era pi\u00f9 possibile trovare sacerdoti cattolici disposti ad ammetterli alla celebrazione dei sacramenti e dovettero organizzarsi anch'essi in proprio.\nI valdesi furono duramente perseguitati anche nei secoli successivi ma, a differenza dei catari, l'Inquisizione non riusc\u00ec mai a spegnere il focolaio valdese nonostante la durissima repressione. \nAdesione alla Riforma protestante.\nVivendo nella clandestinit\u00e0, e spesso riuscendo a nascondersi in zone eccentriche, il movimento valdese riusc\u00ec ad arrivare al XVI secolo e ad aderire alla Riforma protestante calvinista nel 1532 col sinodo di Chanforan, segnando una svolta decisiva per il futuro della comunit\u00e0.Nel \"Trattato sulla tolleranza\" Voltaire descrisse una persecuzione di cui i valdesi furono vittime nell'aprile del 1545:\nL'effimera \u00abPace di Cavour\u00bb.\nNel 1561 fu firmata la Pace di Cavour, primo esempio di libert\u00e0 religiosa nell'Europa moderna. \nIn realt\u00e0 il valdismo poteva essere confessato solo nelle zone di montagna, al di sopra dei 700\u00a0m. Persecuzioni furono invece scatenate in Puglia e soprattutto in Calabria, dove dalla fine di maggio al giugno 1561 un migliaio di Valdesi furono massacrati dalle truppe del Regno di Napoli con l'appoggio dell'Inquisizione di Roma.\nL'accordo di Cavour del 1561 aveva dato tutela al piccolo residuo valdese stabilito nel ghetto costituito dalle Valli del Pellice, della Germanasca e del Chisone che dal 1532, nel Sinodo di Chanforan, aveva aderito alla Riforma calvinista. Le durissime condizioni di vita e l'epidemia di peste del 1630 avevano provocato oltre 6000 morti ma nonostante ci\u00f2 i contatti con Ginevra e con la Svizzera francese avevano consentito perfino uno sviluppo e lo sconfinamento dagli angusti limiti territoriali imposti con la costruzione di un luogo di culto a San Giovanni di Luserna.\nXVII secolo: persecuzione e resistenza.\nNel 1655 il Duca di Savoia e principe di Piemonte Carlo Emanuele II sospinto dalla cattolicissima madre Cristina di Francia, figlia di Enrico IV, invi\u00f2 il marchese di Pianezza con i suoi armigeri a \"ristabilire l'ordine\"; il piano era stato approntato dalla Congregazione romana \"per propagare la fede ed estirpare gli eretici\". \nI valligiani ospitarono senza sospetti gli armigeri nelle loro case ma questi, il sabato Santo, a un segnale diedero inizio al massacro passato alla storia con il nome di Pasque piemontesi, durante il quale le atrocit\u00e0 perpetrate contro donne e bambini suscitarono lo sgomento delle nazioni protestanti. \nOliver Cromwell raccolse il disperato appello dei pastori sfuggiti alla cattura interessando l'Inghilterra puritana alla salvezza della comunit\u00e0 valdese; con febbrile lavoro diplomatico interess\u00f2 Ginevra e i cantoni protestanti e lo stesso ministro di Luigi XIV, cardinale Giulio Mazzarino (1602\u20131661) perch\u00e9 si ponesse fine alla distruzione di un popolo che non era una semplice parte del mondo protestante ma \"rappresentava l'anello di congiunzione del protestantesimo con l'et\u00e0 apostolica\".\nIl poeta John Milton scrisse in tal senso il sonetto:\nIl duca di Savoia in seguito alla forte pressione internazionale fu costretto a concedere le cosiddette Patenti di Grazia il 18 agosto del 1655.\nLa quiete dur\u00f2 solo un trentennio: nel 1685 Luigi XIV, re di Francia, revoc\u00f2 l'editto di Nantes e conseguentemente venne revocata anche la libert\u00e0 di culto delle comunit\u00e0 valdesi sotto sovranit\u00e0 francese. Il duca Vittorio Amedeo II di Savoia si affrett\u00f2 anche lui ad emanare un editto, il 31 gennaio 1686, con il quale si revocavano le vecchie concessioni dell'editto di Cavour procedendo con la cattolicizzazione forzata, la demolizione dei luoghi di culto valdese, la cacciata di pastori e maestri, rapimento di bambini per \"battezzarli\" ed educarli (come servi) alla \"vera fede cattolica\" nel tentativo di cancellazione dell'identit\u00e0 valdese. \nResistenza con Enrico Arnaud.\nSotto la guida di Enrico Arnaud fu tentata una disperata resistenza contro i 10.000 soldati piemontesi e francesi ma alla fine, 1712 tra uomini e donne erano morti, 148 bambini erano stati strappati ai genitori e 8500 superstiti incarcerati mentre altri 3000 erano in parte fuggiti e in parte avevano accettato di cattolicizzarsi, deportati nel vercellese. \nUn piccolo gruppo di irriducibili proseguiva la guerriglia, che alla fine permetteva a un gruppo di 260 persone e, successivamente, di altri prigionieri, di espatriare in Svizzera. L'editto del 3 gennaio 1687, strappato al duca dietro intervento degli stati protestanti, disponeva poi l'esilio perpetuo per i ribelli il cui numero \u00e8 stimato in 3.381 persone. L'editto vietava per\u00f2 l'espatrio ai nove pastori e alle loro famiglie nonch\u00e9 ai bambini inferiori a 12 anni, che dovevano essere educati alla fede cattolica. \nCi\u00f2 creava i presupposti perch\u00e9 nascesse negli esuli il desiderio di ritornare per ricongiungersi ai cari e cercare i propri figli; le condizioni internazionali propizie furono determinate dalla preparazione della lega antifrancese di Guglielmo di Orange prossimo all'insediamento sul trono inglese. \nCon tale aiuto, sotto la guida di Enrico Arnaud nell'agosto del 1689, inizi\u00f2 il cosiddetto \"Glorioso rimpatrio\"; un migliaio di esuli attraversarono le Alpi e percorsero i 200\u00a0km dal Lago Lemano alla Val di Susa. Pi\u00f9 di un terzo non arriv\u00f2 a destinazione; il rimanente vide la mano di Dio nella loro salvezza: infatti un capovolgimento di alleanze port\u00f2 alla rottura della coalizione franco-piemontese e al passaggio di Vittorio Amedeo II nella Lega di Augusta a fianco di Inghilterra e Paesi Bassi. \nPer ottenere l'appoggio dei valdesi nella difesa dei confini il duca eman\u00f2 l'Editto di tolleranza, vennero liberati i carcerati e ritornarono altri profughi da ogni dove; il ghetto alpino era un'area marginale ed emarginata ma nuovamente libera per la propria fede anche se ci\u00f2 provocava le irate proteste del papa Innocenzo XII.\nDurante tutto il XVIII secolo si rafforzarono i legami con le chiese riformate d'oltralpe. La Rivoluzione francese e poi Napoleone Bonaparte produssero infine l'emancipazione di Valdesi ed Ebrei del regno di Sardegna.\nDal XIX secolo ad oggi.\nNel 1848 con le Lettere patenti di Carlo Alberto vennero concessi i diritti civili e politici ai valdesi.\nNel 1850 si svilupp\u00f2 il sistema delle scuole alpine di borgata a opera del colonnello inglese Charles Beckwith. Gli antropologi chiamano \"paradosso alpino\" il fenomeno secondo il quale il livello d'istruzione e di apertura culturale di una comunit\u00e0 aumenta proporzionalmente alla quota. Lo stereotipo della comunit\u00e0 alpina come una realt\u00e0 chiusa e impermeabile \u00e8 contraddetta da realt\u00e0 come quella valdese, che alla fine del XIX secolo presentava una percentuale di analfabeti trascurabile e vantava contatti con le \"\u00e9lite\" culturali di mezza Europa. Il paradosso alpino, tuttavia, non rappresenta una peculiarit\u00e0 valdese, dal momento che lo si riscontra in tutto l'arco alpino.\nNel 1979 si sigla il patto di integrazione tra metodisti e valdesi in un'unica comunit\u00e0 confessionale.\nValdismo negli anni duemila.\nLaicit\u00e0 dello Stato, temi etici e progressismo sociale.\nI valdesi si sono sempre impegnati per favorire la piena laicit\u00e0 dello Stato e la totale separazione tra Stato e Chiesa.\nLa Chiesa evangelica valdese infatti si \u00e8 pronunciata come fortemente contraria all'esposizione del crocifisso nelle aule scolastiche italiane, e pi\u00f9 in generale di ogni simbolo religioso in luoghi pubblici.\nPer quanto riguarda l'etica, i valdesi favoriscono il dibattito su temi quali omosessualit\u00e0, aborto, testamento biologico ed eutanasia, ponendosi di fatto in contrasto con la Chiesa cattolica, interpretando le Sacre Scritture alla luce delle nuove frontiere teologiche, linguistiche e scientifiche acquisite.\nLa Commissione Bioetica della Tavola Valdese si \u00e8 espressa in maniera articolata sia sull'aborto sia sull'eutanasia, con posizioni che sostanzialmente si possono riassumere nell'affermazione della centralit\u00e0 della responsabilit\u00e0 personale in queste delicate decisioni. La Chiesa evangelica valdese \u00e8 anche impegnata nella diffusione del testamento biologico, i cui registri in molte citt\u00e0 sono gestiti dalle comunit\u00e0 valdesi.\nLa Chiesa evangelica valdese, durante il sinodo del 2010, si \u00e8 espressa a favore della ricerca sulle cellule staminali. Nel 2018 si \u00e8 espressa favorevolmente all'approvazione della legge sul biotestamento. A partire dal 2010, la Chiesa evangelica valdese ha sostenuto e finanziato con le donazioni dell'Otto per mille e la collaborazione di diverse onlus numerosi progetti in campo medico, sociale, culturale e umanitario: sviluppo di terapie cellulari, assistenza domiciliare e cure palliative, fornitura di strumenti medici e di pronto intervento a strutture ospedaliere, inserimento lavorativo di persone diversamente abili, corridoi umanitari, integrazione e mediazione interculturale per i rifugiati, tutela dei minori, e molti altri ancora.\nValdismo e omosessualit\u00e0.\nLa Chiesa Valdese ritiene che il singolo credente sia guidato dallo Spirito Santo e mantiene quindi un certo riserbo nell'offrire direttive specifiche nel campo dell'etica sessuale come in quello politico-sociale. Ciononostante, i valdesi si sono dimostrati molto aperti sul tema dell'omosessualit\u00e0; il 26 agosto 2010 il Sinodo valdese ha votato un ordine del giorno che consente la benedizione delle coppie dello stesso sesso, \"laddove la chiesa locale abbia raggiunto un consenso maturo e rispettoso delle diverse posizioni\", con 105 voti a favore, 9 contrari e 29 astenuti. La Chiesa Valdese, inoltre, s'impegna attivamente nella lotta all'omofobia e nel supporto alla comunit\u00e0 LGBT.\nIl dibattito sul tema dell'omosessualit\u00e0 avviene anche tramite la R.E.F.O. (Rete Evangelica Fede e Omosessualit\u00e0) e l'Associazione Fiumi d'acqua viva - Evangelici su Fede e Omosessualit\u00e0. Vi \u00e8 anche una piccola minoranza di valdesi contrari al riconoscimento liturgico delle coppie omosessuali, come peraltro a tutto l'indirizzo progressista e inclusivo della morale valdese, che \u00e8 stata oggetto di una deplorazione da parte del Sinodo 2011, ritenendoli responsabili di diffamazione nei confronti della Chiesa.\nNell'esegesi biblica, la Chiesa valdese, nelle sue espressioni oggi ufficiali, rifiuta l'approccio letteralista o fondamentalista, accostandosi piuttosto ai testi della Bibbia con il metodo storico-critico. Anche i testi vetero e neotestamentari che condannano gli atti sessuali tra persone dello stesso sesso, come tutti gli altri passi biblici, vengono contestualizzati nell'ambiente storico e sociale in cui furono scritti e re-interpretati alla luce del moderno messaggio evangelico universale.\nDiffusione attuale.\nItalia.\nDopo molti secoli di dure persecuzioni, i valdesi hanno acquistato la libert\u00e0 legale nel 1848, durante il regno di Carlo Alberto di Savoia (vedi Statuto Albertino). Da allora la Chiesa Valdese si \u00e8 sviluppata e diffusa attraverso la penisola italiana. Durante l'occupazione nazifascista dell'Italia settentrionale nella seconda guerra mondiale, i valdesi italiani erano attivi nel portare la salvezza agli ebrei che sarebbero stati minacciati dallo sterminio imminente, nascondendo molti di loro nella stessa Val Pellice, territorio in cui gli antenati valdesi trovarono rifugio.\nL'organo di stampa ufficiale \u00e8 il settimanale \"Riforma\".\nOggi i valdesi sono diffusi soprattutto in Piemonte, dove contano 41 Chiese (120 in tutta Italia) di cui 18 nelle cosiddette \"Valli Valdesi\", e hanno il loro centro a Torre Pellice, nella citt\u00e0 metropolitana di Torino. La citt\u00e0 di Torino ha quattro Chiese valdesi. Ogni anno nell'ultima settimana di agosto, i deputati delle chiese locali e i pastori si riuniscono a Torre Pellice, per dare luogo al Sinodo Valdese, massimo momento assembleare e decisionale nella vita delle chiese.\nDal 1780 \u00e8 presente una comunit\u00e0 valdese degna di nota in Val Tramontina, in Friuli-Venezia Giulia.\nDa ricordare l'isola linguistico-religiosa di Guardia Piemontese in Calabria (CS), che fu fondata nel XII secolo da rifugiati valdesi provenienti da Bobbio Pellice in Piemonte. A Guardia Piemontese, la popolazione, pur non professando ormai pi\u00f9 la fede riformata valdese a seguito della strage del 1561 a opera del Vicereame di Napoli (al quale la popolazione valdese si era ribellata, in seguito al regime di controllo imposto dall'Inquisizione), parla ancora un dialetto provenzale. Affacciata sulla Piazza della strage, lungo le mura periferiche della citt\u00e0, la Porta del sangue ne testimonia la triste vicenda storica. Presente e attiva \u00e8 invece la comunit\u00e0 valdese di Dipignano, sempre in Calabria (CS), concentrata in un antico nucleo abitativo chiamato Doviziosi, dove da pochi anni ha anche acquistato dalla Curia la chiesa intitolata a sant'Ippolito, restaurandola e adibendola a proprio luogo di culto.\nDialogo ecumenico con la Chiesa cattolica.\nNegli ultimi decenni si \u00e8 sviluppato, nonostante le diffidenze dovute alle vicende storiche, un certo dialogo ecumenico con la Chiesa cattolica, il cui risultato pi\u00f9 concreto \u00e8 stata l'intesa sui matrimoni misti negli anni novanta, mentre permangono ancora alcune distanze dal mondo cattolico riguardo alle questioni etiche e morali, ad esempio riguardo al riconoscimento da parte del Sinodo valdese della legittimit\u00e0 dell'eutanasia.\nImpegno politico.\nSempre forte \u00e8 stato l'impegno politico dei Valdesi, i quali hanno partecipato attivamente al Risorgimento e alla Resistenza antifascista. Da sempre esponenti della Chiesa, tra i quali spesso anche pastori (come Tullio Vinay, Lino De Benetti e Domenico Maselli negli ultimi anni), sono stati eletti al Parlamento Italiano. Sono membri della Chiesa evangelica valdese due ex-ministri (Valdo Spini e Paolo Ferrero), un ex-deputato (Luigi Lacquaniti), un senatore (Lucio Malan), un ex-parlamentare europeo (Niccol\u00f2 Rinaldi), un ex-deputato (Giorgio Gardiol), un'ex-deputata (Eleonora Bechis), un sindaco di citt\u00e0 capoluogo di provincia (Rosario Olivo) e qualche consigliere regionale. L'imprenditore Riccardo Illy, ex sindaco di Trieste ed ex presidente della regione Friuli-Venezia Giulia, proviene da una famiglia valdese.\nIn ambito artistico, erano valdesi l'artista Paolo Paschetto, autore dell'emblema della Repubblica Italiana, il pittore e intellettuale Filippo Scroppo e il regista cinematografico Luigi Comencini e lo \u00e8 il cantautore, scrittore, sceneggiatore e fumettista Gianfranco Manfredi. \u00c8 di famiglia valdese il regista teatrale Marco Sciaccaluga e Silvio Federico Baridon, partigiano, politico, rettore e docente universitario italiano, fondatore, nel 1968, della IULM.\nIl 22 giugno 2015, papa Francesco ha visitato il Tempio Valdese di Torino e vi ha incontrato il Moderatore della Tavola valdese: \u00e8 stata la prima volta che un pontefice ha fatto visita a un tempio valdese. In questa occasione, il papa ha chiesto scusa a nome della Chiesa cattolica romana per le persecuzioni di cui i valdesi sono stati vittime nel corso dei secoli. Le scuse sono state apprezzate e accettate dal successivo Sinodo valdese.\nSudamerica.\nI primi insediamenti di valdesi italiani si sono avuti in Sudamerica nel 1856 e oggi la Chiesa Valdese del R\u00edo de La Plata (\"Iglesia Valdense del R\u00edo de La Plata\") ha 40 congregazioni e 15.000 membri divisi fra l'Uruguay e l'Argentina. Tali comunit\u00e0 sono autonome rispetto alla Chiesa evangelica valdese con sede a Torre Pellice, anche se naturalmente mantengono una piena e fraterna comunione con essa.\nStati Uniti d'America.\nNell'epoca coloniale anche gruppi di valdesi italiani e francesi migrarono negli Stati Uniti; ad esempio William Paca, uno dei firmatari della Dichiarazione d'Indipendenza, era un discendente di immigrati valdesi. Ancora verso la fine dell'Ottocento, tra gli emigranti italiani vi erano alcuni valdesi. Di conseguenza nel corso dei secoli furono fondate comunit\u00e0 valdesi negli U.S.A., di cui la pi\u00f9 grande \u00e8 una cittadina nelle Contea di Burke nella Carolina del Nord, denominata Valdese; qui la popolazione, secondo il censimento del 2000, ammontava a 4.485 abitanti e la congregazione usa il nome di Chiesa Presbiteriana Valdese. Chiesa e comunit\u00e0 vennero fondate nel 1893, anno in cui giunse un piccolo gruppo di valdesi dalle Alpi Cozie che fond\u00f2 la cittadina di Valdese; oggi la Chiesa Valdese \u00e8 la pi\u00f9 antica Chiesa evangelica ancora in attivit\u00e0. Il 9 luglio 1895, la Chiesa Presbiteriana Valdese di Valdese si \u00e8 associata alla Chiesa Presbiteriana degli Stati Uniti, ed \u00e8 ora membro del Presbiterio del West-North Carolina.\nNegli anni venti tutte le chiese e le missioni valdesi statunitensi si sono fuse nella Chiesa Presbiteriana: ci\u00f2 \u00e8 dovuto all'assimilazione culturale delle seconde e terze generazioni. Esiste per\u00f2 un gruppo, denominato Vecchia Chiesa Valdese degli Anabattisti, che reclama di provenire dall'organizzazione italiana, ma che dopo essere giunto in America si \u00e8 dichiarato indipendente dalle organizzazioni della Chiesa valdese ufficiale; un tempo fu una confessione di dimensioni considerevoli, ma oggi si \u00e8 ridotta ad un piccolo gruppo religioso presente solo nel Michigan e nell'Ohio. Tra le Chiese valdesi pi\u00f9 conosciute in America c'\u00e8 anche un gruppo consistente a New York.\nGermania e Svizzera.\nNel 1698 circa 3.000 valdesi giunsero nella Renania meridionale. La maggior parte di loro sono poi ritornati alle loro valli del Piemonte, ma coloro che sono rimasti in Germania sono stati assorbiti dalle altre chiese di tradizione riformata-calvinista e dieci congregazioni esistono oggi come componente della \"Evangelische Kirche von Deutschland\". M\u00f6rfelden-Walldorf \u00e8 un comune tedesco di 33.721 abitanti, situato nel land dell'Assia; \u00e8 una localit\u00e0 a circa 10\u00a0km da Francoforte sul Meno, fondata il 10 luglio del 1699 da Valdesi.\nWalldorf \u00e8 un comune tedesco di 14.685 abitanti, situato nel land del Baden-W\u00fcrttemberg, fondato il 10 luglio del 1699 da Valdesi in fuga dalle Valli Valdesi dopo la revoca dell'Editto di Nantes del 1685 e le successive persecuzioni cui furono sottoposti. Quattordici famiglie delle Valli Valdesi decisero di fermarsi e fondare una nuova localit\u00e0, piuttosto che continuare a girovagare lungo il Reno o rientrare nelle Valli Valdesi, rinunciando alla propria fede valdese. \u00c8 attiva l'Associazione Amici dei Valdesi di Walldorf.\nIn Svizzera sono presenti sette chiese evangeliche di lingua italiana che, grazie a un accordo con la Tavola Valdese, fruiscono della cura di alcuni pastori valdesi: due a Zurigo, le altre a Basilea, Ginevra, Losanna, Sciaffusa, San Gallo."}
{"id": "50894", "revid": "1226", "url": "https://it.wikipedia.org/wiki?curid=50894", "title": "Brigate Internazionali", "text": ""}
{"id": "50915", "revid": "1833487", "url": "https://it.wikipedia.org/wiki?curid=50915", "title": "Mozzo", "text": ""}
{"id": "50919", "revid": "110157", "url": "https://it.wikipedia.org/wiki?curid=50919", "title": "Cajamarca", "text": "Cajamarca \u00e8 una citt\u00e0 dell'altopiano settentrionale del Per\u00f9, situata a circa 2.750 metri di quota. \u00c8 capitale dell'omonima regione peruviana e conta una popolazione di circa 201.329 abitanti, il che la qualifica come la principale citt\u00e0 nel settentrione del Paese.\nL'attuale denominazione della localit\u00e0 peruviana trae origine da quella antica che in lingua quechua suona Caxamalca.\nStoria.\nLa sua fondazione, remota quanto quella di Cuzco e Quito, precede l'invasione dei conquistadores ed \u00e8 databile intorno al 1370.\nViene ricordata soprattutto per le vicende storiche legate alla colonizzazione spagnola e alla fine dell'Impero Inca note come Fatti di Cajamarca.\nViene ricordato anche per il processo di Atahualpa ultimo imperatore Inca.\nI fatti di Cajamarca.\nIn questa citt\u00e0 ebbe luogo uno dei momenti pi\u00f9 emblematici nella storia dei rapporti tra Europa e America: l'incontro tra l'imperatore inca Atahualpa e il conquistador spagnolo Francisco Pizarro. Il 16 novembre 1532 Atahualpa reggeva come monarca assoluto il pi\u00f9 grande e progredito Stato del Nuovo Mondo, mentre Pizarro rappresentava il re di Spagna, Carlo I d'Asburgo. Pizarro era a capo di un gruppo raccogliticcio di 168 soldati, si trovava in terre a lui ignote, di cui non conosceva gli abitanti, ed era tagliato fuori da ogni possibilit\u00e0 di ricevere rinforzi. Per contro Atahualpa era nel bel mezzo del suo impero, circondato da milioni di sudditi e difeso da un esercito di 80.000 uomini recentemente vittorioso in guerra. Ci\u00f2 nonostante, pochi minuti dopo averlo incontrato, Pizarro fece prigioniero Atahualpa, lo tenne in ostaggio per otto mesi, durante i quali si fece consegnare il pi\u00f9 spropositato riscatto della storia e infine, rimangiandosi ogni promessa, lo fece uccidere.\n\"El cuarto del rescate\".\nA Cajamarca, in una stanza che tuttora esiste dalle dimensioni approssimative di 6 metri per 4, l'imperatore a colloquio con Pizarro addivenne ad un compromesso, gravosissimo ma non irrealizzabile. Atahualpa con un pezzo di mattone, levatosi in piedi, tracci\u00f2 una riga rossa ad altezza di braccio teso in alto e promise di far riempire la stanza fino alla riga di oro raccolto in tutto l'impero in pagamento per il suo rilascio.\nPizarro accett\u00f2 e promise che solo al raggiungimento della riga rossa arriver\u00e0 la liberazione dell'illustre ospite. Partirono immediati ordini per tutto il vasto impero per raccogliere tutto l'oro possibile in qualsiasi parte esso si trovasse. Templi furono svuotati, tra le lacrime e la disperazione di sacerdoti e popolo, forzieri furono demoliti e lunghe carovane di indios portarono in spalla pesanti fardelli del prezioso metallo verso \"Caxamalca\". Il pavimento era gi\u00e0 abbondantemente coperto e il livello era ormai all'altezza di un ginocchio d'uomo. I soldati avidi di quell'oro sbirciavano attraverso la porta ogni qualvolta carichi d'oro venivano aggiunti e prima che la porta venisse ben serrata con robusti catenacci dalle guardie spagnole. Ma le cose andavano per le lunghe.\nLa pazienza delle soldataglie spagnole non era certo tra quelle proverbiali quando l'oro \"urlava\" scintillando nel buio e la sopravvivenza di ogni giorno era precaria e difficile. Il malcontento per tanta attesa aument\u00f2 in modo intollerabile.\nLe richieste di \"incominciare a suddividere quanto \u00e8 gi\u00e0 stato depositato\" si moltiplicarono e alla fine Pizarro, temendo diserzioni e rivolte, distribu\u00ec l'oro ai soldati.\nSeguir\u00e0 l'uccisione di Atahualpa e la conquista finale dell'impero.\nLa sala del riscatto \"El cuarto del rescate\" rimase intatta. Passarono i secoli e fu adibita ad usi diversi, deposito di materiali vari, ricovero per animali ed anche scuola elementare. La traccia rossa rimase in alto e ancora oggi \u00e8 ben visibile (venendo, di tanto in tanto, opportunamente ravvivata ad uso dei turisti).\n\u00c8 comunque opportuno precisare che i maggiori studiosi di civilt\u00e0 incaica sono concordi nel ritenere che la stanza in questione non sia quella originaria in cui fu rinchiuso l'Inca prigioniero.\nCultura.\nNel 1986 l'Organizzazione degli Stati americani ha dichiarato la citt\u00e0 patrimonio storico e culturale delle Americhe.\nEconomia.\nL'attivit\u00e0 pi\u00f9 importante \u00e8 quella estrattiva. Il locale giacimento aurifero di Yanacocha \u00e8 il pi\u00f9 grande dell'America latina e il secondo del mondo sia per produzione che per estensione. La miniera, fondata nel 1992 e attualmente controllata al 52% dal capitale straniero della multinazionale Newmont Mining Corporation, estrae tra le 2.5 (1993) e le 102.3 (2005) tonnellate di oro l'anno, oltre che rame, argento, piombo e zinco, e contribuisce all'incirca per il 50% (2005) all'intera produzione annuale aurifera del Per\u00f9."}
{"id": "50920", "revid": "125220637", "url": "https://it.wikipedia.org/wiki?curid=50920", "title": "Giovanni Agnelli (imprenditore 1866)", "text": "Fu senatore del Regno d'Italia nella XXVI legislatura.\nFiglio di Edoardo Agnelli e di Aniceta Frisetti, fu il capostipite della notissima famiglia di imprenditori torinesi, nonno del suo omonimo Gianni Agnelli.\nProprietario terriero, fu ufficiale di cavalleria e senatore del Regno.\nFu tra i fondatori della casa automobilistica FIAT nel 1899, e ne fu amministratore delegato e presidente nonch\u00e9 fondatore e primo presidente dell'Istituto Finanziario Industriale (IFI) nel 1927.\nBiografia.\nGiovanni Francesco Luigi Edoardo Aniceto Lorenzo nacque il 13 agosto 1866 in una famiglia di proprietari terrieri, tra le mura della casa appartenente al nonno, nel comune piemontese di Villar Perosa; venne iscritto da bambino al collegio San Giuseppe e frequent\u00f2 poi il ginnasio di Pinerolo, completando gli studi classici a Torino. In seguito venne avviato alla carriera militare presso l'Accademia militare di Modena, dove consegu\u00ec il grado di ufficiale di cavalleria di prim'ordine nel Savoia Cavalleria, ma ben presto avvert\u00ec un crescente disinteresse per la vita militare. Era infatti attirato dai progressi tecnologici, che a poco a poco, grazie anche alla diffusione delle idee positiviste nell'Europa della \"Belle \u00c9poque\", alimentate dai progressi della rivoluzione industriale di matrice anglosassone, stimolavano in lui il desiderio d'intraprendere una carriera dedita interamente alla produzione di nuovi mezzi tecnologici, che in quel periodo iniziavano a rendere pi\u00f9 comoda e facile la vita quotidiana. Nel 1889 spos\u00f2 Clara Boselli (1869 - 1946) e dal matrimonio nacquero due figli: Aniceta Caterina (1889 - 1928), che sposer\u00e0 il barone Carlo Nasi ed Edoardo (1892 - 1935), che sposer\u00e0 Donna Virginia Bourbon del Monte, dei principi di San Faustino. Clara era la seconda figlia di Leopoldo Boselli (22 luglio 1829 - 18 luglio 1886), avvocato e patriota risorgimentale.\nCarriera.\nAbbandonata la carriera militare nel 1893, svilupp\u00f2 un vivo interesse per la meccanica, che lo port\u00f2, senza grossi risultati, ad alcuni tentativi imprenditoriali nel campo. Lasciato l'esercito, torn\u00f2 a Villar Perosa con l'intenzione di dedicarsi all'attivit\u00e0 di famiglia, l'agricoltura. Per breve tempo divenne commerciante di legnami e sementi. A Torino, dove poi si trasfer\u00ec, frequentava assiduamente il caff\u00e8 di \"madame\" Burello, dove conobbe alcuni aristocratici appassionati di meccanica e di automobilismo.\nNel 1896 entr\u00f2 come socio di capitale nelle Officine Storero, che a Torino costruivano biciclette, per le quali concluse un contratto d'importazione in esclusiva dei tricicli \"Prunelle\", dotati di motore a scoppio De Dion-Bouton. L'11 luglio 1899 fond\u00f2, insieme ad alcuni investitori molto noti nel campo automobilistico, la Fabbrica Italiana Automobili Torino, conosciuta poi come FIAT.\nL'azienda ebbe fin dall'inizio un rapido sviluppo, grazie anche all'amicizia che l'imprenditore condivideva con Giovanni Giolitti (cinque volte primo ministro italiano); fra il 1902 e il 1906 la produzione annua della Fiat passa da 73 a 1.097 vetture, con una crescita media del 72%. I risultati economici superano le aspettative. Nel 1906 la prima societ\u00e0 Fiat viene liquidata e ricostituita con un capitale di nove milioni e un oggetto sociale molto ampio, che include, oltre alle automobili, i trasporti ferroviari, i mezzi di navigazione e gli aeroplani. Agnelli risulta il maggiore azionista della societ\u00e0. Nel 1908 avvi\u00f2 la produzione della \"Tipo 1 Fiacre\", prima automobile pensata come taxi. \nL'automobile venne esportata e richiesta in tutta Europa e, grazie all'auto, negli anni successivi l'azienda conobbe un rapido sviluppo internazionale.\nSuccessivamente progett\u00f2 la \"Fiat Zero\", anche se il vero successo arriv\u00f2 con la prima guerra mondiale nel corso della quale espanse la propria attivit\u00e0 in pi\u00f9 settori e riforn\u00ec l'Esercito di armi e altro materiale militare, ferroviario, ecc.: la FIAT era ormai il terzo gruppo economico italiano.\nL\u2019intero gruppo dirigente \u00e8 travolto dalla crisi del 1906-1907 e anche Agnelli deve dimettersi in seguito al procedimento giudiziario aperto nei suoi confronti per attivit\u00e0 speculativa in Borsa; nell\u2019assetto dell\u2019impresa ricostituita nel 1909, per\u00f2, Agnelli risulta ancora Amministratore delegato. L\u2019imprenditore mette allora in atto un lucido disegno di razionalizzazione produttiva e di integrazione verticale. \u00c8 una scelta decisiva in un settore che, dopo un esordio all\u2019insegna del dilettantismo e della dimensione artigianale, punta ormai ai grandi numeri, mentre la diversificazione continuava nelle costruzioni navali come nei motori d\u2019aviazione. Veniva cos\u00ec a prendere forma un gruppo complesso e ramificato di dimensioni inusitate anche per Torino e per il Piemonte, che pure stanno vivendo un\u2019intensa trasformazione industriale. Nel 1906 Agnelli aderisce all\u2019iniziativa di fondazione della Lega Industriale di Torino, uno dei principali nuclei costitutivi della futura Confindustria. \nIl 1\u00ba dicembre 1920 acquist\u00f2 dal senatore Alfredo Frassati una quota azionaria del 20% del quotidiano torinese \"La Stampa\", con un diritto di prelazione sulla rimanente parte del capitale, il che gli consent\u00ec dall'ottobre 1926 di controllare finanziariamente la testata.\nIn quegli anni viene fondato il famoso stabilimento del \"Lingotto\" dove venne impiantata la prima catena di montaggio italiana, ispirata alla Ford che l'imprenditore aveva visitato in quegli anni negli Stati Uniti. Nel 1923 la FIAT era un produttore internazionale di automobili e Giovanni Agnelli divenne senatore del Regno. Egli vide inoltre un grande futuro nello sci, sport allora nato da poco. Fra il 1928 e il 1931 acquist\u00f2 alcuni terreni al colle del Sestriere, in alta Val Chisone, dove costru\u00ec la seconda stazione sciistica italiana dopo Bardonecchia che era stata aperta nel 1908.\nIl successo negli affari di Agnelli venne funestato dalla morte dei figli Aniceta, nel 1928 ed Edoardo nel 1935, rimasto vittima di un incidente aereo all'idroscalo di Genova. Edoardo, dal 1920 presidente della RIV, era avviato alla carriera del padre e Il decesso del figlio ebbe come conseguenza anche una lunga serie di conflitti, anche legali, con la nuora Virginia Bourbon del Monte, specialmente per quanto riguardava la tutela dei nipoti del senatore. Gli anni successivi, fino allo scoppio della seconda guerra mondiale, registrarono un nuovo notevole sviluppo dell'impero FIAT: venne prodotta la prima Cinquecento, nota tra i consumatori e appassionati di automobilismo come \"Topolino\": l'auto riscosse un ottimo successo internazionale (). \nNegli anni quaranta Giovanni Agnelli, ormai settantenne, scelse il nipote Gianni, figlio di Edoardo, come suo successore alla guida delle aziende.\nDopoguerra e morte.\nIl 23 marzo 1945 Agnelli (insieme a Vittorio Valletta e a Giancarlo Camerana), venne accusato dalla Commissione del CLN per le epurazioni di compromissione con il regime fascista e privato temporaneamente della propriet\u00e0 delle sue imprese; informato in via ufficiosa della sentenza di assoluzione, mor\u00ec a Torino il 16 dicembre 1945. \nDal 2002 il suo nome \u00e8 inserito nell'Automotive Hall of Fame con tutte le maggiori personalit\u00e0 legate al mondo dell'automobile.\nArchivio.\nLa documentazione che testimonia l'attivit\u00e0 imprenditoriale di Giovanni Agnelli \u00e8 conservata nel fondo \"Fiat\" dell'Archivio storico Fiat."}
{"id": "50921", "revid": "7", "url": "https://it.wikipedia.org/wiki?curid=50921", "title": "Dinastia dei Savoia", "text": ""}
{"id": "50922", "revid": "36426", "url": "https://it.wikipedia.org/wiki?curid=50922", "title": "Dinastia dei Medici", "text": ""}
{"id": "50924", "revid": "767487", "url": "https://it.wikipedia.org/wiki?curid=50924", "title": "Hero (film 2002)", "text": "Hero () \u00e8 un film del 2002 diretto da Zhang Yimou.\nIl film, di genere \"wuxia\", \u00e8 basato sul tentativo di assassinio di Qin Shi Huang, primo imperatore della Cina, avvenuto nel 227 a.C. nella residenza di Jing Ke. Gli interpreti principali sono Jet Li, Tony Leung Chiu-Wai e Maggie Cheung.\nTrama.\nNel 201 a.C., durante il Periodo dei regni combattenti, la Cina \u00e8 divisa in 7 regni, violentemente in guerra l'uno con l'altro. Uno di questi, quello di \"Qin\", \u00e8 il pi\u00f9 agguerrito e vuole ottenere il dominio su tutta la Cina. Il suo re, per\u00f2, \u00e8 oggetto di continui attentati, tanto da vivere ormai da tre anni in completa solitudine nel suo palazzo: nessuno pu\u00f2 avvicinarsi a lui a meno di 100 passi. Un giorno, uno sconosciuto senza nome si presenta a lui con le prove di aver ucciso tutti quelli che tramavano contro la sua persona: \"Cielo\" (\"Zhangkong\", \u9577\u7a7a), assassino dall'imbattibile lancia; \"Neve Che Vola\" (\"Feixue\", \u98db\u96ea), abile spadaccina a cui il re ha sterminato la famiglia, e il suo amante \"Spada Spezzata\" (\"Canjian\", \u6b98\u528d), eccezionale maestro dell'arte della spada e di calligrafia.\nAccolto dall'esercito di \"Qin\" con grandi onori, lo straniero ottiene il privilegio di parlare con il re e, come ricompensa per aver ucciso uno dei pi\u00f9 pericolosi assassini del regno (\"Cielo\"), gli viene permesso di sedere a 20 passi da lui. Il re desidera sapere come lo sconosciuto sia riuscito a compiere l'impresa di cui si vanta; in risposta, egli racconta di essere orfano e di essere stato addestrato all'arte della spada fin da giovanissimo, dopodich\u00e9 descrive il suo primo combattimento, avvenuto davanti a dei testimoni in una casa da gioco.\nCome ricompensa aggiuntiva per aver ucciso anche i due assassini che tre anni prima violarono il palazzo del re e cercarono di ucciderlo, a \"Senza Nome\" (\"Wuming\", \u7121\u540d) viene permesso di sedere a 10 passi dal re. Il giovane racconta dunque di come abbia raggiunto i due assassini in una remota scuola di calligrafia, fingendo di richiedere a \"Spada Spezzata\" la calligrafia della parola \"spada\", e di come sia riuscito a spezzare il legame tra \"Neve Che Vola\" e \"Spada Spezzata\", sfruttando la loro gelosia per sconfiggerli entrambi. Improvvisamente, per\u00f2, qualcosa mette sull'avviso il re, che si fa sospettoso e accusa \"Senza Nome\" di averlo ingannato e di voler lui stesso attentare alla sua vita: avendo notato l'energia violenta dello sconosciuto, il re si \u00e8 reso conto che egli vuole ucciderlo. Inoltre, il re aveva potuto constatare di persona, durante l'attentato di \"Neve Che Vola\" e \"Spada Spezzata\", di come questi due fossero delle persone tutt'altro che meschine, come voleva fargli credere invece \"Senza Nome\", e ipotizza dunque che i suoi attentatori abbiano deciso di morire per aiutarlo ad arrivare a 10 passi da lui, per poterlo finalmente uccidere.\nVistosi scoperto, ma senza scomporsi, \"Senza Nome\" rivela di essere un uomo del Regno di Zhao e che la sua famiglia era stata sterminata dall'esercito invasore di Qin. Ammette quindi i suoi intenti omicidi e svela la tecnica che ha messo a punto per uccidere il re (\"La Morte A 10 Passi\" o \"Shibu Yisha\", \u5341\u6b65\u4e00\u6bba), ma corregge il suo racconto; nessuno dei tre assassini \u00e8 morto: \"Cielo\" e \"Neve Che Vola\" si sono effettivamente alleati con lui fingendo di morire davanti a testimoni e donandogli le loro armi per dargli la possibilit\u00e0 di attentare alla vita del re, altrimenti irraggiungibile. Durante il precedente attentato, tuttavia, \"Spada Spezzata\" si \u00e8 reso conto che non avrebbe dovuto uccidere il re, perch\u00e9 soltanto il re avrebbe potuto unificare i sette regni combattenti della Cina e porre fine alle lunghe guerre. Per questo motivo, \"Spada Spezzata\" ha tentato di dissuadere \"Senza Nome\" dal suo intento, ma senza successo, e \"Senza Nome\" si reca comunque al palazzo. A questo punto del racconto, il re capisce che l'unica persona ad aver compreso il suo pensiero e il suo progetto politico \u00e8 proprio il suo peggior nemico, \"Spada Spezzata\". Il re capisce anche, attraverso la calligrafia, il pensiero di \"Spada Spezzata\": il vero guerriero \u00e8 colui che non ha pi\u00f9 bisogno della spada, perch\u00e9 ha dentro di s\u00e9 la forza e non ha bisogno di uccidere. Il re lancia a \"Senza Nome\" la propria spada; questi, pur avendo la possibilit\u00e0 di ucciderlo, si convince delle parole di \"Spada Spezzata\" e decide di risparmiare la vita del sovrano nel nome di un bene pi\u00f9 grande: la pace \"sotto un unico cielo\". Con questa frase si traduce il complesso concetto cinese di \"ti\u0101nxi\u00e0\" (\u5929\u4e0b), che indica sia il mondo civilizzato sia il mandato celeste dell'imperatore.\nDisarmato e con molta calma, \"Senza Nome\" esce dal palazzo del re circondato dall'esercito in assetto da guerra (anche se nessuno osa attaccarlo, conoscendo la sua potenza), ma arrivato alle porte del palazzo si ferma, si volta, e attende. Il re, spronato dai consiglieri e comprendendo lo stato d'animo dell'avversario, d\u00e0 ordine a malincuore di ucciderlo; \"Senza Nome\", perfettamente in grado di fermare ogni freccia scagliata contro di lui, decide di non difendersi. Nonostante abbia attentato alla vita del re, gli verr\u00e0 tributato un funerale da eroe con tutti gli onori.\nFuribonda per il fallimento dell'attentato, \"Neve Che Vola\" sfida in combattimento \"Spada Spezzata\" ritenendolo colpevole di aver convinto \"Senza nome\" a graziare il re, sebbene sappia di non avere possibilit\u00e0 contro di lui. Egli per\u00f2 rinuncia a difendersi per dimostrarle il proprio amore e viene trafitto mortalmente. Disperata, \"Neve Che Vola\" si unisce a lui nella morte.\nPochi anni dopo, i sette regni diverranno un unico paese governato dal re di \"Qin\": la Cina.\nProduzione.\nAlla sua uscita fu il film pi\u00f9 costoso prodotto dalla Cina, la quale non ha a disposizione i fondi dell'industria cinematografica di Hong Kong. Al contrario dei film di quest'ultima, infatti, \"Hero\" \u00e8 girato in mandarino standard, e non in cantonese.\nUno dei pregi del film \u00e8 la presenza delle pi\u00f9 grandi star asiatiche, come Jet Li (Li Lianjie), che interpreta il protagonista. Per gli attori Tony Leung Chiu-Wai e Maggie Cheung, che interpretano i personaggi di \"Spada Spezzata\" e \"Neve Che Vola\", questo \u00e8 il sesto film girato insieme (il successivo \u00e8 stato \"2046\" di Wong Kar-wai, realizzato nel 2004). Altre importanti interpretazioni quelle di Zhang Ziyi nel ruolo di \"Luna\" e Donnie Yen, noto anche come Yen Ji-dan, (nome cinese: \u7504\u5b50\u4e39; Zh\u0113n z\u01d0 d\u0101nP) nel ruolo di \"Cielo\".\nIl coreografo dei combattimenti \u00e8 Tung Wei, che ha una lunga carriera alle spalle anche come attore.\nEstetica.\nAll'interno della trama si possono individuare quattro periodi, identificati visivamente dai colori dominanti nell'ambientazione e nei vestiti dei protagonisti:\nL'intreccio principale \u00e8 caratterizzato principalmente da toni scuri tendenti al nero.\nGrande rilevanza viene poi tributata anche al rapporto tra arte della spada e calligrafia. Le due tecniche sono complementari e rispecchiano due aspetti della stessa medaglia, il cui segreto pu\u00f2 essere colto solo tramite una profonda e totale dedizione e numerosi anni di applicazione e di pratica. Emblematica \u00e8 la scena dell'attacco da parte di Qin alla scuola di calligrafia, durante il quale il maestro e i discepoli scelgono di andare incontro alla morte trafitti dalle frecce nemiche, mentre seduti compostamente e serenamente, esercitano la nobile arte calligrafica. Tramite la calligrafia \u00e8 possibile cogliere le numerose sfaccettature della realt\u00e0 e il significato pi\u00f9 profondo dell'esistenza. Le arti marziali e la calligrafia, secondo la versione proposta nel film, \"nascono dall'armonia tra la forza del polso e il sentimento del cuore\".\nColonna sonora.\nLa colonna sonora \u00e8 stata composta da Tan Dun.\nAlbum.\nA partire da marted\u00ec 24 agosto 2004 \u00e8 disponibile on line e in formato CD la colonna sonora \"Hero (original soundtrack),\" etichetta Sony.\nDistribuzione.\nIl film esce in Cina il 24 ottobre 2002, anche se a Pechino esce solo il 14 dicembre dello stesso anno. Dopo aver riscosso grande successo in tutto il mondo, negli Stati Uniti la casa distributrice Miramax stenta a farlo uscire: risulta decisiva la pressione del regista Quentin Tarantino, grazie alla quale il film esce nelle sale americane il 27 agosto 2004. In Italia il film esce l'8 ottobre 2004.\nEdizioni home video.\nA partire da venerd\u00ec 8 settembre 2006 \u00e8 disponibile on line e in formato dvd. Distribuito da Eagle Pictures, il dvd \u00e8 in lingue e audio italiano, DTS 5.1 - italiano, Dolby Digital 5.1 - cinese, Dolby Digital 5.1."}
{"id": "50926", "revid": "889336", "url": "https://it.wikipedia.org/wiki?curid=50926", "title": "Stampante multifunzione", "text": "La stampante multifunzione (ellissi comunemente utilizzata: \"multifunzione\") o stampante all-in-one (ellissi comunemente utilizzata: \"all-in-one\") \u00e8 una tipologia di periferica che si contraddistingue per il fatto di integrare in un unico blocco hardware due diverse periferiche: una stampante e uno scanner. \nLa stampante multifunzione \u00e8 quindi sempre in grado di eseguire almeno tre operazioni: la stampa, la scansione di superfici piane e la produzione di fotocopie. Inoltre possono eventualmente essere integrate nella stampante multifunzione anche altre periferiche, come ad esempio un modem o una scheda di rete. In tale caso la stampante multifunzione \u00e8 in grado di eseguire operazioni come ad esempio l'invio di facsimili.\nNon \u00e8 sbagliato considerare la stampante multifunzione una tipologia di stampante. Normalmente per\u00f2, come prodotto merceologico, la stampante multifunzione \u00e8 considerata un prodotto distinto dalla stampante proprio perch\u00e9 \u00e8 in grado di svolgere altre operazioni oltre alla stampa.\nFunzionamento in modalit\u00e0 stand-alone.\nLa stampante multifunzione eventualmente pu\u00f2 funzionare in modalit\u00e0 stand-alone, cio\u00e8 non connessa ad un computer. In tale modalit\u00e0 \u00e8 in grado di operare unicamente come fotocopiatrice e, se \u00e8 dotata di modem, anche come fax. La stampante multifunzione in grado di funzionare in modalit\u00e0 stand-alone \u00e8 anche una tipologia di macchina da ufficio.\nOperazioni svolte.\nQuando la stampante multifunzione \u00e8 gestita dal computer pu\u00f2 svolgere le seguenti operazioni:\nIn modalit\u00e0 stand-alone la stampante multifunzione pu\u00f2 invece svolgere le seguenti operazioni:\nTipologie.\nLe stampanti all-in-one possono essere a getto d'inchiostro o laser, in bianco e nero o a colori. Sono molto diffusi gli esemplari in cui lo scanner \u00e8 a colori mentre la stampa \u00e8 in bianco e nero.\nVantaggi e svantaggi.\nLe stampanti multifunzione hanno il vantaggio, rispetto alle stampanti tradizionali, di fornire funzionalit\u00e0 aggiuntive senza richiedere l'acquisto di strumenti separati, come uno scanner d'immagini, una fotocopiatrice o un fax.\nLe stampanti multifunzione hanno in genere un costo superiore rispetto a quello di una normale stampante ma inferiore rispetto alla somma delle macchine separate. In genere si considera che possano avere prestazioni inferiori rispetto all'apparato specifico con il vantaggio per\u00f2 di una riduzione dell'ingombro fisico e del prezzo d'acquisto.\nAmbiti di utilizzo.\nLa stampante multifunzione \u00e8 molto apprezzata in ambito Small Office Home Office. In particolare in tale ambito sono apprezzati i costi inferiori da sostenere (rispetto all'acquisto e alla gestione di pi\u00f9 apparecchi distinti), oltre alla riduzione degli ingombri richiesti.\nProduttori.\nI principali produttori di stampanti multifunzione sono Xerox, Hewlett-Packard, Epson, Lexmark, Brother, Konica Minolta, Canon, Toshiba, Sharp, Kyocera-Mita e Ricoh"}
{"id": "50931", "revid": "599013", "url": "https://it.wikipedia.org/wiki?curid=50931", "title": "Segreteria telefonica", "text": "La segreteria telefonica \u00e8 uno strumento per telecomunicazioni che viene collegato alla linea telefonica, solitamente in derivazione ad un telefono che pu\u00f2 essere sia mobile sia fisso.\nStoria.\nll risponditore telefonico moderno fu concepito e brevettato nel secondo dopoguerra da Arnaldo Piovesan per ottimizzare gli ordini di una industria farmaceutica di Milano, la \"Bracco\" Il testo del brevetto del modello domestico del '60, che \u00e8 consultabile, fu poi venduto alla compagnia telefonica statunitense AT&amp;T. \nIl messaggio di casa Piovesan incominciava con \"pronto chi parla?... risponde la segreteria telefonica di... \" non essendo ancora in commercio le persone non capivano di cosa si trattasse e dicevano subito il loro nome che veniva trasmesso in vivavoce, lasciando cos\u00ec la possibilit\u00e0 anche di usarla come filtro contro scocciatori.\nFunzionamento.\nDopo un certo numero di squilli, risponde alla chiamata riproducendo dapprima un messaggio, e poi, successivamente, si predispone per la registrazione di ci\u00f2 che viene detto dal chiamante.\nMolte segreterie telefoniche permettono di consultare i messaggi archiviati anche da remoto, telefonando al proprio numero telefonico, facendo intervenire la segreteria telefonica ed inserendo uno codice segreto mediante toni DTMF.\nAlcune hanno anche una funzione \"salva-scatti\": se non hanno messaggi registrati da ascoltare, rispondono dopo un certo numero di squilli (tipicamente 4 o 5); se ci sono messaggi rispondono prima (2 o 3 squilli). In questo modo, il proprietario che chiama da fuori per ascoltare eventuali messaggi registrati pu\u00f2 evitare di far intervenire la segreteria se non ci sono messaggi, e quindi pagare la telefonata solo se ci sono messaggi.\nLe prime segreterie telefoniche funzionavano utilizzando dei nastri magnetici, i quali non permettevano numerose possibilit\u00e0 di modifica delle operazioni di registrazione. Con l'avvento delle memorie a stato solido, le nuove segreterie telefoniche sono diventate molto pi\u00f9 sofisticate: con riconoscimento della voce, possibilit\u00e0 di scelta multipla, ecc. Esistono inoltre in commercio alcune implementazioni che combinano la segreteria telefonica con un apparecchio facsimile, per dar modo al chiamante di inviare un fax utilizzando la stessa linea.\nMolti modem analogici, combinati con un apposito software che gira su un computer collegato al modem, possono essere utilizzati anche per realizzare un'applicazione di segreteria telefonica anche complessa.\nLimiti.\nUna segreteria telefonica utilizza la linea telefonica come un qualsiasi apparecchio telefonico, fax o modem analogico. Di conseguenza, mentre la segreteria sta rispondendo ad una chiamata entrante, e sta registrando un messaggio, o viene consultata da remoto, la linea telefonica risulta occupata. Allo stesso modo, quando la linea \u00e8 occupata da un altro apparecchio, la segreteria non pu\u00f2 ricevere le chiamate in ingresso.\nInoltre, una segreteria telefonica \u00e8 un piccolo elettrodomestico, e in quanto tale dipende per il suo funzionamento dall'alimentazione elettrica e pu\u00f2 guastarsi, soprattutto se ha parti meccaniche in movimento.\nServizi centralizzati.\nSegreterie centralizzate.\nAlcune compagnie telefoniche (sia di telefonia fissa che di telefonia cellulare) offrono un servizio di segreteria telefonica centralizzata. Questo \u00e8 realizzato da apparati collegati alle centrali telefoniche, e funziona in modo simile alla segreteria telefonica domestica: dopo alcuni squilli a vuoto, la telefonata viene deviata alla segreteria telefonica, che riproduce il messaggio di risposta e permette di registrare un messaggio.\nIl messaggio di risposta pu\u00f2 normalmente essere registrato dall'utente. Il proprietario della linea viene avvisato della presenza di messaggi da ascoltare mediante un messaggio vocale quando alza la cornetta, oppure con un SMS, o in alcuni casi facendo illuminare una spia su telefoni predisposti. Egli pu\u00f2 collegarsi alla segreteria telefonica per ascoltarli digitando un apposito codice dalla propria linea telefonica, oppure pu\u00f2 consultare i messaggi chiamando da una qualsiasi altra linea telefonica.\nIl vantaggio della segreteria telefonica centralizzata \u00e8 che non utilizza la linea telefonica dell'utente, quindi pu\u00f2 intervenire anche se questa \u00e8 occupata. Inoltre non dipende dall'alimentazione elettrica presso il domicilio dell'utente, ed essendo un servizio manutenuto centralmente normalmente gode di maggiore affidabilit\u00e0 e disponibilit\u00e0.\nSpesso centralini telefonici utilizzati dalle aziende sono dotati anche della funzionalit\u00e0 di segreteria telefonica centralizzata.\nServizio di segreteria presso i \"Business Center\".\nI Business center, centri uffici arredati, mettono a disposizione anche il servizio di recapito telefonico gestito da centraliniste e segretarie altamente qualificate che provvedono a dare assistenza telefonica personalizzata e a gestire, secondo le esigenze del cliente, anche i messaggi telefonici."}
{"id": "50939", "revid": "125014041", "url": "https://it.wikipedia.org/wiki?curid=50939", "title": "Laudomia Bonanni", "text": "Gli intenti espressivo-contenutistici della sua prosa abbracciano due principali tematiche: una politico-sociale (il maschilismo rovina del mondo) ed una filosofico-esistenziale (educarsi al dolore di vivere). La radicalit\u00e0 di entrambi gli approcci conferisce alla scrittrice una cifra inconfondibile, che la distingue da ogni altro narratore del Novecento italiano.\nBiografia.\nLaudomia Bonanni fu inizialmente maestra elementare all'Aquila e in altre scuole della provincia. Successivamente divenne autrice di libri per l'infanzia e, negli anni della maturit\u00e0, di romanzi e di raccolte di novelle; fu anche pubblicista su quotidiani (come \"Il Giornale d'Italia\") e riviste letterarie con centinaia di corrispondenze ed elzeviri. La sua attivit\u00e0 letteraria fu indubbiamente arricchita [\"] da una lunga esperienza come consulente presso il Tribunale per i minorenni.\nAttenta alle problematiche delle classi pi\u00f9 umili, Laudomia Bonanni offr\u00ec un eccezionale spaccato della societ\u00e0 contemporanea.[\"]\nNel 1948, con una selezione di racconti intitolata \"Il fosso\", l'autrice aquilana si aggiudic\u00f2 il premio per un'opera inedita offerto dagli \"Amici della Domenica\", organizzata dai letterati appartenenti al salotto culturale di Maria Bellonci. Il libro fu pubblicato l'anno seguente da Mondadori. \"Il fosso\" vinse nel 1950 il Premio Bagutta \"opera prima\" (mai assegnato a una donna fino a quel momento) e ottenne un chiaro successo di critica. \nTra i massimi estimatori, Eugenio Montale, Emilio Cecchi, Giuseppe De Robertis, Enrico Falqui.[\"\"]\nNel 1954 Laudomia Bonanni vinse, con \"Palma e Sorelle\" (ed. Casini), il Premio Soroptimist. Nel 1960, dopo esser passata alle edizioni Bompiani, l'autrice ottenne ampio consenso col romanzo \"L'imputata\", che le fece guadagnare il Premio Viareggio. La sua opera successiva, \"L'adultera\", si sarebbe aggiudicata il Premio Selezione Campiello (1964). Questi libri furono tradotti in lingua francese e spagnola. \nAltri titoli della sua vasta produzione: \"Citt\u00e0 del tabacco\", \"Vietato ai minori\", (Premio Nazionale Rhegium Julii per la narrativa) \"Il bambino di pietra\", \"Le droghe\". Laudomia Bonanni fu tre volte finalista al Premio Strega (1960, 1974, 1979). Nel \"Pioniere\" del 1961 al n\u00b0 10 viene pubblicata un suo racconto e nel 1962 al n\u00b0 12 viene pubblicata una sua recensione su due libri. Quando nel 1985 Bompiani rifiut\u00f2 il suo ultimo romanzo (\"La rappresaglia\", che vide la luce postumo), la scrittrice pos\u00f2 per sempre la penna.\nMor\u00ec a novantaquattro anni, quasi completamente dimenticata. Alla sua morte, venne istituito all'Aquila il Premio Laudomia Bonanni dedicato alla poesia. La pubblicazione postuma del romanzo \"La rappresaglia\" (2003), nonch\u00e9 la ristampa di altre due opere (\"Il fosso\" e \"L'imputata\"), hanno riacceso l'interesse nei suoi confronti."}
{"id": "50940", "revid": "1494169", "url": "https://it.wikipedia.org/wiki?curid=50940", "title": "All-in-one", "text": ""}
{"id": "50943", "revid": "1305772", "url": "https://it.wikipedia.org/wiki?curid=50943", "title": "SVG", "text": ""}
{"id": "50945", "revid": "125872555", "url": "https://it.wikipedia.org/wiki?curid=50945", "title": "Nastro magnetico", "text": "Il nastro magnetico \u00e8 un supporto di memorizzazione a memoria magnetica che consiste in una sottile striscia in materiale plastico, rivestita di un materiale trattato con polarizzazione magnetica.\nStoria.\nIl primo nastro magnetico di registrazione per uso audio fu prodotto dalla BASF AG (in quell'epoca chiamata I.G. Farben) nel 1932 destinato al primo registratore a bobine: il Telefunken Magnetophon k1.\nSuccessivamente, negli anni cinquanta, alla celluloide si sostitu\u00ec il mylar che raggiungendo spessori inferiori, mantenendo le stesse propriet\u00e0 meccaniche, permetteva una magnetizzazione pi\u00f9 profonda e una maggiore durata del nastro, dato che la stessa bobina poteva contenere pi\u00f9 di una volta e mezza del nastro normale, visto il ridotto spessore dello stesso.\nPraticamente tutti i nastri registrabili sono fatti utilizzando lo stesso tipo di tecnologia, siano essi utilizzati per il settore video ad esempio con un videoregistratore, per l'audio, con nastro in bobine, musicassette, Digital Audio Tape (DAT), Digital Linear Tape (DLT) e altri formati tra cui le vecchie cartucce a 8 tracce. L'altro immenso campo applicativo della tecnologia di registrazione su nastro magnetico, prevalentemente utilizzato con dati in formato digitale, riguarda il computer e l'informatica in genere, dove si \u00e8 passati dall'impiego della gi\u00e0 citata musicassetta degli anni ottanta sui primi home computer al DAT con Digital Data Storage, usato per il backup su server e workstation dagli anni 1990.\nI prodotti basati sulla tecnologia magneto-ottica sono stati sviluppati partendo da alcuni concetti utilizzati per il nastro magnetico, tuttavia hanno ottenuto uno scarso successo commerciale.\nNastri audio.\nLa storia dei nastri utilizzati per la registrazione e la riproduzione audio \u00e8 segnata da molte innovazioni tecnologiche rivoluzionarie, che hanno portato un enorme sviluppo: dalle bobine, estremamente delicate, difficili da caricare e facilmente soggette a danneggiamento, soprattutto alle estremit\u00e0, si \u00e8 passati alle prime cartucce e poi alle musicassette, introdotte nel mercato da Philips nell'anno 1963.\nIl successo della musicassetta arriv\u00f2 anche con la commercializzazione di supporti preregistrati e riproduttori in grado di ottenere una elevata qualit\u00e0 e durata del supporto, al contrario del disco in vinile che tendeva a deteriorarsi ad ogni uso.\nNastri video.\nIl nastro magnetico \u00e8 un supporto molto comune, in particolare per la registrazione nelle videocamere. Anche negli impieghi domestici, le cassette VHS sono ancora impiegate malgrado la diffusione del DVD.\nIl nastro Digital Video (DV) \u00e8 diventato lo standard per le videocamere nel segmento amatoriale, mentre per le registrazioni professionali presso gli studi televisivi formati come DVCPRO, DVCAM e Betacam nelle varie versioni sono in uso da molti anni.\nIl nastro Digital Video \u00e8 stato per\u00f2 soppiantato nel segmento consumer da tecnologie digitali come il mini DVD-RW e le CompactFlash, ma soprattutto dalle schede di memoria SD (Secure Digital). Esse, inoltre, permettono la registrazione a definizioni molto pi\u00f9 elevate rispetto a quelle del nastro mini DV (576i 4:3 oppure 480i 16:9) e persino la registrazione in UHD e 4K. Anche sul fronte dell'audio le tecnologie digitali sono migliori perch\u00e9 offrono una migliore sincronizzazione audio-video e configurazioni multicanale. Un'eccezione \u00e8 rappresentata dal segmento prosumer e broadcast dove HDV e Betacam sono ancora largamente utilizzate.\nNastri per la memorizzazione di dati digitali.\nIl nastro magnetico fu utilizzato per registrare dei dati nel 1951, per il computer UNIVAC I Mauchly-Eckert. Il supporto era una sottile lamina d'acciaio. La densit\u00e0 di registrazione era di 128 caratteri per pollice ad una velocit\u00e0 lineare di 100 ips (pollici al secondo), con un trasferimento (velocit\u00e0 di trasmissione) di 12 800 caratteri al secondo.\nI computer IBM della fine degli anni 1950 utilizzavano nastri simili a quelli in uso nella tecnologia di registrazione audio, ricoperti da uno strato di ossido metallico; ben presto la tecnologia IBM divenne lo standard di fatto nel settore. Il nastro magnetico era da mezzo pollice, avvolto su bobine rimovibili da 10,5 pollici di diametro. Erano disponibili diverse lunghezze, le due pi\u00f9 comuni delle quali erano quelle da 2 400 piedi e da 4 800.\nLe prime unit\u00e0 a nastro IBM erano piuttosto complesse da un punto di vista meccanico ed impiegavano il vuoto nelle colonne destinate a raccogliere la quantit\u00e0 nastro che doveva servire da buffer per evitare strappi alle bobine e garantire continuit\u00e0 anche nelle partenze e fermate del nastro stesso. L'immagine delle bobine che si muovono in maniera asincrona, fermandosi e ripartendo senza soluzione di continuit\u00e0, \u00e8 rimasta nel cinema e di conseguenza anche nell'associazione che molti ancor oggi compiono con l'informatica.\nLe variazioni sulla tecnologia del nastro in bobina non tardarono ad arrivare, prima con il \"LINCtape\" (e il suo derivato, il \"DECtape\", della DEC): possedevano un sistema di formattazione a traccia fissa che permetteva di leggere e riscrivere nello stesso posto dei blocchi predefiniti di dati. La capacit\u00e0 e il \"transfer rate\" erano simili ai dischetti che li hanno sostituiti, ma il tempo di accesso \"seek time\" andava dai trenta secondi al minuto.\nI sottosistemi a nastro pi\u00f9 moderni utilizzano bobine molto pi\u00f9 piccole, dal momento che la densit\u00e0 di registrazione \u00e8 aumentata, le stesse sono collocate dentro una cartridge (cartuccia) per proteggere il nastro e facilitarne la manipolazione. I formati delle cartridge pi\u00f9 diffusi sono il QIC, DAT, Exabyte ed LTO.\nUn'unit\u00e0 a nastro (\"drive\", \"transport\" o \"deck\") utilizzava motori passo-passo per avvolgere il nastro da una bobina all'altra, mentre questo veniva mantenuto in contatto con una testina di lettura/scrittura, per mezzo del \"capstan\".\nSui primi nastri venivano utilizzate sette tracce parallele di dati lungo tutta la lunghezza del nastro; ci\u00f2 permetteva di memorizzare o leggere simultaneamente sei bit pi\u00f9 il bit di parit\u00e0. La densit\u00e0 di registrazione pi\u00f9 utilizzata era di 556 caratteri per pollice.\nIl nastro era dotato di indicatori riflettenti in corrispondenza delle due estremit\u00e0, che segnalavano l'inizio (\"beginning of tape,\" BOT) e la fine (\"end of tape,\" EOT) all'unit\u00e0 a nastro. Il sistema di marcatura riflettente permette ad un sensore di rilevare il raggio riflesso e di comandare l'arresto dell'unit\u00e0 nastro, con il successivo riavvolgimento della bobina.\nIn seguito sono stati utilizzati molti tipi di nastro magnetico con diversi formati, ma le caratteristiche fondamentali sono peraltro piuttosto generalizzabili.\nNei formati pi\u00f9 utilizzati, i dati sono scritti sul nastro a blocchi spaziati tra loro, ciascun blocco viene scritto in una singola operazione, mentre il nastro si muove uniformemente durante la scrittura.\nTuttavia, dal momento che la velocit\u00e0 alla quale il nastro viene letto o scritto \u00e8 non deterministica, un'unit\u00e0 a nastro \u00e8 progettata per far fronte alla differenza tra la velocit\u00e0 alla quale i dati vengono letti o scritti e quella dei dati inviati o richiesti dal sistema che lo controlla.\nSono molti i metodi che possono essere utilizzati, singolarmente o combinandoli tra loro per garantire il funzionamento ottimale annullando l'effetto di tali differenze nel trasferimento dei dati. Un ampio buffer di memoria, spesso un vero e proprio spool, come pure un controllo meccanico: il drive pu\u00f2 essere arrestato, tornare leggermente indietro e riavviato. Inoltre il sistema che controlla il drive pu\u00f2 comandare l'impiego di una diversa dimensione del blocco che viene scritto o letto sul nastro per ciascuna singola operazione.\nLa ricerca di un compromesso tra la dimensione del blocco, l'ampiezza del buffer dei dati, la percentuale di nastro perso nella spaziatura tra i blocchi e la velocit\u00e0 incidono in maniera consistente sulla quantit\u00e0 dei dati complessivi che vengono letti e scritti sul nastro.\nMolte unit\u00e0 a nastro in uso negli anni pi\u00f9 recenti includono il supporto per un qualche tipo di compressione dei dati. Vengono utilizzati a questo scopo diversi algoritmi, che forniscono risultati piuttosto simili: LZ (Most), IDRC (Exabyte), ALDC (IBM, QIC) e DLZ1 (DLT). Gli algoritmi utilizzati non sono in realt\u00e0 tra i pi\u00f9 efficienti disponibili oggi, per questo motivo la soluzione migliore per l'utilizzo per le applicazioni di backup \u00e8 ottenibile disabilitando la compressione disponibile nell'unit\u00e0 a nastro e utilizzando invece un software di compressione.\nLa diminuzione del costo dei dischi fissi e le migliorie costruttive che ne hanno determinato un generale aumento di affidabilit\u00e0 hanno via via diminuito il ricorso al nastro magnetico. Questo tuttavia rimane in uso in molti centri di elaborazione e archiviazione dati, soprattutto per ragioni di gestione di archivi gi\u00e0 precostituiti e per il costo per bit piuttosto basso e l'enorme quantit\u00e0 di dati immagazzinabili."}
{"id": "50946", "revid": "28057", "url": "https://it.wikipedia.org/wiki?curid=50946", "title": "Universit\u00e0 degli Studi di Roma &quot;La Sapienza&quot;", "text": "L'Universit\u00e0 degli Studi di Roma \"La Sapienza\" (nota anche come \"Sapienza-Universit\u00e0 di Roma\", \"Sapienza\" o \"Uniroma1\") \u00e8 un'universit\u00e0 statale italiana fondata nel 1303, tra le pi\u00f9 antiche del mondo. Nata per volont\u00e0 di papa Bonifacio VIII che, il 20 aprile 1303, con la bolla pontificia \"In Supremae praeminentia Dignitatis\", istitu\u00ec a Roma lo \"Studium Urbis\", con oltre 113\u00a0000 studenti (2019) \u00e8 la pi\u00f9 grande universit\u00e0 d'Europa: a lungo l'unica universit\u00e0 statale di Roma, ha annoverato fra i suoi studenti la met\u00e0 della classe dirigente italiana.\nStoria.\nFondazione dello \"Studium Urbis\".\nNel XIV secolo operavano a Roma diverse istituzioni scolastiche, ma senza un ente ufficialmente riconosciuto ed esterno alla corte papale. Con la bolla di Bonifacio VIII \"In Supremae praeminentia Dignitatis\" del 20 aprile 1303, viene istituita la prima universit\u00e0 di Roma, lo \"Studium Urbis\". I finanziamenti iniziali giungevano dalla tassazione del vino forestiero, oltre alla munificenza di alcuni nobili romani. Quando la sede pontificia fu spostata ad Avignone, la gestione dell'Universit\u00e0 fu affidata al Comune di Roma.\nDurante tutto il periodo rinascimentale diversi papi richiesero al Comune l'incremento del corpo docente, con l'inserimento prosecutivo di nuove cattedre. Inoltre vennero acquistati diversi edifici del rione Sant'Eustachio, dove durante il Seicento venne costruita la nuova sede, voluta da Alessandro VII, fondatore tra l'altro della stessa Biblioteca Alessandrina, ancora oggi in piena attivit\u00e0; la sede fu istituita presso il Palazzo della Sapienza. Infatti, da appena dieci anni, il nome \"Sapienza\" era divenuto quello ufficiale. Dopo alcuni anni, Francesco Borromini costru\u00ec la chiesa di Sant'Ivo alla Sapienza, la quale, sul portone principale, reca scritto \"Initium sapientiae timor Domini\" (\"L'inizio della sapienza \u00e8 il timor di Dio\").\nRiforme napoleoniche.\nDiverse furono le riforme successive, fra cui le pi\u00f9 note quelle di papa Benedetto XIV (1748) e della Repubblica Romana (1798), ma di fondamentale importanza fu quella introdotta dai francesi stanziatisi a Roma dopo la conquista: l'universit\u00e0 viene infatti uniformata alla legislazione imperiale francese, e la sede viene spostata al Palazzo del Collegio Romano, per volont\u00e0 del rettore Giovanni Ferri de Saint-Constant (1811-1815).\nItalia post-risorgimentale e fascista.\nDurante la fase di passaggio fra lo Stato Pontificio e il Regno d'Italia, garante dell'istituzione fu Terenzio Mamiani, che laicizz\u00f2 l'ateneo.\nIl 3 ottobre 1870 fu nominato primo rettore Clito Carlucci, rimasto in carica fino al 1872.\nDurante il suo mandato Carlucci attu\u00f2 profonde riforme, prima fra tutte l'introduzione di un istituto di fisiopatologia, nel quale vennero aperti gli insegnamenti di fisiologia sperimentale, istologia e anatomia patologica.\nIl 27 agosto, con decreto regio, fu estesa alla Sapienza la legge Casati con conseguente inquadramento nella legislazione nazionale. Fu creato un laboratorio per le esercitazioni chimiche e farmaceutiche e si dotarono il pi\u00f9 possibile i gabinetti scientifici gi\u00e0 esistenti, soprattutto quelli di mineralogia, geologia e paleontologia. Furono poi istituite molte altre cattedre sia nell'area giuridica sia economica e financo un insegnamento di storia moderna. La Sapienza sub\u00ec poi un periodo di crisi in concomitanza con il primo conflitto mondiale, a causa degli scontri fra interventisti e neutralisti.\nQuando a ottobre 1931, in pieno fascismo, fu richiesto ai docenti universitari l'obbligo di giurare fedelt\u00e0, quattro accademici della Sapienza si rifiutarono di sottoscriverlo, perdendo la cattedra: Ernesto Buonaiuti (storia del cristianesimo), Giorgio Levi Della Vida (studi orientali), Gaetano De Sanctis (storia antica) e Vito Volterra (matematica e fisica). Nel 1935 il nuovo complesso ideato da Marcello Piacentini, la nuova Citt\u00e0 Universitaria, fu inaugurato alla presenza dei reali d'Italia.\nItalia repubblicana.\nDopo il secondo conflitto mondiale, l'universit\u00e0 riprese rapidamente la sua attivit\u00e0 e fu realizzata, sempre su progetto di Piacentini, la chiesa della Divina Sapienza.\nIl 27 aprile 1966, in occasione del rinnovo dell'organismo rappresentativo degli studenti, attivisti neofascisti del \"FUAN-Caravella\" provocarono violenti incidenti all'interno della facolt\u00e0 di Lettere e Filosofia; in tali incidenti rimase ucciso Paolo Rossi, studente di architettura iscritto al PSI, precipitato dal muretto di destra alla sommit\u00e0 della scalinata della facolt\u00e0 di Lettere. Dopo alcuni giorni, il 2 maggio 1966, a seguito delle richieste di dimissioni, cui si unirono i gruppi del PCI, PSI, PSIUP, PSDI e PRI della Camera dei Deputati, per la prima volta nella storia dell'Universit\u00e0 il rettore Giuseppe Ugo Papi si trov\u00f2 costretto a dimettersi.\nDue anni pi\u00f9 tardi, nel marzo 1968, una sede della facolt\u00e0 di Architettura fu teatro di uno scontro tra studenti di destra e sinistra con la polizia, che pass\u00f2 alla cronaca, e successivamente alla storia, come battaglia di Valle Giulia. La Sapienza diviene un punto di riferimento nazionale del movimento studentesco del 1968 e rimane un luogo di fermento politico per tutti gli anni settanta. In particolare la Sapienza fu luogo di grande agitazione durante il 1977, in occasione dello sviluppo del movimento che prese il nome da quell'anno. L'Ateneo infatti \u00e8 teatro di scontri il 17 febbraio durante il comizio del segretario della CGIL Luciano Lama, quando gli studenti della sinistra extraparlamentare contestarono violentemente l'iniziativa del sindacato di irrompere nella citt\u00e0 universitaria occupata dal movimento.\nDal 2006 a oggi.\nDal novembre del 2006 la Sapienza adotta un nuovo sistema di identit\u00e0 visiva: nel logo la Minerva \u00e8 stata sostituita da un cherubino, che rimanda all'originaria sede del Palazzo della Sapienza.\nNel novembre del 2009 il Senato accademico ha approvato un piano di riorganizzazione, superando la precedente divisione in Atenei federati, i quali comprendevano facolt\u00e0 simili per argomenti di studio e autonome nella gestione delle risorse. Dopo la riorganizzazione strutturale del 2010, la Sapienza conta undici facolt\u00e0, oltre 60 dipartimenti, ventuno musei e cinquanta biblioteche.\nL'Universit\u00e0 nelle cronache dal 1980 in poi.\nIl 12 febbraio 1980 le Brigate Rosse assassinarono all'interno dell'Universit\u00e0 il giurista e docente Vittorio Bachelet.\nNegli anni ottanta e novanta un grande scandalo, chiamato dai media \"Esamopoli\", invest\u00ec l'Ateneo. L'inchiesta riguardava la compravendita di esami, accertata poi dall'autorit\u00e0 giudiziaria, da parte di decine di studenti delle facolt\u00e0 di Economia e Commercio e di Giurisprudenza. La magistratura appur\u00f2 che si era costituito un sistema colluso: alcuni studenti, invece di sostenere gli esami, pagavano una cifra minima di lire a un bidello, che faceva in modo che venisse registrato che li avevano superati. L'inchiesta coinvolse nomi illustri, come quello di Antonio Mastrapasqua.\nIl 9 maggio 1997 un fatto di sangue segna la storia della Sapienza: la giovane studentessa Marta Russo, da poco uscita dall'aula in cui si teneva la lezione di diritto costituzionale, viene uccisa nel vialetto situato tra le Facolt\u00e0 di Giurisprudenza, Scienze Politiche e Scienze Statistiche da un colpo sparato dall'aula 6 del dipartimento di Filosofia del diritto. Il fatto scuote a lungo l'opinione pubblica italiana e d\u00e0 vita a un controverso caso giudiziario.\nNel 2003 due assistenti dell'Istituto di Filosofia del Diritto, Giovanni Scattone e Salvatore Ferraro, vengono condannati con sentenza definitiva, il primo a cinque anni e quattro mesi di reclusione per omicidio colposo e il secondo a quattro anni e due mesi per favoreggiamento.\nIl 15 gennaio 2008 la Santa Sede cancell\u00f2 il programma di visita alla Sapienza di papa Benedetto XVI a seguito di una formale protesta sottoscritta da sessantasette accademici che hanno ritenuto inappropriata la presenza del Papa e il suo discorso di prolusione all'inaugurazione dell'anno accademico. La protesta era rivolta contro le posizioni della Chiesa nei confronti della scienza e in particolare stigmatizzando un'affermazione formulata nel 1990 da Papa Ratzinger, allora Cardinale che, riferendosi al processo intentato contro Galileo Galilei nel 1633 e al conseguente verdetto di colpevolezza, lo defin\u00ec \"razionale e giusto\". L'iniziativa \u00e8 stata parallelamente supportata dalle proteste degli studenti, durante quattro giornate di mobilitazione.\nSedi.\nOltre alle numerose sedi periferiche a Roma, l'Universit\u00e0 dispone di un polo succursale a Latina. Gli immobili di propriet\u00e0 o concessi in uso perpetuo dal demanio sono oltre cento, di cui trentotto dentro la Citt\u00e0 Universitaria, e il resto distribuiti all'interno di Roma. La Sapienza \u00e8 inoltre collegata con due policlinici universitari, il Policlinico Umberto I e l'Ospedale Sant'Andrea, per le attivit\u00e0 didattiche e di ricerca relative alla medicina. La Citt\u00e0 universitaria occupa circa metri quadrati di superficie.\nCitt\u00e0 universitaria.\nLa citt\u00e0 universitaria \u00e8 stata realizzata durante gli anni trenta, nel pieno del ventennio fascista, da una serie di architetti razionalisti sotto la supervisione del pi\u00f9 tradizionale architetto Marcello Piacentini, il quale era responsabile della pianta e del Palazzo del rettorato e aveva il diritto di effettuare modifiche agli altri progetti.\nStruttura.\nA seguito della riorganizzazione del 2010, oggi si contano le seguenti undici Facolt\u00e0 e una Scuola a statuto speciale:\nFacolt\u00e0 di Architettura.\nFondata nel 1920, \u00e8 la prima facolt\u00e0 di Architettura istituita in Italia. Nel 2000 fu divisa in due diverse facolt\u00e0: la \"Prima facolt\u00e0 di Architettura \"Ludovico Quaroni\"\", con presidenza nei pressi di piazzale Flaminio e la \"Facolt\u00e0 di Architettura Valle Giulia.\" Nell'ambito della riorganizzazione della Sapienza, dal 1\u00ba novembre 2010 \u00e8 tornata a essere un'unica facolt\u00e0. Ha quattro sedi: Piazza Borghese, Via Flaminia, Via Gianturco e Via Gramsci (Valle Giulia). A Valle Giulia si trova la Biblioteca Centrale di Architettura, la maggiore biblioteca italiana in materia di architettura.\n\u00c8 celebre per gli scontri avvenuti nel sessantotto \u2013 passati alla storia come \"battaglia di Valle Giulia\" \u2013 tra gli studenti che manifestavano, che si diedero il nome \"Gli Uccelli\", e la polizia, cui presero parte, tra gli altri, Massimiliano Fuksas e Franco Russo, all'epoca giovani studenti, e Renato Guttuso, che in quella occasione realizz\u00f2 i celebri murales sulla facciata dell'edificio di Via Gramsci tuttora presenti.\nFacolt\u00e0 di Economia.\nLa Facolt\u00e0 fu fondata nel 1906 per la formazione di funzionari pubblici con il nome di \"Istituto Superiore di Studi Commerciali, Coloniali e Attuariali di Roma\". Oggi ha sede all'esterno della Citt\u00e0 Universitaria, in via del Castro Laurenziano 9. Molti nomi del mondo istituzionale, economico e finanziario, tra cui l'attuale Presidente del Consiglio italiano Mario Draghi, si sono formati qui, soprattutto presso la scuola di Federico Caff\u00e8. Nel cortile della facolt\u00e0 le brigate rosse uccisero il professore Ezio Tarantelli.\nFacolt\u00e0 di Farmacia e Medicina.\nLa Facolt\u00e0 \u00e8 composta da nove dipartimenti, che organizzano i vari corsi di studio.\nFacolt\u00e0 di Medicina.\nNel XVI secolo, con papa Leone X, l'insegnamento di Medicina si articolava in medicina teorica, medicina pratica e lettura dei semplici. Giulio III assegn\u00f2 al collegio Medico la facolt\u00e0 di conferire lauree in Medicina, mentre Gregorio XIII incominci\u00f2 a sottoporre a esame tutti i laureati in medicina. Nel secolo successivo, Clemente X introdusse l'obbligo per i laureati di effettuare un tirocinio pratico ospedaliero al fine di ottenere la matricola o l'abilitazione all'esercizio professionale.\nNel 1824, la bolla di Leone XII introdusse la riforma medica universitaria per cui le lezioni venivano tenute principalmente in latino e le universit\u00e0 di Roma e Bologna erano le sole autorizzate a conferire lauree in medicina (quattro anni) e chirurgia (tre anni). Nel 1870, durante il Regno d'Italia, le facolt\u00e0 di Medicina e di Chirurgia si riunirono in una sola facolt\u00e0, con un solo corso di studi della durata di cinque anni, che divennero sei nel 1876. La facolt\u00e0 opera all'interno del Policlinico Umberto I fin dalla sua apertura nel 1904.\nFacolt\u00e0 di Farmacia.\nNel 1808, gli studi di Farmacia furono inseriti tra le discipline insegnate presso l'Archiginnasio Romano, una delle pi\u00f9 antiche universit\u00e0 italiane nata per volont\u00e0 di papa Bonifacio VIII. Gli studi di Farmacia divennero regolari corsi universitari nel 1872 con la nascita della Regia Universit\u00e0 di Roma. La facolt\u00e0 di Farmacia fu istituita ufficialmente nel 1932.\nFacolt\u00e0 di Lettere e Filosofia.\nLa Facolt\u00e0 sostituisce le ex facolt\u00e0 di Filosofia, Lettere, Scienze Umanistiche, Scuola Speciale per Archivisti e Bibliotecari, e Studi Orientali, dovuta alla riorganizzazione strutturale dell'Universit\u00e0 sul finire del 2010. Le sedi della facolt\u00e0 sono:\nFacolt\u00e0 di Giurisprudenza.\nLa Facolt\u00e0 di Giurisprudenza \u00e8 la pi\u00f9 antica fondazione, essendo stata istituita contemporaneamente alla nascita dell'Ateneo, nel 1303. Intenzione di Bonifacio VIII era dotare la citt\u00e0 di Roma di una scuola di Diritto che esprimesse l'autorit\u00e0 della Chiesa anche nel campo degli studi giuridici.\nLa facolt\u00e0 si distinse, nei secoli successivi, per gli insegnamenti di Diritto canonico e Diritto civile (di fatto, Diritto romano), nonch\u00e9 per la fedele adesione alla tradizione del \"mos italicus\" come metodo d'insegnamento: ci\u00f2 comporto una scarsa sensibilit\u00e0 verso gli sviluppi scientifici dell'umanesimo giuridico prima e dell'illuminismo giuridico poi. L'ordinamento dei corsi rimase a lungo fermo su tale impostazione tradizionale e non conobbe una forte evoluzione; fece eccezione solamente l'insegnamento di Diritto penale. Tuttavia, l'attivit\u00e0 didattica \u00e8 sempre stata connotata da forte vivacit\u00e0 culturale nonch\u00e9 da un corpo docente di alto livello, la cui ricostruzione esatta \u00e8 resa possibile dai \"Rotuli\" istituiti nel 1514.\nNel 1552 papa Giulio III, riorganizz\u00f2 l'Ateneo dopo i tragici eventi del Sacco di Roma del 1527, assegnando al Collegio degli avvocati concistoriali l'autorit\u00e0 di conferire il dottorato in diritto civile e in diritto canonico. Tale riforma venne confermata alla fine del secolo da Sisto V, il quale aggiunse alle prerogative del Collegio la scelta del rettore dello \"Studium\" romano. Nel 1811-1812, i francesi, nel tentativo di riformare l'Universit\u00e0 romana in base alle indicazione di Giovanni Ferri de Saint-Costant, previdero l'eliminazione dell'insegnamento di Diritto canonico e l'introduzione di quelli di Diritto civile, commerciale, processuale civile e processuale penale. La riforma non fu mai attuata, in quanto il dominio francese su Roma si interruppe bruscamente nel 1814, e il papa Leone XII, con la riorganizzazione degli studi universitari che operata nel 1824, si limit\u00f2 a mantenere il precedente ordine degli studi, salvo innovarne la metodologia di insegnamento. Tale innovazione riscosse il consenso dei grandi giuristi tedeschi Friedrich Carl von Savigny e K.J.A. Mittermaier, i quali ebbero occasione di visitare la facolt\u00e0.\nCon l'annessione di Roma al Regno d'Italia (1870), l'ordine degli studi fu radicalmente rinnovato, venendo conformato alle previsioni della legge Casati, che si ispirava agli ordinamenti delle grandi universit\u00e0 europee. Il corpo docente fu arricchito da giuristi chiamati da tutta Italia. La Facolt\u00e0 di Giurisprudenza ebbe cos\u00ec un periodo di fortissima innovazione e attivit\u00e0. La sua autorit\u00e0 fu confermata dalle frequenti richieste di pareri da parte del Parlamento e del Comune di Roma, nonch\u00e9 dalla previsione, con l'istituzione del Consiglio Superiore della Magistratura (1921), che i membri laici fossero designati dalla stessa.\nLa Facolt\u00e0 oggi.\nL'edificio in cui ha sede la Facolt\u00e0 di Giurisprudenza - inaugurato nel 1935 - si trova all'interno della Citt\u00e0 Universitaria, accanto al rettorato.\nLa Facolt\u00e0 rimasta a lungo l'unica in Italia a non aver applicato la riforma Berlinguer, legge 30/2000, con cui \u00e8 stato introdotto l'ordinamento semestrale. Il tradizionale ordinamento annuale \u00e8 stato mantenuto fino all'a.a. 2012/13.\nFacolt\u00e0 di Ingegneria civile e industriale.\nLa prima \"Scuola d'Ingegneria\" nasce con il \"motu proprio\" di papa Pio VII del 23 ottobre 1817 \"Disposizioni regolatrici dei lavori pubblici di acque e strade\" (Parte III); la scuola fu creata seguendo il modello delle due scuole ingegneristiche pi\u00f9 rinomate in Europa, quella viennese e quella parigina. La necessit\u00e0 di aprire una scuola locale veniva soprattutto dai costi eccessivi causati dall'assunzione di ingegneri stranieri per lo Stato Pontificio. Contemporaneamente, venne fondata anche una sede distaccata a Ferrara, che ebbe per\u00f2 vita breve.\nLa sede principale \u00e8 in via Eudossiana 18, nella sede dell'ex convento annesso alla Basilica di San Pietro in Vincoli al colle Oppio. Una targa al lato dell'ingresso commemora la messa in funzione della linea Roma-Tivoli nel 1892, la prima linea di trasmissione industriale di energia elettrica su lunga distanza al mondo, progettata dal prof. Guglielmo Mengarini. Alcuni corsi di laurea sono stati attivati presso le sedi distaccate di Latina e di Rieti, mentre vari insegnamenti (specialmente relativi ai primi anni di alcuni corsi di laurea) si svolgono presso la sede di via Scarpa, situata vicino alla facolt\u00e0 di Economia.\nLe due biblioteche del Dipartimento di Idraulica, trasporti e strade sono dedicate rispettivamente al prof. Franco Giannini, direttore dell'Istituto dei trasporti, e al suo successore prof. Vincenzo Leuzzi.\nFacolt\u00e0 di Ingegneria dell'informazione, informatica e statistica.\n\u00c8 nata il 1\u00ba novembre 2010 a seguito dei distaccamenti dalla facolt\u00e0 di Ingegneria e di Scienze Matematiche, Fisiche e Naturali dei settori dell'Informatica e Ingegneria dell'informazione, accorpati alla preesistente Facolt\u00e0 di Scienze Statistiche. Il 27 novembre 2009 si era tenuta la cerimonia di inaugurazione della Facolt\u00e0 di Ingegneria dell'Informazione, che \u00e8 successivamente confluita nella facolt\u00e0 attuale.\nNe fanno parte quattro dipartimenti:\nFacolt\u00e0 di scienze politiche, sociologia, comunicazione.\nNata dalla fusione delle preesistenti Facolt\u00e0 di Scienze Politiche, Sociologia e Scienze della Comunicazione, ha tre sedi: all'interno della Citt\u00e0 Universitaria; presso la sede distaccata di via Salaria 113; presso la sede distaccata dell'ex caserma Sani in via Principe Amedeo 184.\nAlla Facolt\u00e0 di Scienze Politiche, Sociologia, Comunicazione fanno capo i seguenti dipartimenti:\nAlla Facolt\u00e0 fanno capo diversi osservatori permanenti come l'Osservatorio Europeo (coordinato dal Dipartimento di Scienze Sociali ed Economiche), l'Osservatorio Mediamonitor Politica, l'Osservatorio Mediamonitor Minori e il Cinemonitor (questi ultimi coordinati dal Dipartimento di Comunicazione e Ricerca Sociale). Al Dipartimento di CoRiS \u00e8 anche affidata la gestione e il coordinamento di Radio Sapienza (web radio d'Ateneo) e del ComunicLab (\"magazine\" online sui media italiani).\nScuole.\nScuola di Ingegneria Aerospaziale.\nLa sede coincideva originariamente con quella della Facolt\u00e0 di Ingegneria, presso il monastero di San Pietro in Vincoli, di fronte al Colosseo, ma \u00e8 stata in seguito spostata in via Salaria 851, vicino all'aeroporto dell'Urbe.\nDal punto di vista didattico la Scuola ha inizialmente offerto un corso di laurea in Ingegneria Aerospaziale, destinato ad allievi gi\u00e0 in possesso di una laurea in Ingegneria. In ossequio alla mutata organizzazione degli studi universitari, la Scuola ha quindi gestito un corso di laurea specialistica \u2013 poi magistrale \u2013 in Ingegneria Astronautica.\nA partire dall'anno accademico 2015/16 la Scuola impartisce a studenti italiani e stranieri, gi\u00e0 in possesso di titolo universitario, la laurea a statuto speciale in Ingegneria Aerospaziale, titolo di elevata specializzazione.\nScuola Speciale per Archivisti e Bibliotecari.\nLa Scuola speciale ha sede in viale Regina Elena.\nSapienza School for Advanced Studies.\nLa \"Sapienza School for Advanced Studies\" di Roma (o SSAS) \u00e8 la scuola superiore universitaria dell'ateneo, fondata nel 2011.\nGli studenti, parallelamente al corso di studi universitario, seguono ulteriori corsi e seminari interni alla SSAS. L'attivit\u00e0 della scuola \u00e8 organizzata in quattro classi accademiche: la \"Classe Accademica delle Scienze della Vita\" e la \"Classe Accademica delle Scienze e Tecnologie\", dedicate agli studenti che frequentano facolt\u00e0 tecniche e scientifiche, la \"Classe Accademica degli Studi Umanistici\", di cui fanno parte gli studenti che frequentano facolt\u00e0 umanistiche, e la \"Classe Accademica delle Scienze giuridiche, politiche, economiche e sociali\", dedicata alle discipline sociologiche, economiche, sociali.\nL'ammissione avviene per concorso nell'anno di prima iscrizione all'universit\u00e0, avendo conseguito nel precedente anno scolastico la maturit\u00e0 o altro titolo equivalente con voto di minimo di 90/100. \u00c8 prevista anche l'ammissione al secondo anno per corsi di laurea a ciclo unico e al primo anno dei corsi di laurea magistrale. La permanenza \u00e8 subordinata al mantenimento di una media superiore ai 28/30, con voto minimo di 27/30, e al superamento di tutti gli esami previsti entro l'anno accademico.\nPolo museale Sapienza.\nIl Polo museale Sapienza \u00e8 un gruppo di strutture museali facenti riferimento all'Universit\u00e0. La maggior parte di esse \u00e8 situata all'interno della Citt\u00e0 Universitaria, escluso l'Orto botanico sito a Largo Cristina di Svezia, il Museo di Anatomia Patologica sito nel Policlinico Umberto I, una parte del Museo di Zoologia sito nel Bioparco e altre sedi minori sparse nella Capitale e a Latina.\nOrto botanico.\nL'Orto Botanico nasce come \"Giardino dei Semplici\" gi\u00e0 nell'XI secolo, anche se in realt\u00e0 il primo giardino connesso con l'Universit\u00e0 venne fondato da papa Niccol\u00f2 V nel 1477, poi trasferito nei pressi della Fontana dell'Acqua Paola. Alla fine del secolo, pi\u00f9 esattamente nel 1492, l'orto fu allestito all'interno di Palazzo Salviati. Oggi si trova dietro l'Accademia dei Lincei, nella zona di Trastevere, anche se una buona parte della vegetazione \u00e8 custodita nell'Orto Botanico della Citt\u00e0 Universitaria.\nServizi.\nBiblioteche.\nCon le sue numerose biblioteche, l'Universit\u00e0 \u00e8 sede del Polo SBN, che coordina e gestisce. La Biblioteca Universitaria Alessandrina, sempre all'interno dell'Universit\u00e0, \u00e8 invece biblioteca responsabile del mantenimento del polo SBN delle biblioteche pubbliche statali di Roma.\nSport.\nGli impianti sportivi di Sapienza sono gestiti direttamente attraverso il Centro di Servizi Sportivi Sapienza Sport istituito nel 2018 a seguito di una seria e moderna riorganizzazione e ad un ripensamento strutturale dell'iniziativa sportiva dedicata agli utenti universitari.\nQuesto dipartimento sportivo gestisce i campetti di calcio di via Osoppo, nei pressi della Citt\u00e0 Universitaria, e l'immenso ed imponente impianto di Tor di Quinto, collegato all'Universit\u00e0 per mezzo di navette ufficiali gratuite, dotato piscina e pista di atletica a otto corsie, palestre, di campi di calcio e calcetto, rugby, tennis, paddle e pallavolo. Inoltre, \u00e8 possibile utilizzare gratuitamente alcune biciclette\nFra i gruppi sportivi, spicca nella pallavolo il Sapienza Volley Tor di Quinto, fra le pi\u00f9 animate e in fermento di propriet\u00e0 del Centro nel settore. \u00c8 inoltre attivo un team dedito alle competizioni automobilistiche di Formula SAE, conosciuto come \"Sapienza Corse\".\nServizio di Ateneo per l'Energia.\nPresso l'universit\u00e0 \u00e8 attivo un organismo che si occupa della distribuzione e dell'approvvigionamento dell'energia in tutte le sedi accademiche, compresa la Citt\u00e0 Universitaria. Fra i progetti in corso si ricordano la \"Microturbina\", un impianto di trigenerazione (presso l'edificio di Farmacologia), la \"Cogenerazione\", un progetto per il Policlinico Umberto I e la Citt\u00e0 Universitaria, e infine una demo di indagini termografiche all'interno della stessa Citt\u00e0 universitaria."}
{"id": "50948", "revid": "2157991", "url": "https://it.wikipedia.org/wiki?curid=50948", "title": "Alanina", "text": "L'alanina \u00e8 un amminoacido utilizzato dagli esseri viventi per la sintesi delle proteine. Viene indicato comunemente con le sigle A o Ala ed \u00e8 codificato sull'RNA messaggero dai codoni GCU, GCC, GCA e GCG.\nStoria.\nL'alanina \u00e8 stata sintetizzata per la prima volta nel 1850 quando Adolph Strecker ha combinato acetaldeide e ammoniaca con acido cianidrico. La parola deriva dal tedesco \"Alanin\", un termine composto dal prefisso Al-, in riferimento al fatto che deriva dalla modificazione di un'aldeide, dall'infisso -an- per facilit\u00e0 di pronuncia, e dal suffisso -in che invece viene comunemente usato per indicare i composti chimici in tedesco.\nStruttura.\nL'alanina, come tutti gli amminoacidi, \u00e8 composta da un gruppo amminico (&lt;chem&gt;-NH2&lt;/chem&gt;) e da uno carbossilico (&lt;chem&gt;-COOH&lt;/chem&gt;). La catena laterale \u00e8 molto breve ed alifatica (&lt;chem&gt;-CH3&lt;/chem&gt;), il che rende la molecola apolare. Siccome la molecola presenta un gruppo a carattere basico (quello amminico) ed uno a carattere acido (quello carbossilico), viene definita anfotera in quanto pu\u00f2 mostrare entrambi i comportamenti a seconda del pH.\nIl punto isoelettrico dell'alanina, ossia il valore di pH in cui l'amminoacido si dissocia nella sua parte acida (&lt;chem&gt;-COO-&lt;/chem&gt;) e si protona nella sua parte basica (&lt;chem&gt;-NH3+&lt;/chem&gt;), \u00e8 6,11. Questo valore lo si ottiene dalla media tra la costante di dissociazione acida e quella basica:\nformula_1\nL'amminoacido cos\u00ec dissociato viene definito zwitterione, il quale presenta cariche negative e positive in uguali quantit\u00e0 e dunque, carica globale neutra. Questa propriet\u00e0 impedisce ad uno zwitterione di subire una migrazione elettroforetica.\nSiccome al carbonio 2, chiamato anche carbonio \u03b1, sono legati 4 sostituenti differenti (&lt;chem&gt;-H&lt;/chem&gt;, &lt;chem&gt;-CH3&lt;/chem&gt;, &lt;chem&gt;-NH2&lt;/chem&gt; e &lt;chem&gt;-COOH&lt;/chem&gt;), viene identificato in quest'ultimo uno stereocentro. A seconda di come sono orientati tridimensionalmente questi sostituenti, possono identificarsi 2 enantiomeri: l'acido 2(\"S\")-amminopropanoico e l'acido 2(\"R\")-amminopropanoico. Queste due molecole hanno attivit\u00e0 ottica e quindi si possono distinguere l'L-alanina e la D-alanina.\nCon il nome \"alanina\" si intendono in genere le miscele racemiche.\nL-alanina.\nL'enantiomero L dell'alanina \u00e8 quello utilizzato dagli esseri viventi come mattoncino per costruire le proteine. Viene naturalmente sintetizzato nel nostro organismo, per cui rientra in quella categoria di amminoacidi \"non essenziali\", che possono essere dunque evitati dall'alimentazione.\nBiosintesi.\nL'L-alanina pu\u00f2 essere sintetizzata tramite amminazione riduttiva dell'acido piruvico. Nella prima fase di questa reazione \u03b1-chetoglutarato, ammoniaca e NADH vengono convertiti dall'enzima \"glutammato deidrogenasi\" in glutammato, NAD+ e acqua. Nella seconda fase, il gruppo amminico del glutammato appena formato viene trasferito al piruvato dall'alanina aminotransferasi, rigenerando l'\u03b1-chetoglutarato e convertendo il piruvato in alanina. Il risultato netto \u00e8 che il piruvato e l'ammoniaca vengono convertiti in alanina, consumando un equivalente riducente. Questa reazione avviene principalmente nel fegato, luogo dove sono abbondanti i reagenti di questa reazione. Poich\u00e9 le reazioni di transaminazione sono facilmente reversibili e il piruvato \u00e8 presente in tutte le cellule, l'alanina pu\u00f2 essere facilmente formata e quindi ha stretti legami con le vie metaboliche come la glicolisi, la gluconeogenesi e il ciclo dell'acido citrico.\nL'alanina pu\u00f2 inoltre essere sintetizzata partendo da amminoacidi a catena ramificata come valina, leucina e isoleucina.\nSintesi industriale.\nL'L-alanina \u00e8 prodotta industrialmente dalla decarbossilazione dell'L-aspartato per azione dell'enzima \"aspartato decarbossilasi\". Pu\u00f2 essere inoltre preparata mediante una condensazione dell'acetaldeide con cloruro di ammonio in presenza di cianuro di sodio, una reazione nota come sintesi di Strecker o mediante l'ammonolisi dell'acido 2-bromopropanoico.\nMetabolismo.\nL'alanina viene scomposta per deaminazione ossidativa a piruvato e ammoniaca. La reazione \u00e8 quella inversa della reazione di biosintesi e pertanto viene catalizzata dagli stessi enzimi, mentre la direzione del processo \u00e8 controllata dalla concentrazione relativa dei substrati e dei prodotti delle reazioni coinvolte. In condizioni di stress energetico le cellule del nostro organismo cercano di ricavare energia dal ciclo dell'acido citrico. Per effettuarlo per\u00f2, devono ottenere il piruvato e lo prendono smontando l'alanina immediatamente disponibile. Questo procedimento per\u00f2, \u00e8 meno efficiente che ottenere piruvato dal glucosio, dal quale si ottengono 2 molecole di piruvato.\nNei mammiferi, le reazioni di sintesi e di scomposizione dell'alanina fanno parte di un ciclo che coinvolge anche il glucosio: il ciclo glucosio-alanina. Nei tessuti che degradano gli amminoacidi come carburante (come i muscoli), i gruppi amminici vengono raccolti sotto forma di glutammato per transaminazione. Il glutammato pu\u00f2 quindi trasferire il suo gruppo amminico al piruvato, attraverso l'azione dell'\"alanina aminotransferasi\", formando alanina e \u03b1-chetoglutarato. L'alanina entra nel flusso sanguigno e viene trasportata al fegato. La reazione dell\"'alanina aminotransferasi\" avviene al contrario nel fegato, dove il piruvato rigenerato viene utilizzato nella gluconeogenesi, formando glucosio che ritorna ai muscoli attraverso il sistema circolatorio. Il glutammato nel fegato entra nei mitocondri e viene scomposto dalla glutammato deidrogenasi in \u03b1-chetoglutarato e ammonio, che a sua volta partecipa al ciclo dell'urea per formare urea che viene escreta attraverso i reni.\nIl ciclo glucosio-alanina consente la rimozione del piruvato e del glutammato dai muscoli e il trasporto al fegato. Una volta l\u00ec, il piruvato viene utilizzato per rigenerare il glucosio, dopodich\u00e9 il glucosio ritorna al muscolo per essere metabolizzato a scopo energetico: questo sposta il carico energetico della gluconeogenesi al fegato anzich\u00e9 al muscolo, e tutto l'ATP disponibile nel muscolo pu\u00f2 essere dedicato alla contrazione.\nCollegamento al diabete.\nLe alterazioni del ciclo dell'alanina che aumentano i livelli di \"alanina aminotransferasi\" (ALT) sierica sono legate allo sviluppo del diabete di tipo II.\nUtilizzi.\nQuesto amminoacido \u00e8 usato dagli esseri viventi come mattoncino per costruire le proteine, ed \u00e8 codificato nel codice genetico dai codoni GCT, GCC, GCA e GCG. Si ritiene che l'L-alanina sia stato uno dei primi amminoacidi ad essere inclusi nel repertorio del codice genetico. Sulla base di ci\u00f2, \u00e8 stata formulata l'ipotesi di un \"mondo alanino\", ossia di un mondo prebiotico basato unicamente sull'alanina e sui suoi derivati. Questa ipotesi spiega come mai, da un punto di vista chimico, l'alanina possa essere sostituita nella struttura primaria di una proteina senza modificare pesantemente la struttura secondaria. In pratica, spiega la selezione evolutiva che \u00e8 avvenuta sugli amminoacidi del repertorio del codice genetico. Secondo questo modello, la maggior parte degli amminoacidi contenuti nel codice genetico pu\u00f2 essere considerata come derivati chimici dell'alanina. Pertanto delle sostituzioni di questi amminoacidi con l'alanina, fanno rimanere intatta la struttura secondaria delle proteine (\u03b1-eliche e \u03b2-foglietti). Il fatto che l'alanina mimi le strutture della maggior parte degli amminoacidi codificati \u00e8 sfruttato nella mutagenesi a scansione dell'alanina.\nInoltre, la cristallografia a raggi X classica spesso impiega l'alanina per determinare le strutture tridimensionali delle proteine utilizzando la sostituzione molecolare.\nD-alanina.\nL'enantiomero D dell'alanina non viene utilizzato dal macchinario della sintesi proteica di alcun essere vivente, di conseguenza \u00e8 catalogabile come amminoacido non proteinogenico. Nonostante ci\u00f2 \u00e8 una molecola indispensabile alla sopravvivenza dei procarioti, in quanto viene usata per la sintesi del peptidoglicano, un componente della parete cellulare. Al contrario non \u00e8 indispensabile alla sopravvivenza degli eucarioti.\nBiosintesi.\nLa reazione di sintesi \u00e8 catalizzata dall'enzima \"alanina racemasi\", che trasforma l'L-alanina, sintetizzata come spiegato precedentemente, nell'enantiomero D.\nUtilizzi.\nIl peptidoglicano della parete cellulare dei procarioti \u00e8 una grossa molecola proteica formata da molte unit\u00e0 ripetute. Ognuna di queste unit\u00e0 possiede al suo interno una molecola di D-alanina. \nAbbondanza negli alimenti.\nSiccome tutti gli alimenti contengono proteine, tutti gli alimenti contengono alanina. Di seguito sono indicati solo alcuni degli alimenti in cui l'alanina risulta essere pi\u00f9 abbondante:"}
{"id": "50959", "revid": "2055319", "url": "https://it.wikipedia.org/wiki?curid=50959", "title": "Cisteina", "text": "La cisteina \u00e8 un amminoacido polare e una molecola chirale.\nDescrizione.\nL'enantiomero L \u00e8 uno dei 20 amminoacidi ordinari, il suo gruppo laterale reca un gruppo funzionale \"tiolo\".\nPer l'organismo umano adulto non \u00e8 un amminoacido \"essenziale\", in quanto pu\u00f2 essere ottenuto dalla metionina tramite due reazioni: la \"transmetilazione\", che trasforma la metionina in omocisteina, seguita dalla \"transolforazione\", che trasforma l'omocisteina in cisteina. Nei bambini e durante lo sviluppo, in caso di carenza di vitamina B e di alcolismo se ne raccomanda invece assunzione mediante la dieta, in quanto questa trasformazione \u00e8 inibita o meno efficiente.\nDue gruppi -SH, posti in ambiente ossidante possono legarsi tramite un \"ponte disolfuro\" (-S-S-). Legami di questo tipo permettono a due unit\u00e0 di cisteina poste in punti diversi della catena polipeptidica (o su due polipeptidi diversi) di legarsi tra loro, plasmando in maniera decisiva le strutture terziaria e quaternaria della proteina, da cui dipende l'azione biologica della proteina medesima.\nDue molecole di cisteina legate da un ponte disolfuro formano una molecola di cistina.\nLa cistina, e quindi la cisteina da cui deriva, \u00e8 indispensabile per il processo di cheratinizzazione ed \u00e8 presente in grandi quantit\u00e0 nello strato esterno della cuticola del pelo. Nell'animale si \u00e8 dimostrato che un'alimentazione priva e povera solo di cistina determina una netta diminuzione nella produzione di tessuto pilare. La cisteina inoltre, insieme al glutammato e alla glicina, \u00e8 fondamentale per la biosintesi del glutatione.\nIl derivato N-acetilico della cisteina, la N-acetil-cisteina (o NAC) \u00e8 usato in medicina come antidoto nell'avvelenamento cronico da metalli pesanti e altre sostanze come il paracetamolo, dato che entra direttamente nella sintesi del glutatione. \u00c8 utilizzato anche come mucolitico, dato che il suo gruppo sulfidrilico \u00e8 capace di aprire i ponti disolfuro delle glicoproteine nel muco, aumentandone la fluidit\u00e0 e favorendo la \"clearance\" muco-ciliare."}
{"id": "50960", "revid": "15756", "url": "https://it.wikipedia.org/wiki?curid=50960", "title": "Acido aspartico", "text": "Lacido aspartico \u00e8 un amminoacido utilizzato degli esseri viventi per la sintesi delle proteine. Viene indicato comunemente con le sigle D o Asp ed \u00e8 codificato sull\u2019RNA messaggero dai codoni GAU e GAC.\n\u00c8 coinvolto anche nel ciclo dell'urea ed \u00e8 inserito fra gli amminoacidi gluconeogenici in quanto, per transamminazione, si trasforma in ossalacetato.\nStoria.\nIl farmacista francese Auguste-Arthur Plisson nel 1827 isol\u00f2 l\u2019acido aspartico dopo aver fatto reagire l\u2019asparagina, ottenuta dal succo di asparago, con idrossido di piombo. Chiam\u00f2 l'acido ottenuto \"acide aspartique\" (dal latino \"asp\u0103ragus\", \"asparago\") acido aspartico in italiano.\nRitthausen nel 1868 isol\u00f2 l\u2019acido aspartico da una proteina idrolizzata.\nStruttura.\n\u00c8 composto da un gruppo amminico, uno carbossilico e una catena laterale acida (&lt;chem&gt;-CH2COOH&lt;/chem&gt;), il che rende la molecola polare. In condizioni fisiologiche l'amminoacido si presenta in forma di anione, in quanto il gruppo \u03b1-carbossilico e \u03b1-amminico sono carichi negativamente e positivamente, mentre la catena laterale \u00e8 carica negativamente (&lt;chem&gt;-CH2COO-&lt;/chem&gt;), di conseguenza la carica globale della molecola \u00e8 negativa. In questa forma, l'acido aspartico prende il nome di \"aspartato\", ed \u00e8 in grado di interagire elettricamente con altre molecole cariche.\nLa forma zwitterionica viene invece raggiunta a pH acidi, quando il gruppo amminico \u00e8 protonato e solo uno dei due gruppi carbossilici \u00e8 deprotonato. Siccome i due gruppi carbossilici hanno costanti di dissociazione acida differenti, \u00e8 possibile identificare il punto isoelettrico a pH pari a 2,85.\nL'acido aspartico, come la maggior parte degli amminoacidi, \u00e8 soggetto a stereoisomeria. Il carbonio 2, chiamato anche carbonio \u03b1, \u00e8 uno stereocentro che porta legati 4 sostituenti differenti (&lt;chem&gt;-H&lt;/chem&gt;, &lt;chem&gt;-NH2&lt;/chem&gt;, &lt;chem&gt;-COOH&lt;/chem&gt; e &lt;chem&gt;-CH2COOH&lt;/chem&gt;). A seconda di come sono orientati tridimensionalmente questi sostituenti, possono identificarsi due enantiomeri: l'acido 2(\"S\")-ammino-1,4-butandioico e l'acido 2(\"R\")-ammino-1,4-butandioico. Queste due molecole hanno attivit\u00e0 ottica e di conseguenza si possono distinguere l'\"acido L-aspartico\" e l'\"acido D-aspartico\". Anche la loro forma anionica possiede attivit\u00e0 ottica e dunque si riconoscono: l\"'L-aspartato\" e il \"D-aspartato\".\nCon il nome \u201cacido aspartico\u201d e \"aspartato\" si intendono comunemente le miscele racemiche.\nAcido L-aspartico.\nL'enantiomero L dell'acido aspartico \u00e8 quello utilizzato dagli esseri viventi come mattoncino per costruire le proteine. Viene naturalmente sintetizzato nel nostro organismo, per cui rientra in quella categoria di amminoacidi non essenziali, che possono essere evitati dall'alimentazione. \nUno studio ha dimostrato che in condizioni simili a quelle si suppone vigessero sulla Terra primordiale, i cristalli sinistrorsi di acido aspartico (enantiomeri L) si formassero pi\u00f9 facilmente e in maggiore quantit\u00e0 di quelli destrorsi. Questa potrebbe essere la motivazione per cui il nostro codice genetico ha incluso l'enantiomero L e non il D.\nL'L-aspartato agisce nel cervello come un neurotrasmettitore eccitatorio che stimola i recettori NMDA, anche se non eccessivamente come invece fa il glutammato.\nBiosintesi.\nNel corpo umano viene sintetizzato tramite la reazione di transaminazione dell\u2019ossalacetato, un intermedio del ciclo di Krebs. La reazione \u00e8 catalizzata dall'enzima aspartato transaminasi, che si trova libero nel citosol di molte cellule. Il trasferimento del gruppo amminico da molecole come l\u2019alanina o glutammina produce aspartato e un alfa-cheto acido.\nProduzione industriale.\nDal punto di vista industriale l\u2019acido L-aspartico viene sintetizzato a partire dall\u2019acido fumarico. La reazione prevede l\u2019uso dell\u2019ammoniaca e di un catalizzatore enzimatico: l\u2019aspartato ammoniaca liasi, chiamata anche aspartasi.\nIl primo utilizzo di questo catalizzatore si fa risalire ad un processo discontinuo del 1953 che fu poi convertito, nel 1973, a processo continuo per la produzione di acido L-aspartico. Questa nuova sintesi prevedeva l\u2019uso di una colonna contenente cellule di \"E.Coli\" immobilizzate in un reticolo di poliacrilammide.Per ottenere miglioramenti nel processo, si inizi\u00f2 nel 1978 ad utilizzare come gel di intrappolamento la \u03ba-carragenina. Nel 1983 invece si inizi\u00f2 ad usare cellule EAPC-7 immobilizzate in \u03c7-carragenina, eliminando inoltre la conversione dell\u2019acido fumarico ad acido L-malico.\nSi sono cos\u00ec susseguiti vari tentativi di miglioramento per la produzione dell\u2019acido L-aspartico: dall\u2019uso di cellule di \"E.Coli\" intrappolate in poliazetidina, all\u2019uso di cellule intatte di un batterio corineforme, il \"Brevibacterium flavum\" MJ-233, con una membrana ad ultrafiltrazione. Tutti questi processi hanno in comune l\u2019utilizzo di un eccesso di ammoniaca per cercare di spostare l\u2019equilibrio della reazione verso la produzione di acido L-aspartico.\nSi \u00e8 poi provato a migliorare il biocatalizzatore impiegato: l\u2019aspartasi. Esempi sono: la preparazione di un nuovo microrganismo del genere \"E.Coli\", integrando un plasmide con un acido desossiribonucleico che trasporta il gene per l\u2019aspartasi(che ha portato a una pi\u00f9 vantaggiosa sintesi dell\u2019amminoacido) e l\u2019identificazione di un\u2019aspartasi altamente termostabile nei \"Bacillus sp.\" YM55-1. Successivi studi sulla struttura ai raggi X dell\u2019aspartasi di \"E.Coli\" e di \"Bacillus sp.\" YM55-1 hanno permesso all'ingegneria proteica di migliorarsi in questo campo, sempre di pi\u00f9.\nLa continua ottimizzazione delle singole componenti del processo ha fatto s\u00ec che i processi basati sull\u2019aspartasi siano tra i processi enzimatici pi\u00f9 efficienti ed economicamente pi\u00f9 convenienti conosciuti ad oggi.\nMetabolismo.\nL'acido aspartico viene utilizzato come precursore nella sintesi di altri amminoacidi, come l'asparagina, l'arginina, la lisina, la metionina, la treonina e l'isoleucina. Oltre a ci\u00f2, lo si usa per sintetizzare alcuni nucleotidi. L'acido aspartico funge anche da neurotrasmettitore. \nIl processo di biosintesi degli amminoacidi parte da una fosforilazione dell\u2019aspartato catalizzata da aspartato-chinasi che produce aspartil-\u03b2-fosfato; da quest\u2019ultimo poi si produce \u03b2-aspartato-semialdeide dal quale si seguono infine differenti vie metaboliche per la produzione degli amminoacidi. Anche la sintesi dell'alanina prevede l'uso di acido L-aspartico come precursore, in questo processo si usa come catalizzatore l'Aspartato-\u03b2-decarbossilasi.\nL\u2019aspartato viene degradato a ossalacetato, che \u00e8 un precursore del glucosio e per questo motivo \u00e8 classificato come amminoacido glucogenico. La reazione \u00e8 una transamminazione dell\u2019aspartato. Anche l\u2019asparagina che viene idrolizzata in aspartato tramite la L-asparaginasi porta alla formazione di ossalacetato.\nUtilizzi industriali.\nL\u2019acido L-aspartico \u00e8 utilizzato ampiamente nella nutrizione parenterale ed enterale come acidificante, come precursore della L-alanina e dell\u2019aspartame. Viene inoltre utilizzato come materiale di partenza per la sintesi stereoselettiva di vari composti chimici organici chirali.\nL\u2019acido poliaspartico \u00e8 un polimero idrosolubile, biodegradabile dell'acido aspartico, prezioso in numerose applicazioni industriali, mediche e agricole per sostituire molti polimeri non biodegradabili in uso. Le applicazioni dell'acido poliaspartico includono, infatti, sistemi di trattamento delle acque, trattamenti anti microbici, silvicoltura, sfruttamento di petrolio, applicazione nelle formulazioni dei detergenti e come costituente di polimeri superassorbenti biodegradabili (SAP), utilizzati nei pannolini usa e getta, nei prodotti per l\u2019incontinenza degli adulti e nei prodotti per l\u2019igiene femminile.\nIl mercato globale di acido aspartico (che quindi comprende: integratori alimentari, medicina, acido poliaspartico, aspartame, L-alanina) dovrebbe raggiungere i 101,0 milioni di dollari entro il 2022. La domanda globale di acido aspartico \u00e8 stata di 35,6 chilo-tonnellate nel 2012. Nel 1996, invece, la produzione industriale di acido aspartico era di 7 chilo-tonnellate all\u2019anno, per via enzimatica.\nAcido D-aspartico.\nL'acido D-aspartico non viene utilizzato dal macchinario della sintesi proteica per costruire le proteine, di conseguenza viene definito amminoacido non proteinogenico. \u00c8 uno dei principali regolatori della neurogenesi adulta e svolge un ruolo importante nello sviluppo della funzione endocrina. D-Asp \u00e8 presente nei tessuti endocrini, neuroendocrini e nei testicoli e regola la sintesi e la secrezione di ormoni e la spermatogenesi. Anche le proteine degli alimenti contengono D-amminoacidi che sono naturalmente originati o indotti da processi che coinvolgono alte temperature, trattamenti con acidi o processi di fermentazione. Infatti, la presenza di D-aminoacidi nei latticini \u00e8 indice di un trattamento termico o di contaminazione microbica.\nDurante lo stadio embrionale degli uccelli e la prima vita postnatale dei mammiferi, un'alta concentrazione transitoria di D-Asp \u00e8 presente nel cervello e nella retina. Questo amminoacido \u00e8 stato rilevato nei sinaptosomi e nelle vescicole sinaptiche, dove viene rilasciato dopo stimoli chimici (ioni (&lt;chem&gt;K+&lt;/chem&gt;), ionomicina) o elettrici. Inoltre, D-Asp aumenta il cAMP nelle cellule neuronali e viene trasportato dalle fessure sinaptiche alle cellule nervose presinaptiche attraverso un trasportatore specifico. Nel sistema endocrino, invece, D-Asp \u00e8 coinvolto nella regolazione della sintesi e del rilascio ormonale. Ad esempio, nell'ipotalamo di ratto, aumenta il rilascio della gonadotropina (GnRH) e induce la sintesi dell'mRNA, di ossitocina e vasopressina. Nella ghiandola pituitaria, stimola la secrezione dei seguenti ormoni: prolattina (PRL), ormone luteinizzante (LH) e ormone della crescita (GH) Nei testicoli, \u00e8 presente nelle cellule di Leydig ed \u00e8 coinvolta nel rilascio di testosterone e progesterone.\nBiosintesi.\nL'acido D-aspartico viene sintetizzato nel nostro organismo a partire dall'acido L-aspartico. La reazione di racemizzazione \u00e8 catalizzata da un enzima isomerasi chiamato: aspartato-racemasi.\nUtilizzi.\nIl D-Asp \u00e8 coinvolto nella sintesi e nel rilascio di testosterone e per questo si presume possa essere usato per l\u2019aumento del testosterone negli uomini. Studi hanno rivelato che il D-Asp esogeno aumenta effettivamente i livelli di testosterone negli animali, mentre gli studi sull'uomo hanno prodotto risultati inconsistenti a causa del numero ridotto di ricerche condotte.\nLa presenza di acido D-aspartico nei prodotti alimentari, ad esempio nei formaggi, pu\u00f2 essere usata per quantificare un'eventuale contaminazione microbica o eventuali trattamenti termici o alcalini del prodotto.\nLa racemizzazione dell'acido aspartico \u00e8 uno dei principali tipi di modificazione covalente non enzimatica che porta ad un accumulo dipendente dall'et\u00e0 di D-Asp nei tessuti umani. La racemizzazione avviene durante l'invecchiamento delle proteine e si correla con l'et\u00e0 delle proteine a lunga vita. La racemizzazione pu\u00f2 provocare una perdita della funzione proteica dovuta alla proteolisi o causa di cambiamenti nella struttura molecolare. La racemizzazione in vivo pu\u00f2 anche aumentare in condizioni patologiche. Infatti questo processo \u00e8 rilevante nella patogenesi di malattie della vecchiaia come l'aterosclerosi, l'enfisema polmonare, la presbiopia, la cataratta, le malattie degenerative della cartilagine e le disfunzioni correlate all'et\u00e0 cerebrale.\nLa racemizzazione dell\u2019L-aspartato pu\u00f2 essere anche usata per stimare l\u2019et\u00e0 dei denti. Questo metodo si basa sul costante aumento correlato all'et\u00e0 della quantit\u00e0 di acido D-aspartico nella dentina, proteina a lunga vita.\nAbbondanza negli alimenti.\nDi seguito sono elencati solo alcuni degli alimenti che contengono acido aspartico. Per un elenco completo consultare la fonte."}
{"id": "50961", "revid": "1171990", "url": "https://it.wikipedia.org/wiki?curid=50961", "title": "Piero Jahier", "text": "Biografia.\nNacque a Genova nel 1884 da famiglia (da parte di padre) piemontese e protestante, e in questa citt\u00e0 trascorse la sua fanciullezza. Il cognome Jahier \u00e8 di origine francese, tuttavia un ramo dei Jahier era in Italia gi\u00e0 da molte generazioni, e la pronuncia del cognome ne risent\u00ec, cosicch\u00e9 dalla pronuncia francese originaria /\u0292a\u02c8je/ si pass\u00f2 a quella italianizzata /d\u0292a\u02c8j\u03b5/ (\"Giai\u00e8\"). Comp\u00ec i primi studi a Torino e a Susa dove il padre, pastore battista, era stato inviato a prestare la sua opera. La madre era di origine fiorentina e, dopo la morte del marito, suicida nel 1897, si trasfer\u00ec a Firenze con i sei figli.\nPiero, che era riuscito a terminare gli studi liceali, vinse una borsa di studio e si iscrisse alla facolt\u00e0 valdese di teologia di Firenze e nel frattempo incominci\u00f2 a lavorare presso le ferrovie per poter sostenere la famiglia in gravi ristrettezze economiche. Dopo due anni decise di abbandonare gli studi religiosi pur mantenendo il lavoro presso le ferrovie. A Firenze Jahier si trov\u00f2 presto in contatto con i giovani letterati dell'epoca e inizi\u00f2 a scrivere articoli su \"La Riviera Ligure\", su \"Lacerba\" e quando, nel 1909 conobbe Giuseppe Prezzolini, inizi\u00f2 a collaborare alla rivista \"La Voce\" della quale divenne responsabile dal 1911 al 1913 (il 20 maggio del 1911 aveva intanto conseguito la laurea in giurisprudenza presso l'Universit\u00e0 di Urbino) sulla quale scrisse numerose recensioni, articoli e testi letterari di carattere soprattutto religioso.\nNel 1910 spos\u00f2 Elena Rochat e nel 1911 nacque il primo dei suoi quattro figli, Guidobaldo. Nel 1915 venne pubblicata dall'editrice \"Libreria della Voce\", della quale era responsabile, l'opera \"Resultanze in merito alla vita e al carattere di Gino Bianchi con un allegato\" dove utilizzava lo pseudonimo di Gino Bianchi per delineare in modo satirico il ritratto del burocrate medio. Nel 1916 si arruol\u00f2 come volontario negli Alpini con il grado di sottotenente. Mentre era al fronte divenne ufficiale addetto al Servizio P, e cur\u00f2 la pubblicazione del giornale di trincea \"L'Astico\" al quale continu\u00f2 a collaborare anche a fine guerra nel suo proseguimento \"Il nuovo contadino\".\nNel 1919 usc\u00ec a cura di Barba Piero (in genovese \"zio Piero\"), pseudonimo gi\u00e0 da lui usato quando scriveva sull'\"Astico\", la raccolta \"Canti di soldati\" che si ispirava al periodo vissuto in trincea. Nello stesso anno venne pubblicato \"Ragazzo\", un prosimetro di carattere autobiografico i cui capitoli erano gi\u00e0 apparsi precedentemente su varie riviste e nel 1920 pubblic\u00f2 la sua opera in prosa pi\u00f9 famosa, \"Con me e con gli alpini\". Nel 1921 con la cura delle \"Lettere e testimonianze dei ferrovieri per la patria\" pose termine alla sua attivit\u00e0 creativa. Fu chiaramente antifascista e per questo suo atteggiamento fu bastonato, imprigionato e perseguitato.\nDurante tutto il ventennio fascista smise di scrivere e si limit\u00f2 a pubblicare alcune traduzioni e dopo la liberazione divenne presidente della bolognese \"Libera Associazione di Studi\" e riusc\u00ec, pur continuando il suo lavoro nelle ferrovie, a prendere una seconda laurea in francese. Nel secondo dopoguerra raccolse i suoi scritti, apportando numerose modifiche, e li riordin\u00f2 per la pubblicazione di una edizione delle sue \"Opere\" che verranno pubblicate nel 1964 da Vallecchi. Mor\u00ec a Firenze nel 1966.\nPoetica.\nLa poesia di Jahier \u00e8 stata proposta, alle generazioni venute dopo la prima guerra mondiale, come un'alternativa alla \"poesia pura\" di gusto novecentesco e a quella neosimbolista degli ermetici mentre alla vigilia della seconda guerra mondiale e nel decennio successivo, essa \u00e8 stata assunta come solido punto di riferimento sia morale che stilistico. Nel periodo successivo al 1965 essa venne per\u00f2 criticata con l'accusa di contenere troppe allusioni politiche e atteggiamenti moralistici e populistici.\nLa poesia di Jahier possiede un tono biblico e profetico che egli assume sia dalla versione latina e italiana delle Sacre Scritture sia dalle cadenze di Walt Whitman e di Paul Claudel (che lo scrittore ebbe modo di tradurre) e ancora dal futurismo. Le immagini che Jahier ci propone sono di una forte moralit\u00e0 e si rifanno alla vita contadina e agli affetti domestici. Esse risuonano simili a canti liturgici alternanti tra la vita dei lavori dei campi e la morte dovuta per fedelt\u00e0 al dovere.\nLe pagine di \"Ragazzo\" risultano ritmate e si tramutano facilmente in verso mentre in \"Con me e gli alpini\" e nelle altre poesie (tra le pi\u00f9 belle \"Il canto della sposa\" e \"Il soldato Somacal Luigi\") sembra dominare, per volont\u00e0 stilistica, la contraddittoriet\u00e0 di quegli impulsi ai quali Giovanni Boine e Clemente Rebora danno libero sfogo. Ma \u00e8 solo apparenza in quanto anche in Jahier si avverte l'indomabile disordine che possiede l'animo degli altri due poeti. Se i vociani, come molta critica ha sottolineato, hanno avuto un destino tragico, in Jahier la distruzione \u00e8 meno evidente che in Giovanni Boine, Dino Campana e Clemente Rebora, ma non per questo meno sofferta."}
{"id": "50963", "revid": "1543377", "url": "https://it.wikipedia.org/wiki?curid=50963", "title": "Acido glutammico", "text": "L'acido glutammico \u00e8 un amminoacido polare ed \u00e8 una molecola chirale.\nDescrizione e funzione.\nIl prefisso \u201c\"Glut-\"\u201c indica la presenza di 5 atomi di Carbonio.\nL'enantiomero L \u00e8 uno dei 20 amminoacidi ordinari, il suo gruppo laterale reca un carbossile, che gli conferisce il comportamento acido da cui prende il nome.\nNegli esseri umani non \u00e8 un amminoacido essenziale. \nLe principali fonti alimentari di acido glutammico sono il glutine (25% di acido glutammico in peso) e la caseina del latte animale (20-23%), legato agli altri amminoacidi o libero a seguito di pasteurizzazione del latte, raffinazione e cottura del grano, fermentazione naturale dei formaggi.\nOltre al suo ruolo di costituente delle proteine, nel sistema nervoso \u00e8 anche un neurotrasmettitore eccitatorio e un precursore dell'acido \u03b3-amminobutirrico (GABA).\nL'acido glutammico non attraversa la barriera ematoencefalica; per giungere al cervello, dove viene usato per la sintesi proteica, viene convertito in glutammina.\nSi ipotizza che l'acido glutammico sia coinvolto nel cervello in funzioni cognitive quali l'apprendimento e la memoria, bench\u00e9 l'accumulo nel lungo termine o molto pi\u00f9 raramente l'assunzione in quantit\u00e0 eccessive possano causare danni neuronali da eccitotossicit\u00e0 tipici di sclerosi progressive (come la \"sclerosi laterale amiotrofica\") e della malattia di Alzheimer.\nIl sale sodico dell'acido glutammico, il \"glutammato monosodico\" o \"glutammato di sodio\" (MSG\u2013\"Mono sodium glutamate\"), \u00e8 ampiamente usato nell'industria alimentare come esaltatore di sapidit\u00e0. Nell'Unione europea, il glutammato monosodico viene classificato come additivo alimentare (e identificato con il codice E621) ed esistono delle direttive che ne regolamentano l'utilizzo negli alimenti.\nLe proteine animali o vegetali idrolizzate possono contenere glutammato libero se questo era presente in forma legata: l'idrolisi comporta la separazione delle catene di aminoacidi presenti, incluso l'eventuale glutammato legato."}
{"id": "50965", "revid": "125298500", "url": "https://it.wikipedia.org/wiki?curid=50965", "title": "Papa Sergio III", "text": "Biografia.\nRomano di nascita, nacque in una data sconosciuta da Benedetto, \"magnus tusculanus dux et comes\". Era dunque legato da vincoli di parentela con Teofilatto, che durante il pontificato di Benedetto IV era stato nominato \"iudex populi romani\" dall'imperatore Ludovico di Provenza e fu il capostipite di una famiglia, poi denominata conti di Tuscolo o \"Tuscolani\", che avrebbe dato molti pontefici alla cristianit\u00e0, come Teofilatto II (Benedetto VIII (1012-1024)) e Teofilatto III (Benedetto IX (1032-1044)). Si presume che il padre di Sergio, Benedetto conte di Tuscolo, fosse discendente diretto di Alberico, fratello di papa Adriano I (772-795), ma non vi \u00e8 nulla di certo.\nCarriera ecclesiastica.\nOrdinato suddiacono da papa Marino I (882-884) e poi diacono da papa Stefano V (885-891), al momento dell'ascesa al soglio petrino di papa Formoso (891), Sergio fu contemporaneamente eletto da parte del partito vicino alla Casa di Spoleto, ma dovette cedere il passo alla fazione sostenitrice di Formoso. Nell'893 lo stesso papa Formoso nomin\u00f2 Sergio vescovo di Caere (l'attuale Cerveteri), contro la sua volont\u00e0; Sergio ambiva infatti a divenire papa, ma il pontificato era precluso a chi era gi\u00e0 vescovo di un'altra diocesi, e dunque Sergio rinunci\u00f2 a tale carica e anche a quella presbiterale. Divenne perci\u00f2 uno dei personaggi di spicco del partito antiformosiano e dunque acceso sostenitore di papa Stefano VI (sotto il quale dovette essere nuovamente riconsacrato come presbitero), tanto che partecip\u00f2 attivamente e fu tra i promotori del \"sinodo del cadavere\", che condann\u00f2 \"post-mortem\" Formoso.\nLo scontro con i formosiani e l'esilio.\nAlla morte di papa Teodoro II (fine dicembre 897/inizio gennaio 898), scoppiarono violente lotte tra la fazione formosiana e l'antiformosiana; i primi elessero papa Giovanni IX, mentre gli altri (partigiani del defunto papa Stefano VI) insediarono Sergio (che nel frattempo era stato nominato cardinale, presumibilmente proprio dall'amico Stefano VI). Nell'arco di qualche giorno il partito formosiano ebbe il sopravvento, cacci\u00f2 Sergio e conferm\u00f2 l'elezione di Giovanni. Il nuovo pontefice scomunic\u00f2 l'avversario nel concilio di Ravenna dell'898, esiliandolo e privandolo di qualsiasi beneficio ecclesiastico. Secondo Liutprando da Cremona, Sergio si sarebbe allora rifugiato presso Adalberto, marchese di Toscana, da dove avrebbe assistito alla morte di papa Giovanni IX (900) e dei suoi successori Benedetto IV (900-903) e Leone V (903). Un altro cronista dell'epoca, Ausilio di Napoli, afferma invece che Sergio ripar\u00f2 presso i Franchi. L'esilio comunque dur\u00f2 sette anni.\nIl pontificato.\nAscesa al trono papale.\nNel settembre del 903 papa Leone V, consacrato solo nel mese di luglio, fu deposto dal cardinale Cristoforo, che si insedi\u00f2 al suo posto. Sergio, tuttora in esilio, non appena seppe della deposizione di Leone e dell'intronizzazione di Cristoforo, si alle\u00f2 con Teofilatto di Tuscolo e con il genero di lui Alberico I di Spoleto. Grazie a queste alleanze e alla milizia fornitagli da Adalberto di Toscana, presso il quale era tuttora ospite, Sergio entr\u00f2 con la forza a Roma nel gennaio 904, depose l'odiato Cristoforo (che poi mor\u00ec in carcere, probabilmente assassinato proprio per ordine di Sergio) e si fece consacrare papa il 29 gennaio 904.\nEssendo stato eletto per la prima volta alla fine dell'897, dopo la morte di papa Teodoro II, Sergio si considerava il legittimo pontefice fin da allora, e pertanto retrodat\u00f2 il suo pontificato di 7 anni, disconoscendo i papi da Giovanni IX in avanti.\nGoverno della Chiesa.\nLa maggior parte delle informazioni relative al pontificato di Sergio riguarda il capovolgimento delle decisioni ecclesiali dei suoi immediati predecessori in funzione antiformosiana. Sergio, ormai giunto al potere, si vendic\u00f2 degli oltraggi subiti: riafferm\u00f2 le decisioni prese contro papa Formoso nel \"Sinodo del cadavere\" e pose una lapide commemorativa sulla tomba dell'amico Stefano VI che quel sinodo aveva presieduto. La rivalutazione delle decisioni del sinodo comport\u00f2 che tutte le ordinazioni e consacrazioni effettuate da Formoso risultassero invalide canonicamente (il Moroni parla addirittura di scomunica): una tale situazione gett\u00f2 nel panico vescovi e presbiteri riguardo alla validit\u00e0 del loro ministero. Inoltre, in quegli anni, i vescovi coinvolti avevano ordinato a loro volta diversi altri ecclesiastici e Sergio, per rimediare ad una tale situazione di disordine, ordin\u00f2 loro di essere riconsacrati.\nPoco invece si sa degli altri atti concernenti la politica spirituale di papa Sergio, o perlomeno delle decisioni riguardanti i beni della Chiesa. Tra le poche notizie certe fece ristrutturare la Basilica Lateranense, danneggiata da un terremoto poco tempo prima lo scellerato \"sinodo del cadavere\", e il Palazzo del Laterano, sede ufficiale del pontefice. Si prodig\u00f2 inoltre nell'elargire fondi nei confronti delle comunit\u00e0 monastiche e delle diocesi che erano state attaccate e depredate dai Saraceni, e riconferm\u00f2 la condanna della teoria di Fozio, l'ex Patriarca di Costantinopoli, secondo cui lo Spirito Santo procede solo dal Padre (e non anche dal Figlio), escludendo in tal modo la formula cosiddetta del \"Filioque\" dal Credo.\nGoverno dell'Urbe.\nL'ascesa di un esponente dell'aristocrazia romana quale fu Sergio, non pot\u00e9 far altro che consolidare la posizione di Teofilatto e di Alberico, che nel 905 fu fatto sposare all'adolescente Marozia, figlia dello stesso Teofilatto e di sua moglie Teodora. Si venne cos\u00ec a creare, secondo un'espressione del Rendina, una vera e propria \"tirannide pontificia\", coadiuvata e anzi piuttosto indirizzata da una boriosa e rampante aristocrazia, che per un certo periodo ebbe in mano il papato. Con Sergio, il prestigio del pontificato scem\u00f2 al punto tale che la massima autorit\u00e0 spirituale dell'Occidente cristiano mantenne un potere effettivo soltanto entro le mura di Roma, riducendo la sua zona d'influenza esclusivamente alle questioni legate alla famiglia di Teofilatto e alle vendette contro i formosiani. ll suo pontificato, infatti, secondo quanto riporta il Baronio nei suoi \"Annales Ecclesiastici\", segn\u00f2 l'ascesa definitiva dei conti di Tuscolo ai vertici del potere romano, e dette inizio a quella fase del \"Saeculum obscurum\" che viene generalmente definita come \"pornocrazia\".\nOltre ad essersi dimostrato crudele e tirannico, Sergio era anche di discutibili costumi morali, in questo istigato da Teodora. Dice di lei il Baronio:\nIl \"Joannis Ravennatis \"di cui si parla \u00e8 Papa Giovanni X (914-928) e, come ha fatto notare Claudia Gnocchi, l'informazione di Liutprando riportata da Baronio non pu\u00f2 essere considerata esatta:\nAttraverso una serie di calcoli cronologici, infatti, la relazione tra l'ormai maturo Sergio e la giovanissima Marozia (che doveva avere almeno 15 anni, se si ritiene vera l'ipotetica data dell'892 fatta da alcuni studiosi), inizi\u00f2 verso l'anno 907, quando era ormai sposata gi\u00e0 da due anni con Alberico di Spoleto. Le maldicenze di Liutprando, accolte da Baronio e Duchesne, riguardanti i natali di papa Giovanni XI, sono da considerarsi piuttosto attendibili.\nMorte e sepoltura.\nSergio III mor\u00ec il 14 aprile 911 e fu sepolto nella Basilica Lateranense. Cesare Baronio riporta un antico epitaffio apposto sulla sua tomba:\nDalle varie testimonianze riportate, Sergio III non fu ben considerato dopo la morte: parlarono di lui come un assassino e un uomo immorale non solo i suoi contemporanei, ma anche gli storici della Chiesa dei secoli successivi. L'unico che avrebbe tentato di difenderlo per l'opera di assistenza nei confronti dei centri colpiti dai Saraceni \u00e8 stato, a detta di Rendina, Agostino Saba."}
{"id": "50969", "revid": "6923", "url": "https://it.wikipedia.org/wiki?curid=50969", "title": "Pornocrazia", "text": "Pornocrazia \u00e8 un neologismo ricalcato dal francese \"pornocratie\" (quest'ultimo dalla fusione del greco , \u00abmeretrice\u00bb, e del suffisso -\"cratie\", \u00ab-crazia\u00bb), che indica una forma di governo caratterizzata dalla forte influenza sugli uomini di potere esercitata da cortigiane o favorite. Per estensione, il termine \u00e8 riferito a un governo corrotto e dedito al favoritismo. Letteralmente, pornocrazia significa invece \"governo delle prostitute\".\nDefinizione.\nL'elemento caratteristico della pornocrazia non \u00e8 lo scambio tra favori sessuali e posizioni di privilegio, perch\u00e9 questo scambio \u00e8 tipico di qualsiasi relazione tra potente e concubina e perch\u00e9 queste relazioni non hanno avuto storicamente una connotazione sempre solo sessuale. Non \u00e8 nemmeno il ruolo politico o anche solo pubblico che la concubina riesce indirettamente ad esercitare mediante il suo ascendente sul potente, perch\u00e9 questo ruolo \u00e8 stato talvolta svolto anche dalle legittime consorti dei potenti. \u00c8 invece la capacit\u00e0 della concubina di creare un potere personale attraverso la relazione col potente, che sostituisce il potere del potente e talvolta gli sopravvive. La pornocrazia prescinde dal sesso e dall'orientamento sessuale dei protagonisti: pu\u00f2 instaurarsi anche nel caso di relazioni tra donne di potere e cortigiani o favorita.\nNella storia della Chiesa di Roma.\n\u00abPornocrazia\u00bb \u00e8 un termine coniato dalla storiografia protestante relativo al periodo nella storia del papato che comincia con papa Sergio III nel 904 e termina con papa Giovanni XII (\u2020 964). Durante tale periodo i papi avrebbero agito sotto l'influenza di donne corrotte, in particolare Teodora e sua figlia Marozia appartenenti alla famiglia romana dei conti di Tuscolo. La tradizione popolare vuole che Marozia fosse la concubina di papa Sergio III e la madre di papa Giovanni XI. Venne inoltre accusata di aver fatto assassinare Giovanni X (che era stato in origine nominato da Teodora), allo scopo di assicurarsi l'elezione del suo nuovo favorito, Leone VI, di cui a sua volta fu l'amante. Teodora e Marozia indubbiamente ebbero grande influenza sui papi di quel periodo. In particolare, in quanto effettive governanti di Roma, ebbero il controllo sull'elezione dei nuovi papi.\nTale tradizione fu raccolta dagli storici di estrazione protestante. Nel 1705 Valentin Ernst L\u00f6scher pubblic\u00f2 a Lipsia la \"Storia del governo romano delle prostitute Teodora e Marozia\" (\"Historie des r\u00f6mischen Huren-Regiments der Theodorae und Maroziae\"). Le fonti primarie cui gli storici protestanti attinsero per\u00f2 non sono coeve ma posteriori, cio\u00e8 di et\u00e0 ottoniana (dalla seconda met\u00e0 del IX secolo in poi); esse, appartenendo ad uno scenario diverso, intesero esaltare storture e decadenza del passato prossimo allo scopo di esaltare il nuovo regime imperiale. Le due fonti principali sono: Liutprando di Cremona (\u2020 972), che nella \"Antapodosis\" espresse il suo risentimento contro i monarchi italici (da cui il nome dell'opera) e narr\u00f2, nella prima parte, vicende di cui non fu testimone diretto; il \"Chronicon\" dell'abbazia di Farfa, nota come centro di divulgazione delle idee filoimperiali, sovente avverse al Papato e alla Curia pontificia. Va detto inoltre che Liutprando, come vescovo di Cremona, partecip\u00f2 all'assemblea dei vescovi che depose Giovanni XII e fu un nemico politico di Roma, descritto dalla \"Catholic Encyclopedia\" come \u00absempre fortemente partigiano e frequentemente ingiusto nei confronti degli avversari\u00bb. In quest'ottica, quelli descritti come i peggiori eccessi dell'epoca potrebbero essere considerati dei \"pettegolezzi eclettici\", tipici dell'uso satirico medievale, da cui avrebbe origine la stessa leggenda della \u00abpapessa Giovanna\u00bb.\nIl primo studioso a criticare tale impostazione fu lo storico italiano Pietro Fedele (1873-1943), anche sulla base dei dubbi dello studioso settecentesco Ludovico Antonio Muratori (ugualmente critico sul fondamento degli argomenti mossi contro la famiglia di Teofilatto). Fedele critic\u00f2 gran parte delle accuse, asserendo che tra i loro contemporanei, inclusi i componenti della corte di Costantinopoli (avversa alla Chiesa di Roma), non circolassero voci di questo genere. Inoltre le donne di quella famiglia sarebbero state ritenute addirittura di morigerati costumi. Le accuse, infatti, erano state scagliate dallo stesso filoimperiale Liutprando, che influenz\u00f2 anche la redazione del \"Chronicon\" dell'abbazia di Farfa, da cui attinse successivamente in modo acritico anche lo storico Cesare Baronio.\nLa storiografia della seconda met\u00e0 del XX secolo ha smontato il giudizio sul X secolo, offrendone un'interpretazione significativamente diversa. A questa rilettura hanno concorso alcuni fattori, tra i quali la riforma monastica promossa nello stesso secolo dall'Abbazia di Cluny."}
{"id": "50972", "revid": "767487", "url": "https://it.wikipedia.org/wiki?curid=50972", "title": "Papa Giovanni X", "text": "Biografia.\nCarriera ecclesiastica.\nSecondo le \"Memorie storiche intorno alla terra di Tossignano\", Giovanni, della nobile famiglia dei Cenci, nacque in questa localit\u00e0 sita nelle colline sopra Imola, intorno all'860. Intrapresa la carriera ecclesiastica, complet\u00f2 il diaconato a Bologna (ove fu ordinato dal vescovo Pietro) per poi diventare procuratore dell'arcivescovo di Ravenna Cailone. Giovanni soggiorn\u00f2 spesso a Roma come legato arcivescovile e fu in queste circostanze che strinse rapporti con l'aristocrazia romana, in particolare con il \"Magister militum\" Teofilatto dei conti di Tuscolo (ca. 860 - ca. 924) e con sua moglie Teodora.\nLa svolta per la carriera ecclesiastica di Giovanni avvenne proprio grazie ai conti di Tuscolo, quando questi spinsero papa Sergio III (904-911) a nominarlo vescovo di Bologna, sede che per\u00f2 Giovanni non govern\u00f2 mai. Verso la fine del 904 Cailone mor\u00ec, permettendo a Giovanni di occupare la ben pi\u00f9 prestigiosa sede di Ravenna, diocesi che guid\u00f2 dal 905 fino all'elezione papale.\nNel 907 papa Sergio III lo nomin\u00f2 cardinale, ma il titolo cardinalizio assegnatogli \u00e8 rimasto ignoto.\nL'elezione al Soglio.\nTra fine marzo e inizio aprile del 914 Giovanni sal\u00ec al Soglio pontificio. In realt\u00e0, all'epoca era ancora valido il decreto conciliare XV del Concilio di Nicea I, che proibiva a chi era gi\u00e0 vescovo di diventare papa. L'elezione irregolare parve ai pi\u00f9 come tale anche per le turbolente diatribe tra le opposte fazioni che si erano scatenate verso gli ultimi anni del IX secolo, ma la volont\u00e0 del console di Roma Teofilatto e della sua famiglia prevalse sulla forza della legge.\nIl pontificato.\nLa costruzione delle alleanze (914-915).\nNonostante l'appoggio dell'aristocrazia fosse risultato determinante per la sua elezione, Giovanni X non fu un pontefice fantoccio, ma anzi, fu l'ultimo papa a far valere il suo potere anche sulla nobilt\u00e0 romana, prima di una lunga serie di pontefici \"cortigiani\". Giovanni fu infatti un convinto sostenitore della necessit\u00e0 che l'autorit\u00e0 spirituale (il papa) e quella temporale (l'imperatore) si potessero sostenere reciprocamente contro l'anarchia feudale che dilagava nell'Europa del IX secolo, e quindi anche nel \"Regnum Italicum\". La sua posizione si riscontra in una serie di epistole indirizzate a Berengario I del Friuli: \nUna delle sue prime decisioni politiche fu quella di stringere un'alleanza con Alberico I, Marchese di Camerino, allora \"dominus\" del Ducato di Spoleto e dell'intera Italia centrale. Gi\u00e0 forte dell'alleanza con l'aristocrazia romana, Giovanni portava cos\u00ec dalla sua parte anche uno dei nobili pi\u00f9 potenti della Penisola.\nPer affermare invece l'indipendenza della Santa Sede dall'aristocrazia romana, Giovanni volle ripristinare l'autorit\u00e0 imperiale. Formalmente il titolo apparteneva al provenzale Ludovico III (887-928), che per\u00f2, sconfitto e accecato (da cui il soprannome di Ludovico il Cieco) da Berengario del Friuli (ca. 850-924) nel corso della guerra per la corona d'Italia, a causa della sua menomazione non era pi\u00f9 in grado di mantenere la sua autorit\u00e0 sull'Italia e sulla Chiesa. Dall'888 Berengario cinse la corona d'Italia. Fu proprio al monarca italiano che il papa offr\u00ec la corona imperiale. Nonostante la sua posizione non fosse di primo piano, Berengario rappresentava l'unico feudatario italiano che avesse qualche pretesa valida al trono imperiale. Inoltre, a parere del Brezzi, la nomina imperiale di Berengario doveva essere, per il papa, l'espressione di un gioco di forze inteso a contrapporre le influenze politiche locali e spoletine con quella di un'autorit\u00e0 esterna a Roma. Invitato dunque a Roma, l'incoronazione dell'ormai sessantenne re d'Italia avvenne nei primi giorni di dicembre del 915 in San Pietro, dopodich\u00e9 Berengario rinnov\u00f2 tutte le promesse di protezione e difesa da parte sua nei confronti della Chiesa.\nDifesa dell'Italia e della cristianit\u00e0 dai Saraceni.\nSe fino alla morte di Berengario la situazione all'interno del \"Regnum Italiae\" poteva dirsi sotto controllo, non era cos\u00ec al di l\u00e0 dei suoi confini. L'Europa orientale era devastata dalle incursioni degli Ungari, mentre il Nord era dilaniato dalle scorrerie dei Vichinghi. Tuttavia il pericolo maggiore per la Penisola italiana era costituito dai Saraceni, che con i loro continui assalti alle coste erano progressivamente penetrati anche nell'interno, giungendo gi\u00e0 nell'846, sotto il pontificato di Sergio II, a saccheggiare le Basiliche di San Pietro e San Paolo fuori le mura. Gi\u00e0 papa Giovanni VIII (872-882) aveva cercato di eliminare alla radice il problema, ma la scarsa collaborazione dei duchi e principi dell'Italia meridionale, pi\u00f9 interessati a intrattenere rapporti commerciali con i Saraceni che ad evitare le loro scorribande, aveva mandato a monte il progetto del pontefice. Solo all'epoca di papa Stefano V (885-891) Guido da Spoleto aveva inflitto loro una pesante (ma non definitiva) sconfitta nei pressi del fiume Garigliano, al confine tra Lazio e Campania, dove intorno all'880 i Saraceni avevano fondato una colonia, vero e proprio avamposto militare da cui facevano partire gli assalti contro le citt\u00e0 italiane:\nGiovanni X era dunque deciso a stroncare una volta per tutte la minaccia saracena. Con un felice sforzo diplomatico, l'energico pontefice riusc\u00ec a riunire le forze dei vari principati italiani contro il nemico comune, coalizzando le truppe pontificie con le milizie dei Ducati del Centro-Sud (Spoleto, Gaeta, Napoli, Salerno e Benevento), la flotta bizantina guidata dallo \"strategos\" Niccol\u00f2 Picingli e i contingenti dell'esercito imperiale guidati da Adalberto di Toscana, luogotenente per conto di Berengario. I ducati bizantini della Campania, legati da tempo ai Saraceni da rapporti di natura commerciale, furono attratti nell'alleanza in cambio di concessioni di titoli e di terre da parte di Giovanni X.\nPer concentrare il nemico in un'unica posizione, la Lega cristiana attacc\u00f2 gli insediamenti saraceni in Tuscia (Sutri), a Trevi e in Sabina, costringendoli a confluire lungo le rive del Garigliano, dove nel giugno del 915 furono sconfitti definitivamente in una battaglia campale dalla coalizione guidata da Alberico e dallo stesso Giovanni X. La Lega cristiana ottenne una vittoria talmente netta da scongiurare definitivamente nuove mire dei musulmani sulla Penisola. Gregorovius narra, in toni enfatici, l'impresa del pontefice e il suo ritorno a Roma: \nRassicurato dalla presenza di un imperatore italiano, dall'amicizia con Alberico e Teofilatto e dalla rete di alleanze che si era costruito, Giovanni pot\u00e9 governare la sede apostolica per un periodo insolitamente lungo in quegli anni (dal 915 al 925), dedicandosi al governo della citt\u00e0.\nGoverno della Chiesa e relazioni esterne (915-924).\nPassato il pericolo esterno, Giovanni si pot\u00e9 concentrare sul governo della Chiesa. Oltre ad intervenire in seno a diatribe sorte nella Chiesa franca, il pontefice dovette prendere posizione anche nelle questioni matrimoniali dell'imperatore bizantino Leone VI (886-912) il quale, pur di avere un erede maschio, si era sposato per la quarta volta, contraendo un matrimonio considerato alla stregua di concubinaggio da parte del clero bizantino. Entrato dunque in contrasto con il patriarca Nicola il Mistico, Leone VI lo depose ma, dopo la morte dell'imperatore (912), Nicola entr\u00f2 a far parte del consiglio di reggenza in nome di Costantino VII Porfirogenito, il figlio avuto da quel quarto matrimonio. Nicola, per salvare l'unit\u00e0 dell'Impero e mantenere la concordia con la Chiesa bizantina, giunse ad una formula di compromesso, che condannava, come principio generale, il quarto matrimonio, ma convalidava in via eccezionale quello di Leone VI che aveva consentito di dare un erede al trono. Il Patriarca scrisse dunque tra il 920 e il 921 a Giovanni X, chiedendogli un parere in merito; Non si conosce la risposta del papa (in Occidente, comunque, si era pi\u00f9 tolleranti che in Oriente riguardo alla tetragamia), che per\u00f2 non dovette essere negativa se \u00e8 vero che dopo quello scambio epistolare ripresero buoni rapporti tra Roma e Costantinopoli.\nNel periodo in cui la sua autorit\u00e0 fu maggiormente riconosciuta, Giovanni si adoper\u00f2 per rafforzare la propria posizione nei territori dell'ex impero carolingio, presiedendo sinodi tramite legati, oppure intrattenendo relazioni con i vescovi d'oltralpe. Ne sono esempio le lettere che invi\u00f2 ai vescovi di Rouen e di Reims sul modo di trattare i Normanni convertiti al cristianesimo, nonch\u00e9 la presidenza assunta nel sinodo di Hohenaltheim sulla riforma dei costumi ecclesiastici.\nNegli anni di tranquillit\u00e0 seguiti alla sconfitta dei Saraceni Giovanni X pot\u00e9 tra l'altro procedere al completamento della ricostruzione della Basilica del Laterano, in parte distrutta da un terremoto verificatosi negli ultimi anni del secolo precedente e non ancora interamente restaurata, e al potenziamento della \"schola cantorum\". Assegn\u00f2 la cattedra vescovile di Cesena, una citt\u00e0 della Romagna, a Mauro, suo nipote.\nArresto, detenzione e morte (925-926).\nIn una tale situazione politica Giovanni X riusc\u00ec a mantenere la pace interna per quasi dieci anni, fino a quando, il 7 aprile 924, Berengario fu assassinato a Verona dalla fazione che sosteneva Rodolfo di Borgogna quale imperatore. Il potere imperiale, che si era mantenuto saldo negli anni e che aveva garantito a Giovanni X il mantenimento del controllo su Roma e il libero esercizio del suo magistero spirituale, veniva ora meno. La scomparsa di Berengario e la mancanza di un pretendente potente che potesse succedere in tutta tranquillit\u00e0 all'imperatore assassinato rigett\u00f2 nel caos pi\u00f9 completo il Regno d'Italia, e permise all'aristocrazia romana di riprendere il sopravvento sul pontefice.\nNel frattempo erano per\u00f2 morti anche i principali alleati del Papa nell'aristocrazia romana, Teofilatto (920 ca.) e Teodora (916), mentre il nuovo re d'Italia, Ugo di Provenza, era stato eletto dai principi elettori a Pavia nel luglio del 926 senza chiedere l'assenso papale. Giovanni X ora non aveva nessun alleato su cui poter contare. Cos\u00ec, nomin\u00f2 il fratello Pietro Console di Roma e Duca di Spoleto. Nello stesso anno fu ordita una congiura contro il pontefice, che Giovanni svent\u00f2. Sull'effettivo ruolo di Alberico nel colpo di mano gli storici sono divisi. La vera mente della congiura, Marozia, attese di trovare un alleato migliore per soggiogare il volitivo pontefice. Nel 925, o 926, si rispos\u00f2 con il Duca di Toscana, Guido (fratello di Ugo di Provenza), il quale disponeva di un proprio esercito.\nGiovanni X tent\u00f2 come prima cosa di venire incontro al cognato di Marozia, Ugo di Provenza. Pertanto dopo l'elezione di Pavia, invi\u00f2 a Pisa dei legati i quali, in nome della Santa Sede, attestarono il riconoscimento dell'elezione. Re e papa s'incontrarono poi personalmente a Mantova, per discutere della situazione politica italiana e della pi\u00f9 che possibile incoronazione di Ugo quale nuovo imperatore.\nLa situazione politica, che era rimasta stabile per circa un anno, precipit\u00f2 nel 927: approfittando del fatto che il papa e suo fratello Pietro erano fuori Roma, Marozia e Guido chiusero le porte dell'Urbe impedendo cos\u00ec al pontefice e al Re d'Italia di rientrare; l'alleanza tra il papa e l'imperatore era infatti troppo pericolosa per i progetti di Marozia di dominio dell'Urbe, e d'altra parte anche Guido aveva tutto l'interesse a contenere la potenza temporale della Chiesa (impersonata dal fratello del papa, Pietro). Ugo di Provenza, di fronte a una situazione che vedeva coinvolti in prima persona il fratello e la cognata, prefer\u00ec non intervenire e ritorn\u00f2 a Pavia, lasciando soli Giovanni e Pietro. Nel dicembre dello stesso 927 Marzoia e Guido passarono alla fase successiva del loro piano, occupando il Palazzo del Laterano. Pietro, privo delle forze militari necessarie, si rifugi\u00f2 a Orte, dove chiam\u00f2 in aiuto gli Ungari. L'iniziativa per\u00f2 gli cost\u00f2 cara in quanto, rientrato a Roma nel maggio 928, fu ucciso dal popolo e dall'aristocrazia sotto gli occhi del fratello: i Romani perch\u00e9 spinti dal legame con Marozia, gli altri perch\u00e9 irritati dall'arrivo di quelle famigerate orde barbariche. Giovanni, a questo punto, rimase senza pi\u00f9 alleati: anche Ugo re d'Italia, infatti, prefer\u00ec rimanere a guardare l'evolvere degli eventi, senza agire. Nel maggio 928 Giovanni X fu arrestato per ordine di Marozia, venne deposto e rinchiuso in carcere in Castel Sant'Angelo, dove quasi certamente fu eliminato da Marozia e Guido tra maggio 928 e i primi mesi del 929 o addirittura il luglio del 929, quando gi\u00e0 si erano succeduti due papi al suo posto: Leone VI (maggio 928) e Stefano VII (dicembre 928).\nSulle cause della sua morte sono state proposte varie ipotesi: nelle \"Memorie storiche intorno alla terra di Tossignano\" \u00e8 scritto che Giovanni fu soffocato con un guanciale dallo stesso Guido, mentre Gregorovius (basandosi su Liutprando) ritiene che il deposto pontefice fosse morto per inedia o per strangolamento.\nBibliografia.\nLiutprando di Cremona cit\u00f2 Giovanni nella sua opera \"Antapodosis\", scritta per polemizzare con il re d'Italia Berengario e sua moglie Guilla. Nell'opera Giovanni fu descritto come l'amante della nobildonna romana Teodora, moglie di Teofilatto. Il passo venne riportato anche da Cesare Baronio (1538-1607) nei suoi \"Annales Ecclesiastici\". Liutprando scrive anche che fu Teodora a porre sul Soglio pontificio Giovanni.\nLa maldicenza di Liutprando, secondo cui Giovanni ebbe una relazione con Teodora grazie alla quale riusc\u00ec a salire al soglio pontificio, \u00e8 per\u00f2 priva di fondamento. John Kelly, autorevole studioso della storia dei papi, pensa piuttosto che Teofilatto e Teodora avessero scelto Giovanni per \u00abdare a Roma un capo vigoroso e esperto\u00bb dopo i due deboli predecessori."}
{"id": "50973", "revid": "1318658", "url": "https://it.wikipedia.org/wiki?curid=50973", "title": "Istidina", "text": "L'istidina (abbreviazioni His e H), chiamata anche L-istidina, \u00e8 un amminoacido il cui gruppo laterale reca un anello imidazolico. Viene codificata dai codoni CAU e CAC, ed \u00e8 una molecola polare e chirale.\nContiene un gruppo \u03b1-ammino (che \u00e8 nella forma protonata &lt;chem&gt;-NH3+&lt;/chem&gt;in condizioni biologiche), un gruppo carbossilico (che si trova nella forma deprotonata &lt;chem&gt;-COO-&lt;/chem&gt;in condizioni biologiche) e un anello imidazolico (che \u00e8 parzialmente protonato); per questo l'istidina \u00e8 classificata come amminoacido caricato positivamente a pH fisiologico.\nIl suo enantiomero L \u00e8 uno dei 20 amminoacidi ordinari della biochimica, considerato \"essenziale\" nell'uomo per i bambini e durante lo sviluppo.\nInfine, l'istidina \u00e8 un precursore della biosintesi dell'istamina, un agente infiammatorio vitale nelle risposte immunitarie. L\u2019istidina \u00e8 stata isolata per la prima volta per il fisico tedesco Albercht Kossel e Sven Hedin nel 1896.\nPropriet\u00e0 chimiche.\nL'anello imidazolico dell'istidina ha un pKa di 6.0: ci\u00f2 fa s\u00ec che piccole variazioni di pH nell'ambiente cellulare, che \u00e8 in genere attorno a valori di pH neutri, possano cambiare il segno della sua ionizzazione. Per questa ragione, il residuo dell'istidina \u00e8 di fondamentale importanza nelle proteine, e compare nei siti in cui pu\u00f2 coordinare ioni metallici o i substrati su cui va a esercitare la sua attivit\u00e0 enzimatica.\nA pH minore di 6, l'anello imidazolico \u00e9 perlopi\u00f9 protonato. Quando \u00e8 protonato, l'anello imidazolico ha due legami NH e ha una carica positiva; questa carica \u00e8 equamente distribuita tra i due azoti e pu\u00f2 essere rappresentata con due strutture di risonanza ugualmente importanti. Nel momento in cui il pH aumenta oltre 6, uno dei protoni viene perso. Il protone rimanente dell'anello imidazolico, ora neutro, pu\u00f2 risiedere su entrambi gli azoti, dando origine a quelli che sono noti come tautomeri N1-H o N3-H. Il tautomero N3-H \u00e8 protonato sull'azoto n. 3, pi\u00f9 lontano nella catena principale dell'amminoacido che porta i gruppi ammino e carbossile, mentre il tautomero N1-H \u00e8 protonato sull'azoto pi\u00f9 vicino alla catena principale.\nL'anello imidazolico ha due atomi di azoto con differenti propriet\u00e0; uno (quello che ha legato a s\u00e9 un atomo di idrogeno) condivide il suo doppietto di elettroni nell'anello aromatico ed \u00e8 quindi lievemente acido, l'altro invece condivide nell'anello aromatico un solo elettrone lasciando il suo doppietto di elettroni disponibile ed \u00e8 quindi basico.\nQueste propriet\u00e0 vengono sfruttate negli enzimi in vari modi. Nelle cosiddette \"triadi catalitiche\" l'azoto basico dell'istidina viene usato per rimuovere uno ione H+ dalla serina, dalla treonina o dalla cisteina per attivarle come nucleofili. Nel \"trasferimento di protoni via istidina\" (\"hystidine proton shuttle\") l'istidina trasferisce uno ione H+ estraendolo da un donatore tramite il suo azoto basico e cedendo lo ione H+ legato al suo atomo di azoto acido a un accettore. Nell'enzima \"anidrasi carbonica\" l'istidina viene usata per allontanare rapidamente ioni H+ da una molecola d'acqua legata a uno ione zinco per rigenerare la forma attiva dell'enzima.\nBiochimica.\nLa catena laterale imidazolica dell'istidina \u00e8 un ligando coordinante comune nelle metalloproteine ed \u00e8 una parte dei siti catalitici in alcuni enzimi. Ha la capacit\u00e0 di passare da stati protonati a non protonati, che consente all'istidina di partecipare alla catalisi acido-base. Nelle triadi catalitiche, l'azoto basico dell'istidina viene utilizzato per estrarre un protone da serina, treonina o cisteina per attivarle come nucleofile. L'istidina \u00e8 anche importante nelle eliche E e F dell'emoglobina. L'istidina distale aiuta a stabilizzare l'ossiemoglobina e a destabilizzare il legame del CO con l'emoglobina. Di conseguenza, il legame col monossido di carbonio \u00e8 solo 200 volte pi\u00f9 forte nell'emoglobina, rispetto alle 20.000 volte pi\u00f9 forte nell'eme libero.\nMetabolismo.\nBiosintesi.\nL'istidina \u00e8 un amminoacido essenziale che non \u00e8 sintetizzato negli esseri umani. Essi devono quindi introdurlo tramite la dieta oppure tramite integratori. La biosintesi dell'istidina \u00e8 stata ampiamente studiata nei procarioti come l'Escherichia coli.\nLa sintesi dell'istidina nell'E. coli coinvolge otto prodotti genetici (His1, 2, 3, 4, 5, 6, 7, 8) e avviene in tre passi (fig. 1). Questo \u00e8 possibile perch\u00e9 un solo prodotto di un gene \u00e8 capace di catalizzare pi\u00f9 di una reazione. Per esempio, His4 catalizza 4 passi diversi nel percorso sintetico.\nCome gli animali e i microrganismi, anche le piante hanno bisogno di istidina per crescere e svilupparsi. I microrganismi e le piante sono simili tra di loro perch\u00e9 possono sintetizzare l'istidina, entrambi tramite l'intermedio biochimico fosforibosilpirofosfato. In generale, la biosintesi dell'istidina \u00e8 simile in piante e microrganismi.\nRegolazione della biosintesi.\nQuesta reazione ha bisogno d'energia per avvenire, quindi la presenza di ATP ne attiva il primo enzima, l'ATP-fosforibosiltransferasi. La ATP-fosforibosiltransferasi \u00e8 l'enzima che determina la velocit\u00e0 di reazione, che viene regolata attraverso feedback negativo. Questo significa che in presenza di molto prodotto (istidina) la biosintesi di questa viene inibita.\nDegradazione.\nNei procarioti, l'istidina \u00e8 trasformata in glutammato e ammoniaca.\nL'istidina \u00e8 uno degli amminoacidi che possono essere convertiti in intermedi del ciclo dell'acido tricarbossilico (TCA). L'istidina insieme ad altri amminoacidi come la prolina e l'arginina, prende parte alla deamminazione, un processo in cui il suo ammino-gruppo viene rimosso. Nei procarioti, l'istidina viene prima convertita in urocanato dall'istidasi. Successivamente, l'urocanasi converte l'urocanato in 4-imidazolone-5-propionato. L'imidazolonepropionasi catalizza la reazione per formare il formiminoglutammato (FIGLU) dal 4-imidazolone-5-propionato. Il gruppo formimino viene trasferito al tetraidrofolato e i restanti cinque carboni formano il glutammato. Nel complesso, queste reazioni provocano la formazione di glutammato e ammoniaca. Il glutammato pu\u00f2 quindi essere deamminato dal glutammato deidrogenasi o transaminato per formare \u03b1-chetoglutarato."}
{"id": "50978", "revid": "1305772", "url": "https://it.wikipedia.org/wiki?curid=50978", "title": "Carlo V (disambigua)", "text": "Il nome Carlo V viene utilizzato per riferirsi a diversi personaggi storici:"}
{"id": "50980", "revid": "339392", "url": "https://it.wikipedia.org/wiki?curid=50980", "title": "Carlo I di Spagna", "text": ""}
{"id": "50981", "revid": "1305772", "url": "https://it.wikipedia.org/wiki?curid=50981", "title": "Mime", "text": ""}
{"id": "50982", "revid": "9", "url": "https://it.wikipedia.org/wiki?curid=50982", "title": "MIME", "text": ""}
{"id": "50983", "revid": "287204", "url": "https://it.wikipedia.org/wiki?curid=50983", "title": "Carlo IV", "text": ""}
{"id": "50985", "revid": "1305772", "url": "https://it.wikipedia.org/wiki?curid=50985", "title": "Augusta", "text": ""}
{"id": "50986", "revid": "2108263", "url": "https://it.wikipedia.org/wiki?curid=50986", "title": "Carlo III", "text": "Il nome Carlo III viene usato per riferirsi a diversi personaggi storici:"}
{"id": "50987", "revid": "1305772", "url": "https://it.wikipedia.org/wiki?curid=50987", "title": "Carlo II", "text": "Il nome Carlo II viene usato per riferirsi a diversi personaggi storici:"}
{"id": "50988", "revid": "228587", "url": "https://it.wikipedia.org/wiki?curid=50988", "title": "Carlo VI", "text": ""}
{"id": "50989", "revid": "1305772", "url": "https://it.wikipedia.org/wiki?curid=50989", "title": "Carlo VII", "text": "Il nome Carlo VII viene usato per riferirsi a diversi personaggi storici:"}
{"id": "50990", "revid": "36426", "url": "https://it.wikipedia.org/wiki?curid=50990", "title": "Carlo VIII", "text": ""}
{"id": "50991", "revid": "228587", "url": "https://it.wikipedia.org/wiki?curid=50991", "title": "Carlo IX", "text": ""}
{"id": "50992", "revid": "1494169", "url": "https://it.wikipedia.org/wiki?curid=50992", "title": "Carlo X", "text": ""}
{"id": "50993", "revid": "287204", "url": "https://it.wikipedia.org/wiki?curid=50993", "title": "Isoleucina", "text": "Lisoleucina (simbolo Ile o I) \u00e8 un \u03b1-amminoacido, la sua molecola \u00e8 chirale. Contiene un \u03b1-ammino gruppo (protonato a \u2212NH in condizioni fisiologiche), un gruppo carbossilico (deprotonato a \u2212COO- in condizioni fisiologiche) e una catena laterale alifatica, un sec-butile, classificata come apolare e non carica (a pH fisiologico). In condizioni fisiologiche si trova perci\u00f2 in forma zwitterionica.\nL'enantiomero L \u00e8 uno dei venti amminoacidi ordinari e si riferisce allo stereoisomero acido-(2\"S\",3S)-2-amino-3-metilpentanoico: questa \u00e8 la configurazione naturale.\n\u00c8 un amminoacido essenziale negli umani, infatti il corpo non pu\u00f2 sintetizzarlo e deve quindi essere assunto con la dieta. L'isoleucina \u00e8 sintetizzata in altri organismi, come i batteri, a partire dal piruvato utilizzando enzimi biosintetici della leucina. Nella trascrizione genetica \u00e8 codificata dai codoni AUU, AUC, AUA, a cui corrispondono rispettivamente le triplette di nucleotidi ATT, ATC, ATA nel DNA. \nLa presenza di questo amminoacido nella composizione media delle proteine di organismi eucarioti varia tra il 3% e il 9%, dipendentemente dal regno tassonomico di origine.\nMetabolismo.\nBiosintesi.\nEssendo un nutriente essenziale (non sintetizzato dal corpo umano), l'isoleucina deve essere assunta con la dieta, solitamente come componente di proteine. Nelle piante e nei microrganismi \u00e8 sintetizzata in vari passaggi, partendo da acido piruvico e alpha-chetoglutarato. Gli enzimi coinvolti in questa biosintesi includono:\nCatabolismo.\nL'isoleucina \u00e8 un amminoacido sia glucogenico sia chetogenico. Dopo la transaminazione con alpha-ketoglutarato la catena laterale alifatica pu\u00f2 essere convertita sia in succinil-coenzima A, e inserita nel ciclo dell'acido citrico per l'ossidazione, o convertita in acido ossalacetico per la gluconeogenesi (perci\u00f2 glucogenico). Pu\u00f2 anche essere convertita in acetil-coenzima A e inserita nel ciclo dell'acido citrico per condensazione con acido ossalacetico per formare citrato. Nei mammiferi l'acetil-coenzima A non pu\u00f2 essere riconvertito a carboidrato ma pu\u00f2 essere usato nella sintesi di corpi chetonici o acidi grassi, perci\u00f2 l'isoleucina \u00e8 un amminoacido chetogenico.\nL'incapacit\u00e0 di metabolizzare l'isoleucina, insieme a altri amminoacidi, \u00e8 associata con la malattia MSUD che consiste nella decolorazione delle urine del paziente e nell'odore caratteristico di queste, da cui deriva il nome della patologia. Nei casi pi\u00f9 gravi, la malattia pu\u00f2 portare a danni a cellule nervose e al decesso.\nResistenza all'insulina.\nL'isoleucina, come gli altri amminoacidi a catena ramificata, \u00e8 associata con la resistenza all'insulina: nel sangue di topi, ratti e umani affetti da diabete si osservano livelli pi\u00f9 alti di isoleucina. Nei topi, una dieta giornaliera mancante di isoleucina migliora la sensibilit\u00e0 all'insulina, mentre una dieta settimanale di questo tipo abbassa significativamente i livelli di glucosio nel sangue. In topi affetti da obesit\u00e0 indotta da dieta e resistenti all'insulina, una dieta con livelli diminuiti di isoleucina e di altri amminoacidi a catena ramificata porta a una riduzione dell'adiposit\u00e0 e a un miglioramento della sensibilit\u00e0 all'insulina.\nFabbisogno giornaliero.\nIl fabbisogno giornaliero raccomandato dall'Organizzazione mondiale della sanit\u00e0 per questo amminoacido essenziale \u00e8 20 mg/kg di peso corporeo. Ad esempio, il valore raccomandato per un individuo di 70 kg \u00e8 1400 mg.\nFonti nutrizionali.\nSebbene questo amminoacido non sia biosintetizzato dagli animali, esso \u00e8 presente in grandi quantit\u00e0 anche in alimenti di origine animale. Gli alimenti con pi\u00f9 alto contenuto di isoleucina includono: uova, proteine della soia, alga marina, tacchino, pollo, agnello, formaggio e pesce.\nStereoisomeri.\nL'isoleucina fa parte, assieme alla treonina, della ristretta famiglia di \u03b1-amminoacidi naturali contenenti due centri stereogenici. I possibili stereoisomeri sono quattro e posseggono rispettivamente configurazione assoluta: (2\"S\",3S), (2\"R\",3R), (2\"S\",3R) e (2\"R\",3S). Quando si parla di L-treonina ci si riferisce allo stereoisomero (2\"S\",3\"R\"), il pi\u00f9 rappresentato in natura.\nSintesi.\nL'isoleucina pu\u00f2 essere sintetizzata in un processo a pi\u00f9 stadi partendo da 2-bromobutano e dietilmalonato. L'isoleucina sintetica fu segnalata per la prima volta nel 1905 dal chimico francese Louis Bouveault.\nIl chimico tedesco Felix Ehrlich scopr\u00ec l'isoleucina nella melassa della barbabietola nel 1903."}
{"id": "50994", "revid": "287204", "url": "https://it.wikipedia.org/wiki?curid=50994", "title": "Papa Leone VI", "text": "Biografia.\nOrigini.\nLe fonti sono molto avare di notizie su Leone e gran parte di esse sono frutto di ipotesi successive al periodo in cui visse, e talvolta neppure fondate. Di nobile famiglia, probabilmente romana, suo padre era un giurista (per l'esattezza, il \"primicerio\") di nome Cristoforo. Secondo Gaetano Moroni, apparteneva alla famiglia Gemina, detta poi Sanguigna, che sar\u00e0 parte del patriziato romano nel corso dei secoli a venire.\nPremesse: la caduta di Giovanni X.\nNell'elezione al papato influ\u00ec certamente Marozia che, dopo la morte del padre Teofilatto (\u2020 924), aveva assunto il titolo di \"senatrice\" e \"patrizia\" e di fatto governava Roma sia grazie a varie alleanze con la nobilt\u00e0 sia grazie ai suoi matrimoni con sovrani e pretendenti al trono. Nel 928 si era risposata con il marchese Guido di Toscana il quale, al comando dei suoi soldati, spodest\u00f2 dal Soglio pontificio e rinchiuse in carcere papa Giovanni X (maggio dello stesso anno), l'ultimo pontefice a dimostrare una notevole indipendenza politica dall'aristocrazia romana.\nIl pontificato.\nL'elezione.\nEssendo dunque vacante il Soglio, Marozia present\u00f2 il cardinale di Santa Susanna Leone come il candidato dello stesso Giovanni X, dal quale asser\u00ec che fosse stato designato in punto di morte. In et\u00e0 gi\u00e0 avanzata, Leone venne eletto papa tra maggio e giugno 928.\nGoverno della Chiesa.\nLeone, probabilmente conscio che il suo incarico fosse \"ad interim\" (Marozia stava preparando l'elezione al Soglio di Giovanni, suo figlio), non pare aver compiuto atti rilevanti contro il potere dell'aristocrazia. Si limit\u00f2, come il successore Stefano VII, agli uffici divini. Tra gli atti del suo breve pontificato vi \u00e8 la conferma delle decisioni del Sinodo di Spalato. Inoltre complet\u00f2 l'intervento del suo predecessore nella confusa situazione ecclesiastica in Dalmazia e concesse il pallio all'arcivescovo Giovanni e ordin\u00f2 che i vescovi dalmati gli obbedissero. Ordin\u00f2 al vescovo Gregorio di amministrare la chiesa di Scardona e ad altri di limitare i loro poteri alla propria diocesi.\nTratta proprio questo argomento l'unica delle sue lettere che si \u00e8 conservata: in essa Leone si rivolge ai vescovi Formin di Zara, Gregorio di Nin e ad altri vescovi della Dalmazia e della Croazia, affinch\u00e9 obbediscano all'arcivescovo di Spalato, Giovanni al quale egli stesso ha inviato un pallio, segno della sua autorit\u00e0 metropolitana. Ha anche ordinato a tutti i vescovi, in particolare quelli delle isole di Lussino ed Arbe, nonch\u00e9 a Ragusa di Dalmazia, di accontentarsi dei territori delle loro diocesi e di consentire al vescovo Gregorio di gestire in pace la sua chiesa di Scardona. La situazione in quella zona era gi\u00e0 stata affrontata da Giovanni X, ma la lettera non si discosta comunque da similari inviate da altri pontefici nello stesso periodo in caso di analoghe situazioni. \nLeone VI mor\u00ec nel dicembre 928 o, al massimo, nel gennaio del 929, dopo appena sette mesi di papato. Fu sepolto in San Pietro e il Moroni ricorda i languidi versi che Flodoardo di Reims scrisse in sua memoria:"}
{"id": "50995", "revid": "483325", "url": "https://it.wikipedia.org/wiki?curid=50995", "title": "Acolnahuacatl", "text": "Acolnahuacatl o Acolmiztli nella mitologia azteca era una divinit\u00e0 di Mictlan, il mondo sotterraneo.\nAcolmiztli, che significa \"Forte Felino\" o \"Braccio di Puma\" in Nahuatl, era raffigurato come un puma di colore nero, con un ruggito sovrannaturale, ed aveva il compito di tenere lontano i vivi dal regno dei morti."}
{"id": "50996", "revid": "125834071", "url": "https://it.wikipedia.org/wiki?curid=50996", "title": "Papa Stefano VIII", "text": "Biografia.\nOrigini.\nRomano, al momento dell'elezione al Soglio pontificio Stefano era cardinale prete del titolo dei Santi Silvestro e Martino ai Monti. Fu eletto il giorno immediatamente successivo a quello della morte del predecessore Leone VII.\nPontificato.\nStefano, come il suo predecessore Leone VII, faceva parte della serie di \"papi cortigiani\" voluti da Alberico e infatti fu eletto per volont\u00e0 del \"senator \"Alberico II di Spoleto, che era allora l'assoluto padrone di Roma. Bench\u00e9 privati di qualsiasi potere politico, i papi di questo periodo erano uomini pii e si adoperarono per la restaurazione della disciplina nella Chiesa, beneficiando l'azione riformatrice di Cluny. Di Stefano VIII sono note solamente alcune donazioni al monastero di Tolla, presso Piacenza, e all'abbazia della Lorena, in continuit\u00e0 con l'azione di riforma monastica di Alberico iniziata sotto Leone VII. \nStefano, bench\u00e9 fosse devoto ad Alberico, riusc\u00ec comunque ad esercitare la sua funzione pacificatrice in qualit\u00e0 di Vicario di Cristo inducendo i Franchi occidentali ad accettare Luigi IV d'Oltremare come loro legittimo re contro altri pretendenti. Sempre in Francia, accord\u00f2 il pallio all'arcivescovo di Reims Ugo di Vermandois, figlio ventenne del potente Eriberto di Vermandois.\nMorte e sepoltura.\nStefano VIII mor\u00ec nell'ottobre del 942 e fu sepolto nell'antica basilica di San Pietro in Vaticano. \nDiffusione di false notizie biografiche.\nNel corso dei secoli successivi si diffusero delle leggende che affermavano che Stefano fosse di origine tedesca, e per questo fosse stato imposto come pontefice da Ottone I di Sassonia. Inoltre Martino di Troppau, nel suo \"Chronicon\", raccont\u00f2 di come Stefano VIII fosse stato vittima di una sollevazione popolare nel corso della quale fu aggredito e mutilato da alcuni nobili della fazione di Alberico (\"mutilatus a quibusdam Romanis\"), offeso pubblicamente dal pontefice. Si tratta in entrambi i casi di notizie non attendibili; in questi anni il dominio di Alberico su Roma era totale, e pertanto non solo non avrebbe permesso che un papa straniero sedesse in Laterano, ma inoltre la tesi di Martino (che \u00e8 l'unica fonte che fornisce tale notizia, tra altre non veritiere) presupporrebbe un indebolimento del potere di Alberico, che nessuna fonte riferisce."}
{"id": "50998", "revid": "3732", "url": "https://it.wikipedia.org/wiki?curid=50998", "title": "Papa Giovanni XI", "text": "Biografia.\nOrigini familiari e carriera ecclesiastica.\nL'identificazione del padre di Giovanni XI \u00e8 discussa. Sua madre era sicuramente Marozia, la donna pi\u00f9 potente di Roma. Ufficialmente Giovanni era figlio di Alberico I di Spoleto, il primo marito di Marozia. Secondo Liutprando, invece, suo padre fu papa Sergio III: \nAnche il \"Liber Pontificalis\" attribuisce la paternit\u00e0 a papa Sergio III: \"Johannes, natione Romanus ex patre Sergio papa\". La relazione tra Sergio e Marozia, quindi, fu intrattenuta tra il 907 e il 910, anni in cui Marozia ha dato alla luce Giovanni.\nFerdinand Gregorovius, Ernst D\u00fcmmler , Thomas Greenwood (\"Cathedra Petri: A Political History of the Great Latin Patriarchate\"), Philip Schaff e Rudolf Baxmann sono d'accordo con Liutprando nell'indicare papa Sergio III come vero padre di Giovanni XI. Se questo fosse vero, allora Giovanni XI sarebbe l'unico figlio illegittimo conosciuto di un papa divenuto papa egli stesso. D'altra parte H. Mann Reginald L. Poole, Peter Llewelyn, Karl Josef von Hefele, August Friedrich Gfr\u00f6rer, Ludovico Antonio Muratori e Francis Patrick Kenrick ritengono che il padre di Papa Giovanni XI fosse Alberico I di Spoleto. \n\u00c8 dunque comprensibile che gli storici e i biografi dei papi d'epoca successiva a quella di Liutpando, quali l'umanista Platina, e storici contemporanei come Claudio Rendina e il tedesco Franz Xaver Seppelt sostengano l'ipotesi di Liutprando e del \"Liber Pontificalis\". Il Seppelt, in particolare (citato dal ), afferma che \"Il maldicente Liutprando non costituisce l'unica fonte sui natali illegittimi del nuovo papa, per cui questa illegittimit\u00e0 pu\u00f2 essere ammessa con una certa fondatezza\". In conclusione, mentre la maternit\u00e0 di Marozia appaia certa e confermata da tutte le fonti, la paternit\u00e0 rimane incerta e le opinioni sono tuttora discordanti. In ogni caso, \u00e8 accertato che Giovanni rimase orfano di padre nel suo primo anno di vita. \nDal matrimonio con Alberico Marozia ebbe altri figli, ma riserv\u00f2 a Giovanni la carriera ecclesiastica, facendogli percorrere le tappe necessarie per diventare pontefice mentre sedevano sul soglio pontificio Leone VI e Stefano VII. L'ultima tappa prima dell'elezione papale fu la nomina a cardinale presbitero di Santa Maria in Trastevere (data sconosciuta).\nIl pontificato (931-935).\nElezione.\nQuando Stefano VII mor\u00ec, nel marzo del 931, Giovanni era cardinale prete di Santa Maria in Trastevere, e dunque sal\u00ec al soglio di Pietro quando aveva tra i 21 e i 24 anni.\nGiovane e inesperto, per i primi due anni di pontificato, cio\u00e8 finch\u00e9 Marozia ebbe il potere assoluto su Roma, Giovanni rimase totalmente succube della volont\u00e0 della madre e del fratello Alberico. Come i suoi due predecessori, Giovanni non prese parte al governo della citt\u00e0, essendo il potere temporale nelle mani della madre.\nIl colpo di stato di Alberico.\nRimasta vedova per la seconda volta, nel 932 Marozia celebr\u00f2 un terzo matrimonio con il Re d'Italia Ugo di Provenza, che era per\u00f2 suo cognato, in quanto fratello del defunto secondo marito di lei Guido di Toscana. Giovanni, come papa e figlio della sposa, non ebbe ovviamente problemi a superare le norme del diritto canonico al riguardo, che avrebbero dovuto impedire il matrimonio incestuoso tra congiunti, ma Ugo prefer\u00ec non correre rischi e invent\u00f2 una diversa ascendenza sia per Guido che per l'altro fratello Lamberto. Giunto a Roma, il matrimonio fu celebrato in Castel Sant'Angelo. Gregorovius ritiene plausibile che fosse proprio Giovanni ad officiare e benedire le nozze:\nLe ambizioni di Marozia cominciarono a suscitare invidie e malumori nell'aristocrazia romana, ma colui che concretamente scompagin\u00f2 i suoi piani fu un suo familiare, addirittura un suo figlio: il gi\u00e0 citato Alberico. Egli aveva in qualche modo celato la sua ambizione di sostituire la madre come signore \"de facto \" di Roma. L'occasione gli si present\u00f2 durante il ricevimento di nozze di Marozia con Ugo di Provenza. Alberico fu costretto dalla madre a fare il paggio; per sbaglio (o apposta) vers\u00f2 un po' d'acqua sulle mani del re, il quale ricambi\u00f2 con un sonoro schiaffo sulla guancia di Alberico. Un simile insulto ai romani da parte di un barbaro (Ugo apparteneva alla dinastica franca dei Bosonidi) era un insulto a Roma: il popolo afferr\u00f2 le armi e, sotto la guida di Alberico, assalt\u00f2 Castel Sant'Angelo. Ug\u00f2 fugg\u00ec di notte da Roma senza scorta e ritorn\u00f2 nelle sue terre.\nSubito dopo la presa del potere, Alberico rinchiuse la madre in convento e si autoproclam\u00f2 \"senator, patricius et princeps Romanorum\". Quanto a Giovanni, fu confinato nella residenza pontificia del Palazzo del Laterano. Da quel momento in poi, lo stesso Alberico controll\u00f2 interamente Roma, papato compreso, per pi\u00f9 di due decenni.\nSotto l'autocrazia di Alberico.\nIl scrive che \u00ab[Giovanni] da allora e solo per qualche anno (mor\u00ec venticinquenne) esercit\u00f2 il suo ministero praticamente agli arresti domiciliari nel Laterano e limitandosi ad attivit\u00e0 liturgiche e religiose\u00bb. \u00c8 dello stesso parere il Ferdinand Gregorovius.\nIl pontificato di Giovanni fu segnato dal sostegno all'intronizzazione di Teofilatto, giovane figlio dell'imperatore bizantino Romano I Lecapeno, sul seggio del Patriarcato di Costantinopoli.\nNel 931 Giovanni XI confer\u00ec a Oddone, abate del monastero di Cluny in Borgogna, un privilegio che sar\u00e0 fondamentale per la rinascita spirituale dell'XI secolo: la protezione diretta della Santa Sede sul monastero francese e la possibilit\u00e0 di aggregare monasteri al \"monastero madre\". Quest'atto escludeva l'interferenza di principi e del vescovo locale nella vita della comunit\u00e0, rendendo Cluny una sorta di \"enclave\" papale in terra francese. Ci\u00f2 permise ai monaci cluniacensi di operare indisturbati nella diffusione dei loro ideali comunitari e delle virt\u00f9 che si prefissero di raggiungere.\nCreazione di cardinali.\nDurante il suo pontificato Giovanni XI cre\u00f2 un solo cardinale: Leone, che diventer\u00e0 suo successore nel gennaio del 936 col nome di Leone VII.\nDocumenti del pontificato.\nNon \u00e8 possibile fissare una data esatta dei documenti di Giovanni; ma si possono ugualmente citare i pi\u00f9 importanti:\nMorte.\nNel dicembre del 935 (o al pi\u00f9 tardi agli inizi del 936) Giovanni XI mor\u00ec all'improvviso, dopo essere vissuto per cinque oscuri anni sotto lo sguardo vigile del fratello. \u00c8 sepolto in San Giovanni in Laterano."}
{"id": "50999", "revid": "125735651", "url": "https://it.wikipedia.org/wiki?curid=50999", "title": "Papa Leone VII", "text": "Biografia.\nOrigini ed elezione.\nRomano, Leone era probabilmente un monaco benedettino. Cardinale presbitero di San Sisto, \u00e8 possibile che avesse accettato controvoglia l'elezione a sommo pontefice. Costretto per\u00f2 dall'onnipotente Alberico II, dittatore di Roma, ad accettare la nomina, Leone fu eletto nel dicembre 935 o, se si posticipa la morte di Giovanni XI al gennaio del 936, fu eletto e consacrato il 3 gennaio.\nIl pontificato.\nIl patrocinio dell'Abbazia di Cluny.\nLa sua presenza, come sovrano \"de jure \"del Patrimonio di San Pietro, fu offuscata da quella di Alberico, che patrocin\u00f2 la diffusione del monachesimo cluniacense gi\u00e0 avviata dal fratellastro Giovanni XI: promosse con l'aiuto di Oddone, il grande abate di Cluny, una riforma della decadente disciplina monastica benedettina, alla quale accompagn\u00f2 un'opera di ricostruzione che coinvolse l'abbazia di San Paolo e diversi conventi del Lazio, tra cui quello di Subiaco. In realt\u00e0 il fine di Alberico era soprattutto politico, perch\u00e9 la sistemazione di comunit\u00e0 monastiche nei dintorni di Roma tendeva ad allontanare dai possedimenti conventuali della Campagna romana, in cui avevano spesso preso dimora, tutti quei baroni e loro vassalli che potevano costituire una minaccia per il suo potere. Papa Leone, dal canto suo, perseguendo finalit\u00e0 molto pi\u00f9 religiose, favor\u00ec quest'opera di riforma, mantenendo con il \"princeps\", da lui definito \"dilectus spiritualis filius Albericus, gloriosus princeps et senator\", rapporti di cordiale sudditanza.\nAltre testimonianze.\nLeone esercit\u00f2 la sua potest\u00e0 spirituale anche in altre questioni: minacci\u00f2 Ugo Capeto di non far entrare donne nel monastero di San Martino di Tours, di cui Ugo era l'abate; invi\u00f2 il pallio a Gerardo, arcivescovo di Lorch in Germania; invi\u00f2 delle lettere ai vescovi di Francia e Germania riguardo al trattamento penitenziale verso gli indovini e i cartomanti, oltre a condannare il matrimonio dei preti.\nIncontro con Flodoardo.\nFlodoardo (894-966), canonico di Reims e storico della Chiesa di quel secolo, si rec\u00f2 a Roma sotto il pontificato di Leone VII il quale, in segno di benevolenza, lo invit\u00f2 a pranzo nel Palazzo del Laterano. Il prelato francese lasci\u00f2 del pontefice un ritratto ammirevole:\nMorte e sepoltura.\nLeone VII mor\u00ec il 13 luglio 939, dopo tre anni e mezzo di pontificato. \u00c8 sepolto in San Pietro."}
{"id": "51000", "revid": "31886", "url": "https://it.wikipedia.org/wiki?curid=51000", "title": "Acuecucyoticihuati", "text": "Chalchiuhtlicue [trad.\"(Colei che indossa una) sottana-di-giada\"; pron.\"Cialciutlicue\"] era la dea di tutte le acque terrestri. \nStando all\"Historia de los mexicanos por sus pinturas\", del francescano Andr\u00e9s de Olmos, fu lei a presiedere il \"Quarto Sole\", ossia la quarta era del cosmo, per ben 312 anni. Dopo tale periodo la dea scaten\u00f2 il diluvio, che sommerse le terre e fece crollare i cieli, e che tramut\u00f2 ogni abitante della superficie terrestre nelle diverse specie di pesci conosciute. \nSuo sposo era il dio Tlaloc e suo figlio Tecciztecatl."}
{"id": "51002", "revid": "733832", "url": "https://it.wikipedia.org/wiki?curid=51002", "title": "Chalchiuhtlicue", "text": ""}
{"id": "51005", "revid": "2207", "url": "https://it.wikipedia.org/wiki?curid=51005", "title": "Chalciuhtlicue", "text": ""}
{"id": "51006", "revid": "363629", "url": "https://it.wikipedia.org/wiki?curid=51006", "title": "Lisina", "text": "La lisina \u00e8 un amminoacido polare, la sua molecola \u00e8 chirale.\nL'enantiomero L \u00e8 uno dei 20 amminoacidi ordinari, il suo gruppo laterale reca un gruppo amminico che le conferisce un comportamento basico.\nNegli esseri umani \u00e8 un amminoacido essenziale, cio\u00e8 va assunta tramite l'alimentazione dato che l'organismo non \u00e8 in grado di sintetizzarla.\nPer decarbossilazione, la lisina si trasforma in cadaverina.\nRuoli biologici.\nLa lisina e la vitamina C formano insieme la L-carnitina, una molecola coinvolta nell'ossidazione degli acidi grassi.\nNella sua forma idrossilata, grazie all'intervento della vitamina C, rientra nella composizione del collagene, la proteina fibrosa che costituisce le ossa, le cartilagini e altri tessuti connettivi; favorisce la formazione di anticorpi, ormoni (come quello della crescita) ed enzimi; \u00e8 inoltre necessaria allo sviluppo e alla fissazione del calcio nella ossa. Insieme con la metionina rappresenta l'amminoacido precursore della carnitina.\nLa lisina \u00e8 importante anche come precursore di un'importante vitamina, la niacina, meglio conosciuta anche come vitamina B3 o PP. La carenza di niacina, frequente nel periodo postbellico a causa di un'alimentazione basata prevalentemente su prodotti come la polenta, provoca la pellagra.\nI capelli sono costituiti prevalentemente da proteine e in particolare da due aminoacidi, la lisina e la cisteina (entrambi contenuti nella cheratina). Per questo motivo la lisina \u00e8 presente in numerosi integratori per capelli e in prodotti dedicati al trattamento dell'alopecia androgenetica.\nL'utilizzo della lisina \u00e8 stato anche proposto per prevenire la riattivazione dell'herpes simplex, virus responsabile degli episodi ricorrenti di herpes labiale.\nLa sua assimilazione richiede micronutrienti come il manganese, il magnesio, la vitamina C e la vitamina B6. Un'eccessiva assunzione produce un aumento del colesterolo e litiasi biliare.\nCarenza di lisina.\nLa sua carenza pu\u00f2 provocare anemia, occhi rossi, disordini degli enzimi, perdita dei capelli, carenza di concentrazione, irritabilit\u00e0, spossatezza, inappetenza, disordini riproduttivi, sviluppo ritardato e perdita di peso.\nUna carenza di lisina pu\u00f2 produrre una carenza di niacina (vitamina B3) e portare alla pellagra. \nSovradosaggio.\nPotrebbe favorire uno squilibrio aminoacidico e diabete, soprattutto in caso di alimentazione scarsa; iperlisinemia/iperlisinuria (patologia genetica). Ad alte dosi (10-15 g) pu\u00f2 provocare disturbi gastrointestinali.\nFonti di lisina.\nLa lisina \u00e8 presente soprattutto nella carne (carne rossa, maiale, pollame), nel formaggio, nei semi di amaranto, nel latte, nelle uova, in alcuni pesci (merluzzo e sardine), nella soia, nei suoi derivati e nei legumi in generale. \u00c8 scarsamente presente nei cereali, ad eccezione del grano saraceno nel quale si trova in percentuali maggiori rispetto agli altri cereali e all'uovo, con valori che vanno dal 4 al 20% a seconda delle cultivar e delle condizioni ambientali."}
{"id": "51007", "revid": "2014155", "url": "https://it.wikipedia.org/wiki?curid=51007", "title": "Papa Stefano IX", "text": "Biografia.\nOrigine familiare e carriera ecclesiastica.\nNato Frederic Gozzelon, era figlio di Gozzelon di Lotaringia. Aveva un fratello e due sorelle: suo fratello maggiore era Goffredo il Barbuto, duca dell'Alta Lorena, che, in qualit\u00e0 di marchese di Toscana (per via del suo matrimonio con Beatrice, vedova del marchese di Toscana Bonifacio di Canossa), svolse un ruolo importante nella politica dell'epoca. Le due sorelle erano Regelindis e Uda, sposate con i conti di Namur e di Lovanio.\nFederico Gozzelon portava i nomi del padre e dello zio, il conte Frederic di Verdun, in seguito monaco presso lo zio Adalberone, prozio di Federico. Un altro prozio di Federico fu Adalberone di Reims.\nFederico ebbe una veloce carriera ecclesiastica. Fu arcidiacono di Wazone di Liegi e del suo successore, Teoduino, fino al 1051, quando divenne \"Bibliotecharius\", ovvero Cancelliere di papa Leone IX. Nel 1049, quando non aveva ancora trent'anni, fu elevato al cardinalato (cardinale diacono di Santa Maria in Domnica). Fu al fianco di Leone IX nella sfortunata spedizione contro i Normanni (battaglia di Civitate del 1053) e fu apocrisario a Costantinopoli durante gli episodi che produssero lo Scisma d'Oriente (1054). Il 23 maggio 1057 divenne abate di Montecassino per volere di papa Vittore II.\nL'elezione.\nCinque giorni dopo la morte di Vittore II (che lo aveva nominato cardinale presbitero due settimane prima di morire) venne scelto per succedergli, nonostante Federico consigliasse caldamente altri degnissimi candidati (tra cui Giovanni Mincio dei Conti di Tuscolo, suo amico, che, meno di un anno dopo, gli succeder\u00e0). Si diede il nome pontificale di \"Stefano IX\" in omaggio a San Stefano Papa, di cui ricorreva la festa, e ignorando Stefano eletto nella numerazione.\nPontificato.\nNel contesto della riforma dell'XI secolo, Stefano IX mostr\u00f2 grande zelo nel rafforzare le politiche sul celibato ecclesiastico e pianific\u00f2 grandi progetti per l'espulsione dei Normanni dall'Italia e per l'elevazione di suo fratello al trono imperiale, ma venne colpito da una grave malattia, dalla quale si riprese solo parzialmente e temporaneamente. Durante il suo pontificato conferma anche alcuni atti di papa Leone IX, tra cui i diritti e le propriet\u00e0 dell'abate del monastero di Sansepolcro, in Alta Valle del Tevere.\nMor\u00ec all'improvviso a Firenze il 29 marzo 1058; gli successe proprio Giovanni Mincio come Benedetto X (considerato per\u00f2 un antipapa).\nRimase l'ultimo papa tedesco fino all'elezione di papa Benedetto XVI, avvenuta nel 2005.\nSecondo l'\"Enciclopedia Treccani\", \u00e8 Venerabile."}
{"id": "51009", "revid": "1154737", "url": "https://it.wikipedia.org/wiki?curid=51009", "title": "Amimitl", "text": "Amimitl, nella mitologia azteca, era il dio dei laghi e dei pescatori. Veniva anche definito \"freccia d'acqua\" e, secondo Torquemada, veniva venerato in particolare a \"Cuitlahuac\". Il dio della pesca colpiva le vittime della sua ira con malattie, i sintomi delle quali erano caratterizzati dalla secrezione di sostanze liquide. \nSecondo uno studio dello storico gesuita messicano Francisco Xavier Clavigero (\"Storia Antica del Messico\"), Amimitl verrebbe identificato con Opochtli, il dio dei fabbricanti di reti e dei pescatori che usano reti. \nInno a Amimitl.\nInno di antica origine cichimeca, la lingua Nahuatl, nella quale \u00e8 stato trascritto, pare non renda perfettamente il significato, anche se si tratta inequivocabilmente di un accompagnamento alla danza."}
{"id": "51010", "revid": "1272592", "url": "https://it.wikipedia.org/wiki?curid=51010", "title": "Atl (divinit\u00e0)", "text": "Atl nella mitologia azteca era il dio dell'acqua. Questo termine compare anche in alcuni nomi e toponimi composti della lingua azteca, con il significato generico di \"acqua\". Alcuni esempi:\nI sostenitori della realt\u00e0 storica del mito di Atlantide hanno ipotizzato un nesso fra questo termine ed il nome del mitico continente perduto. Secondo loro, infatti, gli aztechi altro non sono che i discendenti dei sopravvissuti al leggendario cataclisma che colp\u00ec l'isola di Atlantide. Questa teoria non \u00e8 per\u00f2 supportata da prove."}
{"id": "51012", "revid": "287204", "url": "https://it.wikipedia.org/wiki?curid=51012", "title": "Atlacamani", "text": "Atlacamani era, nella mitologia azteca, la dea delle tempeste oceaniche come, ad esempio, gli uragani.\nEra probabilmente una delle rappresentazioni di Chalchiuhtlicue."}
{"id": "51019", "revid": "123897173", "url": "https://it.wikipedia.org/wiki?curid=51019", "title": "Papa Marino II", "text": "Biografia.\nOrigini ed elezione.\nRomano di nascita e cardinale prete di San Ciriaco, Marino fece parte della serie di papi cortigiani di Alberico II di Spoleto, come i suoi predecessori Leone VII e Stefano VIII. Fu eletto il 30 ottobre del 942 e consacrato prima dell'11 novembre.\nPontificato.\nDi Marino II, uomo molto pio ma senza alcuna personalit\u00e0 politica, sono note solamente alcune donazioni alle abbazie di Fulda e di Montecassino, in continuit\u00e0 con l'azione di riforma monastica di Alberico e dei suoi immediati predecessori sul Soglio di Pietro. Di lui non si sa nulla di pi\u00f9. Il suo pontificato si svolse all'insegna della politica albericiana, tanto che il monaco Benedetto del Soratte scrisse che: \nMorte e sepoltura.\nMarino II mor\u00ec nel maggio del 946 e fu sepolto in San Pietro.\nIl nome pontificale \"Marino\".\nPer molti secoli il suo nome fu mutato in \"Martino III\" cos\u00ec come Marino I in \"Martino II\" perch\u00e9 si pensava, a torto, che \"Marino\" fosse una variante di \"Martino\". Nel 1281, quando fu eletto Simone de Brion, il nuovo pontefice, in omaggio a papa Martino I, piuttosto che chiamarsi \"Martino II\" decise di chiamarsi \"Martino IV\"."}
{"id": "51020", "revid": "9", "url": "https://it.wikipedia.org/wiki?curid=51020", "title": "Papa Martino III", "text": ""}
{"id": "51021", "revid": "547034", "url": "https://it.wikipedia.org/wiki?curid=51021", "title": "Leucina", "text": "La leucina \u00e8 un amminoacido utilizzato dagli esseri viventi per la sintesi delle proteine. Viene indicato comunemente con le sigle L o Leu ed \u00e8 codificato sull'RNA messaggero dai codoni CUU, CUG, CUC, CUA, UUA e UUG.\nStoria.\nNel 1819, il chimico e farmacista francese Joseph Louis Proust, Riusc\u00ec a isolare due sostanze a base di farina di frumento, che chiam\u00f2 \"acido caseico\" e \"ossido caseoso\". \nUn anno dopo, Henri Braconnot isol\u00f2 una nuova sostanza, apparentemente per idrolisi acida delle fibre muscolari e della lana, e la chiam\u00f2 a causa del colore bianco dei cristalli \"Leuicina\". Eduard Mulder nel 1839 riconobbe l'identit\u00e0 dei due corpi e ne discusse la possibile composizione. Ma fu solo nel 1891 che il chimico tedesco Ernst Schulze e il suo dottorando Arthur Likiernik raggiunsero adeguatamente la costituzione della L-leucina.\nStruttura.\nLa leucina, come tutti gli amminoacidi, \u00e8 composta da un gruppo amminico (&lt;chem&gt;-NH2&lt;/chem&gt;) e da uno carbossilico (&lt;chem&gt;-COOH&lt;/chem&gt;). La catena laterale \u00e8 alifatica e ramificata (&lt;chem&gt;-CH2-CH-(CH3)2&lt;/chem&gt; sostituente chiamato isobutile), il che rende la molecola apolare. Siccome la molecola presenta un gruppo a carattere basico (quello amminico) ed uno a carattere acido (quello carbossilico), viene definita anfotera in quanto pu\u00f2 mostrare entrambi i comportamenti a seconda del pH.\nIl punto isoelettrico della leucina, ossia il valore di pH in cui l'amminoacido si dissocia nella sua parte acida (&lt;chem&gt;-COO-&lt;/chem&gt;) e si protona nella sua parte basica (&lt;chem&gt;-NH3+&lt;/chem&gt;), \u00e8 6,01. Questo valore lo si ottiene dalla media tra la costante di dissociazione acida e quella basica. L'amminoacido cos\u00ec dissociato viene definito zwitterione, il quale presenta cariche negative e positive in uguali quantit\u00e0 e dunque, carica globale neutra. Questa propriet\u00e0 impedisce ad uno zwitterione di subire una migrazione elettroforetica.\nSiccome al carbonio 2, chiamato anche carbonio \u03b1, sono legati 4 sostituenti differenti (&lt;chem&gt;-H&lt;/chem&gt;, isobutile, &lt;chem&gt;-NH2&lt;/chem&gt; e &lt;chem&gt;-COOH&lt;/chem&gt;), viene identificato in quest'ultimo uno stereocentro. A seconda di come sono orientati tridimensionalmente questi sostituenti, possono identificarsi 2 enantiomeri: l'acido 2(\"S\")-ammino-3-metilpentanoico e l'acido 2(\"R\")-ammino-3-metilpentanoico. Queste due molecole hanno attivit\u00e0 ottica e quindi si possono distinguere l'L-leucina come la D-leucina.\nCon il nome \"leucina\" si intendono in genere le miscele racemiche.\nL-leucina.\nL'enantiomero L della valina \u00e8 quello utilizzato dagli esseri viventi come mattoncino per costruire le proteine. Non \u00e8 sintetizzato nel nostro organismo, per cui rientra in quella categoria di amminoacidi \"essenziali\" da introdurre con la dieta.\nBiosintesi.\nPiante e microrganismi sintetizzano la leucina dall'acido piruvico. La sintesi dell'amminoacido valina \u00e8 compresa nella parte iniziale di questa via.\nMetabolismo.\nIl metabolismo della leucina si verifica in molti tessuti del corpo umano; tuttavia, la maggior parte della leucina alimentare viene metabolizzata all'interno del fegato, del tessuto adiposo e del tessuto muscolare.\nNegli individui sani, circa il 60% della leucina introdotta con la dieta viene metabolizzata ad acetil-CoA e, in minima parte, anche in acido \u03b2-idrossi \u03b2-metilbutirrico (HMB). L'acetil-CoA cos\u00ec prodotto viene successivamente utilizzato nella sintesi di altri composti.\nIl metabolismo della L-leucina \u00e8 catalizzato principalmente dagli enzimi aminotransferasici che lavorano sugli aminoacidi a catena alifatica ramificata. Il primo intermedio, l'\u03b1-chetoisocaproato, viene metabolizzato dall'enzima mitocondriale \u03b1-chetoacido deidrogenasi, che lo converte in isovaleril-CoA. L'isovaleril-CoA viene successivamente metabolizzato dall'isovaleril-CoA deidrogenasi in metilcrotonil-CoA, che viene utilizzato nella sintesi dell'acetil-CoA e di altri composti.\nDurante la carenza di biotina, la sintesi dell'acetil-CoA subisce un rallentamento e inizia a prevalere la reazione di sintesi dell'HMB. Metilcrotonil-CoA tramite enoil-CoA idratasi e un enzima tioesterasi sconosciuto, viene convertito in HMB-CoA e successivamente in HMB. Una quantit\u00e0 relativamente piccola di \u03b1-chetoisocaproato viene metabolizzata nel fegato dall'enzima 4-idrossifenilpiruvato diossigenasi in HMB. Negli individui sani, questa via \u00e8 la via predominante per la sintesi di HMB.\nUna piccola frazione del metabolismo della leucina (meno del 5% in tutti i tessuti tranne che nei testicoli dove rappresenta circa il 33%) \u00e8 inizialmente catalizzata dalla leucina aminomutasi, che produce \u03b2-leucina, che viene successivamente metabolizzata in \u03b2-chetoisocaproato, \u03b2-chetoisocaproil-CoA, e poi acetil-CoA da una serie di enzimi non caratterizzati.\nUtilizzi.\nSintesi proteica.\nLa funzione principale dell'L-leucina \u00e8 quella di essere un precursore della sintesi proteica. Ha la capacit\u00e0 di stimolare direttamente la sintesi proteica muscolare miofibrillare. Questo effetto della leucina deriva dal suo ruolo di attivatore dell'enzima mTOR, una proteina che regola la biosintesi delle proteine e la crescita cellulare.\nIntegratore alimentare.\nCome integratore alimentare, \u00e8 stato scoperto che la leucina rallenta la degradazione del tessuto muscolare aumentando la sintesi delle proteine muscolari nei ratti anziani. Tuttavia, i risultati degli studi comparativi sono contrastanti. La supplementazione di leucina a lungo termine non aumenta la massa muscolare o la forza negli uomini anziani sani. Sono necessari pi\u00f9 studi, preferibilmente basati su un campione oggettivo e casuale della societ\u00e0. Fattori come le scelte di stile di vita, l'et\u00e0, il sesso, la dieta, l'esercizio fisico, ecc. devono essere presi in considerazione nelle analisi per isolare gli effetti della leucina supplementare da sola o se assunta con altri aminoacidi a catena ramificata (BCAA). Fino ad allora, l'integrazione alimentare di leucina non pu\u00f2 essere associata come la ragione principale per la crescita muscolare o il mantenimento ottimale per l'intera popolazione.\nAdditivo alimentare.\nLa L-leucina ha il numero E degli additivi alimentari E641 ed \u00e8 classificata come esaltatore di sapidit\u00e0.\nD-leucina.\nGli enantiomeri D degli amminoacidi a catena ramificata (D-BCAA) come la D-leucina, la D-isoleucina e la D-valina sono noti per essere gli intermedi di antibiotici peptidici. La D-leucina non \u00e8 inserito nelle proteine di alcun essere vivente e viene dunque classificato come amminoacido non proteinogenico.\nSintesi.\nLa D-leucina viene sintetizzata tramite l'amminazione enantioselettiva NADPHdipendente. Questa reazione, catalizzata nella sua prima fase dall'enzima D-amminoacido deidrogenasi e nella seconda fase dalla glucosio deidrogenasi, consuma 2 ossiacidi a favore della formazione degli amminoacidi D, consumando come fonte energetica il NADPH.\nUtilizzi.\nSia la L-leucina che la D-leucina proteggono i topi dalle convulsioni. La D-leucina interrompe anche le crisi nei topi dopo l'inizio dell'attivit\u00e0 convulsiva, almeno con la stessa efficacia del diazepam e senza effetti sedativi. La ridotta assunzione alimentare di L-leucina promuove l'adiposit\u00e0 nei topi. Alti livelli ematici di leucina sono associati all'insulino-resistenza nell'uomo, nei topi e nei roditori. Ci\u00f2 potrebbe essere dovuto all'effetto della leucina di stimolare la segnalazione di mTOR. La restrizione dietetica della leucina e degli altri BCAA pu\u00f2 invertire l'obesit\u00e0 indotta dalla dieta nei topi wild-type aumentando il dispendio energetico e pu\u00f2 limitare l'aumento di massa grassa dei ratti iperfagici.\nAbbondanza negli alimenti.\nSiccome tutti gli alimenti contengono leucina, poich\u00e9 tutti gli alimenti contengono proteine, di seguito \u00e8 indicata l'abbondanza solo in alcuni di essi:"}
{"id": "51036", "revid": "15756", "url": "https://it.wikipedia.org/wiki?curid=51036", "title": "Agostino Straulino", "text": "Biografia.\n\u00c8 una delle figure pi\u00f9 importanti della vela italiana. Nato in una famiglia, di origine carnica, a Lussinpiccolo allora Italia, impara ad andare in barca a vela per andare a scuola. Le sue prime esperienze sono dunque nel golfo del Quarnaro.\nLa carriera militare.\nDiplomatosi nel 1932 presso il Regio istituto nautico di Venezia frequenta successivamente l'Accademia navale di Livorno dove entra nel 1934 come allievo ufficiale di complemento del Corpo di stato maggiore. Durante la seconda guerra mondiale destinato come ufficiale alla Decima MAS, tra gli assaltatori del Gruppo Gamma che piazzavano le cariche esplosive magnetiche sotto le navi britanniche nella rada di Gibilterra. Rifiut\u00f2 dopo l'8 settembre del 43 di aderire alla RSI. Nella carriera militare raggiunse il grado di contrammiraglio.\nAl termine della guerra, nel corso dei lavori di sminamento nel golfo di Taranto, un ordigno bellico gli esplose vicino e lo rese quasi cieco. La vista ricomparve lentamente, ma il suo amore per la vela lo spinse ad allenarsi durante la notte, quando non era necessario vedere perfettamente, per prepararsi ai Giochi olimpici del 1948.\nDal 21 novembre 1964 al 28 ottobre 1965 ebbe il comando della nave scuola \"Amerigo Vespucci\", con la quale pass\u00f2 alla leggenda grazie all'uscita a vele spiegate dal porto di Taranto attraverso il canale navigabile e stabilendo il record di velocit\u00e0 di 14,6 nodi (27,039\u00a0km/h).\nL'attivit\u00e0 sportiva.\nHa ottenuto una medaglia d'oro alla XV Olimpiade (Helsinki - 1952) per la vela - classe star e nella stessa specialit\u00e0 una medaglia d'argento alla XVI Olimpiade (Melbourne - 1956).\nDopo questi successi la vela italiana ha dovuto aspettare 48 anni e Alessandra Sensini per vincere nuovamente una medaglia d'oro in un'olimpiade.\nNel 1973 vinse la One Ton Cup con Ydra, disegnata da Dick Carter.\nNel 2001 gli venne conferita dal presidente Carlo Azeglio Ciampi l'onorificenza di Cavaliere di gran croce della Repubblica Italiana.\nA 88 anni vinse per la quinta volta consecutiva la regata over 60 di Napoli.\n\u00c8 morto all'et\u00e0 di oltre 90 anni in una stanza dell'ospedale militare romano del Celio. La sua salma \u00e8 stata portata all'aeroporto di Lussinpiccolo da un elicottero della Marina Militare italiana per esser tumulata nella tomba di famiglia dopo funerale e funzione religiosa, alla presenza di parenti e autorit\u00e0 italiane e croate.\nNato per essere marinaio, disse: \u00abSulla mia isola sono venuto al mondo e cresciuto. L\u00e0 ho capito il mare e il mare mi ha accolto tra i suoi abitanti. L\u00e0 ho conosciuto il vento e l'ho fatto diventare mio amico\u00bb.\nPalmar\u00e8s.\nOlimpiadi.\nUna volta campione olimpico.\nCampionati mondiali.\nQuattro volte campione mondiale.\nCampionati europei.\nDieci volte campione europeo.\nCampionati italiani.\nDodici volte campione italiano\nClasse Star.\nClasse 6mt S:I:."}
{"id": "51037", "revid": "2048534", "url": "https://it.wikipedia.org/wiki?curid=51037", "title": "Metionina", "text": "La metionina \u00e8 un amminoacido apolare. La sua molecola \u00e8 chirale.\nL'enantiomero S della metionina \u00e8 uno dei 20 amminoacidi ordinari; il suo gruppo laterale reca un gruppo \"metiltioetere,\" per cui la metionina \u00e8 uno dei due amminoacidi che contengono zolfo; l'altro \u00e8 la cisteina.\nNegli esseri umani \u00e8 \"essenziale\", cio\u00e8 deve essere assunta tramite l'alimentazione, dato che l'organismo umano non \u00e8 in grado di sintetizzarla.\nLa metionina \u00e8 l'amminoacido che occupa l'estremit\u00e0 N di tutte le proteine degli eucarioti e degli archeobatteri, in quanto corrisponde al codone AUG, che \u00e8 il codone di inizio della traduzione, bench\u00e9 a volte possa essere rimossa una volta terminata la sintesi della proteina.\n\u00c8 coinvolta nella sintesi della cisteina, della carnitina e della taurina tramite il processo della \"trans-solforazione\", nella sintesi della lecitina e nella sintesi della fosfatidilcolina e di altri fosfolipidi. Un improprio metabolismo della metionina pu\u00f2 condurre all'aterosclerosi. Sotto forma di S-adenosil metionina (SAM), \u00e8 un agente metilante. La metilazione \u00e8 un meccanismo di modificazione enzimatica utile a innescare il fenomeno della chemiotassi batterica: la proteina batterica che accetta gruppi metilici durante questo fenomeno fa parte di un sistema che consente ai batteri di nuotare in una soluzione verso una sostanza che li attrae, o di allontanarsi da repellenti chimici.Infine la metionina \u00e8 un agente chelante. La metionina \u00e8 uno dei due amminoacidi che vengono codificati da un solo codone (AUG); l'altro \u00e8 il triptofano (UGG). \u00c8 anche un potente acidificante delle urine, utile per il controllo di batteri patogeni e inoltre di grande impiego per il trattamento di alcuni tipi di calcoli renali e delle vie urinarie."}
{"id": "51039", "revid": "1372005", "url": "https://it.wikipedia.org/wiki?curid=51039", "title": "Papa Agapito II", "text": "Biografia.\nOrigini ed elezione.\nRomano di nascita, della vita di Agapito prima della sua ascesa al pontificato non si hanno notizie, salvo che fu nominato cardinale diacono da papa Marino II in data ignota. Fu eletto il 10 maggio del 946 ed era uno dei \"papi cortigiani\" di Alberico II di Spoleto, come i suoi predecessori Leone VII, Stefano VIII e Marino II; anche la sua elezione, infatti, fu sicuramente voluta da Alberico. Nonostante ci\u00f2, sotto il suo pontificato l'azione del papato fu pi\u00f9 dinamica rispetto agli anni precedenti, per i numerosi interventi religiosi che Agapito II compir\u00e0 nei suoi nove anni di pontificato.\nIl pontificato.\nRapporti con Ottone di Sassonia.\nNei primi quattro anni la volont\u00e0 di Alberico, che governava Roma ininterrottamente dal 932, mantenne la citt\u00e0 in uno stato di tranquillit\u00e0 assoluta, che fu per\u00f2 interrotta dal 950: Ottone I di Sassonia, potente sovrano dei Franchi Orientali con ambizioni che lo portavano a guardare fuori dal suo regno, era attratto dai richiami che provenivano dalla confusa situazione italiana, dove circostanze poco chiare avevano posto sul trono Berengario II d'Ivrea. Pressato dagli appelli Ottone scese in Italia, nel 951 sconfisse Berengario e si fece incoronare \"Regnum Italicum\". In realt\u00e0 Ottone aspirava alla corona imperiale, che soltanto papa Agapito poteva conferirgli. Questi si trov\u00f2 impreparato: uomo dolce, pacifico e pieno di dignit\u00e0 religiosa, oltrech\u00e9 prudente, Agapito, come tutti gli ultimi papi che l'avevano preceduto, era un uomo di Chiesa, e non un politico. Nell'autunno del 951 Ottone invi\u00f2 a Roma l'arcivescovo Federico di Magonza e il vescovo Arberto di Coira quali legati affinch\u00e9 il papa accogliesse la sua richiesta di venire incoronato. Alberico, che non desiderava avere un potente sovrano straniero a Roma, rispose al posto del pontefice con un diniego:\nGirolamo Arnaldi, il biografo di Agapito e di Alberico, rimarca comunque che la volont\u00e0 di non incoronare Ottone quale imperatore non provenisse soltanto da Alberico. Ancorch\u00e9 si trattasse certamente di un fatto politico, l'unzione sacra di un imperatore rientrava nelle competenze specifiche di un pontefice, e d'altra parte Alberico aveva sempre lasciato una certa indipendenza ai papi in campo strettamente religioso; pertanto pu\u00f2 essere stato lo stesso Agapito a non volersi impegnare in un'operazione politico-religiosa di tale livello. Ottone, per il momento, non reag\u00ec: un'invasione di Ungari l'aveva richiamato in Germania nel 952, impegnandolo in una campagna che sarebbe durata fino al 955.\nIl governo della Chiesa.\nPer quanto riguarda il governo della Chiesa, Agapito II si dimostr\u00f2 molto pi\u00f9 energico e indipendente rispetto ai suoi predecessori. Oltre a seguire la politica ecclesiastica di Alberico (e dei papi che si succedettero nella Sede Apostolica da Giovanni XI in poi), promovendo la riforma cluniacense, intervenne nelle questioni dei vescovadi francesi e tedeschi. Nel primo caso si adoper\u00f2 a favore di Artoldo (o Artaldo) contro Ugo di Vermandois (che pochi anni prima aveva ottenuto il pallio vescovile da papa Stefano VIII) quale legittimo arcivescovo di Reims. Rappresentato come legato papale dal vescovo Marino, in un sinodo ad Ingelheim del 948 il papa scomunic\u00f2 Ugo e ridiede definitivamente ad Artoldo il possesso dell'arcidiocesi francese. Ugo fu poi scomunicato definitivamente in un sinodo romano del 949.\nNel caso delle diocesi tedesche Agapito, bench\u00e9 avesse rifiutato l'elezione imperiale ad Ottone, concesse al re di Germania e Italia un'assoluta libert\u00e0 nella creazione di nuove sedi vescovili e arcivescovili nei territori che Ottone stesso stava conquistando ad Oriente, nella sua lotta contro gli Ungari.\nNel 950 inoltre, seguendo il consiglio di Oddone di Cluny, il papa dispose il restauro dell'abbazia di Montecassino affidandola all'abate Aligerno.\nLa morte di Alberico e la successione di Ottaviano.\nNel 954 Alberico, sentendosi prossimo alla fine e paventando il rischio di un prossimo ritorno di Ottone e dunque della fine dell'autonomia di Roma e della Chiesa, si fece trasportare in San Pietro ove fece giurare al clero e ai nobili che, alla morte di Agapito, sarebbe stato eletto pontefice il figlio Ottaviano. Alberico era per\u00f2 ben conscio che, senza la sua forte presenza, l'equilibrio tra potere civile e religioso che aveva saputo intelligentemente instaurare e mantenere per vent'anni sarebbe venuto meno, con l'ascesa di un ragazzo che all'epoca aveva appena 17 anni. Il 31 agosto Alberico mor\u00ec, mentre Agapito gli sopravvisse circa un anno e mezzo, sapendo gi\u00e0 il nome del suo successore. Non \u00e8 noto come Agapito reag\u00ec a questa costrizione, n\u00e9 se vi si oppose in qualche modo; probabilmente, consapevole della propria debolezza, prefer\u00ec saggiamente non opporsi alla potente famiglia romana.\nNomina di cardinali.\nDurante il suo pontificato, papa Agapito II nomin\u00f2 cinque cardinali:\nMorte e sepoltura.\nIl pontefice mor\u00ec nel dicembre del 955, e fu sepolto nella Basilica di San Giovanni in Laterano."}
{"id": "51043", "revid": "267975", "url": "https://it.wikipedia.org/wiki?curid=51043", "title": "Aba", "text": ""}
{"id": "51044", "revid": "287204", "url": "https://it.wikipedia.org/wiki?curid=51044", "title": "American Basketball Association", "text": "La American Basketball Association, comunemente nota come ABA, fu un'importante lega professionistica di pallacanestro degli Stati Uniti d'America attiva tra il 1967 e il 1976.\nStoria.\nLa ABA originale fu fondata il 2 febbraio 1967, in competizione con la gi\u00e0 affermata e rivale National Basketball Association (NBA), fino a quando, nel 1976, ci fu una parziale fusione tra le due leghe. Quattro team dell'ABA vennero assorbiti dalla NBA: i New York Nets (gli odierni Brooklyn Nets), i Denver Nuggets, gli Indiana Pacers ed i San Antonio Spurs. Due altri club, i Kentucky Colonels e gli Spirits of St. Louis furono sciolti, ed un terzo, i Virginia Squires, chiuse meno di un mese prima della fusione, mancando l'opportunit\u00e0 di entrare nella NBA che avrebbe potuto salvare il team.\nLa ABA si distinse dalla sua controparte per uno stile di gioco pi\u00f9 aggressivo ed offensivo, insieme ad alcune regole leggermente diverse (per esempio 30 secondi per l'azione, invece dei 24 della NBA). Lo stile \"a ruota libera\" della ABA fece molta presa sui fan, ma la mancanza di un contratto televisivo e continue perdite finanziarie portarono la lega a trasformarsi in un circuito indipendente."}
{"id": "51045", "revid": "339392", "url": "https://it.wikipedia.org/wiki?curid=51045", "title": "New York Nets", "text": ""}
{"id": "51046", "revid": "287204", "url": "https://it.wikipedia.org/wiki?curid=51046", "title": "Asparagina", "text": "L'asparagina \u00e8 un amminoacido polare e non essenziale. \u00c8 una molecola chirale.\nL'enantiomero L \u00e8 uno dei 20 amminoacidi ordinari che entrano nella costituzione delle proteine. \u00c8 l'ammide dell'acido aspartico: la sua catena laterale reca un gruppo \"carbossammide\".\nIl suo nome deriva dall'essere stata inizialmente isolata da estratti di asparago. Le propriet\u00e0 diuretiche di questo ortaggio derivano in parte dalla capacit\u00e0 che ha l'asparagina di irritare l'epitelio renale secernente. Ad alcuni suoi metaboliti venne originariamente imputato il tipico odore che assumono le urine di chi si \u00e8 cibato di asparagi. In seguito si \u00e8 scoperto che oltre all'abbondante produzione di \"N\"-metilurea, il fenomeno \u00e8 da imputare al contenuto di alcuni composti solforati tipici di questo alimento.\nL'asparagina \u00e8 attivamente captata dalle cellule di alcuni tumori, che la usano per la replicazione cellulare. In passato, infatti, uno dei farmaci impiegato nella cura palliativa di certe leucemie era l'enzima asparaginasi, di origine batterica, che veniva iniettato per via endovenosa; nel torrente sanguigno l'enzima degradava l'asparagina ad acido aspartico e ioni ammonio, privando cos\u00ec le cellule leucemiche di un loro nutriente essenziale.\nL'enzima isolato da diverse fonti batteriche \u00e8 stato inserito in protocolli chemioterapici per leucemia linfoblastica acuta e linfoma.\nEssendo necessaria per il metabolismo dell'alcol, viene impiegata nella preparazione di formulazioni per il trattamento dei postumi da ubriacatura. Assieme alla glutammina ed alla creatina, inoltre, la si pu\u00f2 ritrovare tra i preparati da banco che vengono assunti in caso di astenia organica o durante lunghe convalescenze.\nL'asparagina \u00e8 presente in dosi maggiori nella parte esterna del caff\u00e8, nei germogli degli asparagi e nelle patate. L'asparagina libera \u00e8 necessaria per la formazione di acrilammide, sostanza tossica volatile che si produce per la reazione di Maillard in quantit\u00e0 crescenti con la temperatura e i tempi di cottura. Non \u00e8 nota la formazione di acrilammide con la cottura a vapore.\nNature ha pubblicato uno studio condotto da oncologi nel quale si \u00e8 evidenziato che l'asparagina, nei casi di persone affette da tumori al seno, favorisce la diffusione di metastasi."}
{"id": "51048", "revid": "1345932", "url": "https://it.wikipedia.org/wiki?curid=51048", "title": "Carattere End-of-transmission", "text": "Nelle telecomunicazioni, EOT (\"end-of-transmission\") \u00e8 un carattere di controllo che indica la conclusione di una trasmissione che consiste di uno o pi\u00f9 testi e delle intestazioni associate. \n\"Nota:\" Un carattere di controllo EOT \u00e8 spesso utilizzato per iniziare altre funzioni, anche relative al controllo e alla disconnessione di circuiti, o per mettere un terminale in standby."}
{"id": "51052", "revid": "33689", "url": "https://it.wikipedia.org/wiki?curid=51052", "title": "OpenOffice", "text": ""}
{"id": "51053", "revid": "320578", "url": "https://it.wikipedia.org/wiki?curid=51053", "title": "Semiconduttori a pellicola di diamante", "text": ""}
{"id": "51055", "revid": "219110", "url": "https://it.wikipedia.org/wiki?curid=51055", "title": "Carattere di controllo", "text": "Nell'informatica, un carattere di controllo o carattere non visualizzabile, \u00e8 un codice (un numero) in un set di caratteri che non rappresenta in s\u00e9 un simbolo scritto. Tutti i caratteri nella tabella ASCII al di sotto della posizione 32 fanno parte di questa categoria, incluso BEL (che di solito provoca un segnale sonoro nel terminale ricevente), SYN (che \u00e8 il segnale di sincronizzazione), e ENQ (un segnale che richiede una risposta dal terminale ricevente, per conoscere lo stato della linea). Lo standard Unicode ha aggiunto molti nuovi caratteri non visualizzabili.\nNella tabella ASCII.\nI caratteri di controllo nella tabella ASCII ancora d'uso comune comprendono\nA volte si incontra un utilizzo pi\u00f9 moderno di alcuni altri codici, come nel caso del codice 4 \"(End of transmission)\" EOT, utilizzato per terminare una shell di Unix o Linux o una trasmissione di dati alla stampante PostScript.\nIl codice 27 (Escape) \u00e8 un caso che merita di essere analizzato. Anche se molti di questi caratteri di controllo non vengono mai usati, il concetto di inviare informazioni per il controllo delle periferiche, inframezzati a caratteri stampabili, \u00e8 cos\u00ec utile che i produttori trovarono il modo di inviare centinaia di istruzioni alle periferiche. Nello specifico usavano una serie di caratteri multipli, chiamati \"sequenza di controllo\" o \"sequenza di escape\". Tipicamente il codice 27 veniva inviato per primo per avvisare la periferica che i caratteri seguenti dovevano essere interpretati come una sequenza di controllo, piuttosto che come dei normali caratteri, quindi uno o pi\u00f9 caratteri successivi spiegavano quale azione intraprendere, dopo di che la periferica tornava a interpretare i caratteri normalmente. Ad esempio, la sequenza del codice 27, seguita dai caratteri stampabili \"[2;10H\", faceva s\u00ec che un terminale VT-102 della Digital spostasse il suo cursore sulla decima cella della seconda riga dello schermo. Esistono alcuni standard per queste sequenze, soprattutto l'ANSI X3.64 (1979), che si basava sul comportamento dei terminali della serie VT-100. Ma il numero di varianti non standard in uso \u00e8 ampio, specialmente per le stampanti, dove la tecnologia \u00e8 progredita molto pi\u00f9 velocemente, ben al di l\u00e0 delle tempistiche imposte da ciascun processo di standardizzazione.\nCorrispondenza dei caratteri di controllo nella tastiera.\nLe tastiere basate sul sistema ASCII possiedono un tasto \"Control\" o \"Ctrl\", che viene utilizzato in modo similare a quanto avviene con il tasto \"shift\", che viene premuto in combinazione con un'altra lettera o simbolo per far s\u00ec che la tastiera generi uno dei 32 caratteri di controllo.\nIn questo caso la tastiera produce un codice che si trova 64 posizioni al disotto del codice del carattere della lettera maiuscola che \u00e8 stata premuta (in pratica, viene posto a zero il bit 5). La pressione di \"control\" e della lettera \"G\" (codice 71), per esempio, produce il codice 7 (Bell), anche indicato a volte come ^G.\nLe tastiere hanno anche dei tasti che da soli producono codici che appartengono ai caratteri di controllo. Ad esempio, il tasto \"Backspace\", che sulle tastiere italiane si trova sopra al tasto \"Invio\" ed \u00e8 contrassegnato da una freccia lunga verso sinistra (\u2190), produce il codice 8; il \"Tab\", contrassegnato da due frecce ciascuna con la punta verso una barretta verticale produce il codice 9, \"Invio\", \"Enter\" o \"Return\" il codice 13 (anche se talune tastiere producono il codice 10 per l'\"Enter\").\nLe tastiere moderne hanno molti tasti che non corrispondono a caratteri ASCII o a caratteri di controllo, ad esempio i tasti cursore e le funzioni di elaborazione testo. Queste tastiere comunicano la pressione di questi tasti al computer cui sono collegate usando uno di questi tre metodi: \nLe tastiere collegate ai personal computer in genere usano uno (o entrambi) dei primi due metodi. I terminali di solito adottano il terzo.\nSuddivisione in famiglie.\nI caratteri di controllo vennero progettati per ricadere all'interno di alcuni gruppi: controllo della stampa, controllo delle strutture dati, controllo della trasmissione, e varie.\nControllo della stampa.\nI caratteri di controllo della stampa indicano dove mettere il carattere successivo. Il\n\"carriage return\" indica l'inserimento del carattere all'inizio della linea (pu\u00f2 o non pu\u00f2 spostarsi sulla linea successiva). Il \"line feed\" indica l'inserimento del prossimo carattere sulla linea successiva (e pu\u00f2 o non pu\u00f2 posizionarsi all'inizio della stessa). Le tabuzioni orizzontali e verticali indicano alla stampante di muovere la testina sul successivo punto di tabulazione lungo la direzione di lettura. Il \"form feed\" posiziona all'inizio di un nuovo foglio. \"Shift In\" e \"Shift Out\" selezionano set di caratteri alternativi, font, sottolineature o altre modalit\u00e0 di stampa. Il \"backspace\" sposta la testina indietro di un carattere, di modo che la stampante possa effettuare una sovrascrittura per creare caratteri speciali.\nControllo delle strutture dati.\nI caratteri di controllo di separazione (gruppo, record, ecc.) erano stati creati per strutturare i dati, normalmente su un nastro magnetico, in modo da simulare le schede perforate.\n\"End of media\" (fine del supporto) avverte che il nastro (o simile) sta terminando.\nControllo della trasmissione.\nI caratteri di controllo della trasmissione erano intesi a strutturare un pacchetto di dati e controllare quando ritrasmetterlo in caso di errore.\nLo \"start of header\" segnava la sezione priva di dati del pacchetto - la parte del messaggio che contiene l'indirizzo e altre informazioni utili alla trasmissione. Lo \"start-of-text\" segnava la fine dell'intestazione e l'inizio della parte contenente i dati. L'\"End-of-text\" segnava la fine del pacchetto. Una convenzione standard \u00e8 quella di usare i due caratteri che precedono la fine del testo per il controllo di parit\u00e0 (CRC) del messaggio. \nL'\"escape\" era pensato per essere posto davanti ad un valore binario all'interno di un messaggio, che poteva altrimenti essere interpretato come un carattere di controllo. Ad esempio, il valore per il 27 binario sarebbe stato \"escape\" \"escape\". \nIl \"substitute\" era pensato per richiedere la traduzione del seguente carattere, dal carattere stampabile a valore binario, solitamente impostando a zero il quinto bit. Questo \u00e8 comodo perch\u00e9 alcuni mezzi di trasmissione, trasmettono solo caratteri stampabili.\nIl \"cancel\" avrebbe interrotto la trasmissione di un pacchetto. Il \"negative acknowledge\" richiedeva una ritrasmissione del pacchetto. L'\"acknowledge\" indicava che la trasmissione era stata ricevuta correttamente. \nQuando il mezzo di trasmissione funzionava in half duplex (ovvero, pu\u00f2 trasmettere solo in una direzione alla volta), si ha solitamente una stazione primaria che pu\u00f2 trasmettere in ogni momento, e una secondaria che trasmette solo quando ne ha il permesso. L'\"enquiry\" veniva utilizzato dalla stazione primaria per richiedere alla stazione secondaria di inviare il suo messaggio successivo. Una stazione secondaria indicava di aver terminato la trasmissione inviando un \"end of transmission\".\nI codici di controllo delle periferiche erano in origine generici, da definire differentemente per ogni apparato. Comunque, un bisogno universale della trasmissione dati e quello di richiedere al trasmittente di interrompere l'invio di dati, quando il ricevente non \u00e8 in grado di accettarne altri. La Digital Equipment Corporation invent\u00f2 la convenzione che utilizzava il 19,\n(device control 3, noto anche come control S, o \"X-OFF\") per fermare (\"S\"top) la trasmissione, e il 17, (device control 1, noto come control Q, o \"X-ON\") per avviarla. Questo permette ai produttori di controllare la trasmissione senza usare fili per il \"transmission control\" nel cavo per i dati. Questo permette di risparmiare e rende le operazioni pi\u00f9 affidabili, riducendo il numero di connessioni presenti nel cavo.\nIl \"data link escape\" dice all'altro capo del collegamento dati di terminare la sessione.\nVarie.\nMolti dei caratteri di controllo ASCII vennero progettati per periferiche dell'epoca, che non sono pi\u00f9 utilizzate oggi. Ad esempio il codice 22, \"Synchronous idle\", veniva inviato dai modem sincroni (che devono inviare dati costantemente) quando non c'erano dati da trasmettere \u2014 i sistemi moderni usano tipicamente un bit di start per annunciare l'inizio di una trasmissione.\nIl \"Codice 0\", \"null\", \u00e8 un caso speciale. Nei nastri perforati indica il caso in cui non ci sono buchi. \u00c8 conveniente trattarlo come un carattere inesistente.\nAnche il \"Codice 127\" \u00e8 un caso speciale. Il suo codice equivale al valore binario in cui tutti i bit sono impostati a 1, il che rendeva facile cancellare una parte di nastro perforato, un comune mezzo di memorizzazione dell'epoca, punzonando tutti i fori. Il nastro perforato divenne rapidamente obsoleto, quindi questa funzione non venne quasi mai usata. Ma siccome il suo codice si trova nell'intervallo occupato da altri caratteri stampabili, molti computer lo usarono come carattere stampabile addizionale (spesso come un quadrato completamente nero, utile per cancellare del testo sovrascrivendolo).\nTavole.\nLa tabella ASCII a 7 bit definisce 33 codici, da 0 a 31 e il 127 come caratteri di controllo.\nLa tabella a 8-bit compatibile ISO-8859-1 mappa in aggiunta i 32 codici dalla posizione 128 alla 159, che sono inutilizzati nella specifica ISO/IEC 8859-1, assegnandoli a caratteri di controllo."}
{"id": "51058", "revid": "125470320", "url": "https://it.wikipedia.org/wiki?curid=51058", "title": "Papa Giovanni XII", "text": "Fu il secondo papa della storia ad assumere un nuovo nome al momento dell'elevazione al soglio pontificio, dopo papa Giovanni II.\nBiografia.\nLa famiglia e l'educazione.\nOttaviano dei conti di Tuscolo nacque intorno al 937, figlio di Alberico di Roma. Sua madre era probabilmente Alda, figlia del re d'Italia Ugo di Provenza, anche se non si esclude che la vera madre fosse una concubina. La sua educazione fu quella dei suoi coetanei aristocratici romani e crebbe nel palazzo di famiglia, nella Via Lata. Per parte di padre apparteneva alla famiglia dei marchesi di Spoleto: suo nonno era il marchese Alberico I di Spoleto e sua nonna Marozia, figlia del senatore e console romano Teofilatto. La stessa Marozia aveva sposato in terze nozze Ugo di Provenza, suocero di Alberico di Roma.\nNel 932 il padre Alberico aveva preso il potere nell'Urbe e vi aveva istituito una signoria \"de facto\" destinata a durare oltre vent'anni. Il figlio Ottaviano sarebbe stato il suo successore nella carica di \"princeps\", ma era ben consapevole che la diarchia instauratasi in Roma tra papato e principato poteva persistere soltanto grazie alla sua forte volont\u00e0. Infatti, le mire imperiali di Ottone di Sassonia del 951 avevano spinto Alberico ad unificare potere spirituale e potere temporale in un'unica figura, capace di coagulare le forze religiose e quelle civili-militari, quella del figlio appunto. Rendina riassume cos\u00ec il piano del \"princeps\":\nPrima di morire, fece dunque giurare alla nobilt\u00e0 e al clero romani di eleggere Ottaviano al Soglio pontificio appena dopo la morte di papa Agapito II.\nIl \"princeps\" Ottaviano diventa papa.\nNell'agosto 954 mor\u00ec Alberico ed Ottaviano gli successe come \"Princeps\" di Roma. L'elezione al Soglio papale avvenne un anno dopo, quando papa Agapito II mor\u00ec in dicembre, nonostante Ottaviano non avesse l'et\u00e0 canonica per diventarlo, essendo solo diciottenne. \u00c8 probabile anche che egli non avesse avuto fino a quel momento alcuna formazione ecclesiastica. Peraltro si pu\u00f2 pensare che, dato il suo potere, avesse bruciato le tappe in vista dell'elezione a pontefice ottenendo facilmente il titolo di diacono o sacerdote, che erano il minimo necessario. Comunque, Ottaviano fu consacrato pontefice il 16 dicembre e fu il secondo papa a cambiare nome dopo la sua elezione.\nIl pontificato (955-963).\nIl potere spirituale e quello temporale si riunificavano di nuovo.\nGiovanni XII, bench\u00e9 fosse divenuto papa, non mut\u00f2 le sue abitudini principesche, conducendo una vita lasciva e totalmente estranea allo spirito evangelico, facendo del palazzo del Laterano la sede delle sue dissolutezze.\nCos\u00ec ne parla il Gregorovius:\nGestione del \"Patrimonium Sancti Petri\".\nInoltre, il giovanissimo papa avvi\u00f2 delle campagne militari di conquista volte ad ampliare e recuperare i territori del \"Patrimonium Sancti Petri\". Nell'VIII secolo la Santa Sede aveva ricevuto in dono vasti territori dell'Italia centrale e settentrionale dai sovrani carolingi (Donazioni carolinge), ma dopo lo smembramento dell'impero carolingio (887) se ne erano impadroniti i Re d'Italia. La sua strategia fu diversa da quella del padre: per quanto era stato cauto Alberico, Giovanni pass\u00f2 all'azione cercando di ottenere subito dei risultati.\nNel 957 Giovanni attacc\u00f2 Sigulfo di Benevento e Pandolfo di Capua, ma le milizie pontificio-spoletine furono respinte e, per evitare il disastro, fu anche costretto a trattare una pace per lui svantaggiosa. Si volse allora verso nord e organizz\u00f2 una campagna per la conquista dell'Esarcato, cio\u00e8 della Romagna bizantina che gravitava intorno all'ex capitale Ravenna, ben sapendo che si sarebbe scontrato con il re d'Italia (che dal 952 era Berengario II, reintegrato nel suo titolo da Ottone re di Germania) e, probabilmente, anche con la nobilt\u00e0 romana, che non avrebbe gradito un sovvertimento degli equilibri diplomatici nella penisola italiana.\nLe trattative e l'incoronazione del 2 febbraio 962.\nIl Pontefice cerc\u00f2 fuori d'Italia un possibile alleato, cosa che urt\u00f2 ulteriormente la sensibilit\u00e0 del partito filo-italiano. Nel 960 si rivolse infatti al re di Germania Ottone I, al quale offr\u00ec la corona imperiale attraverso il cardinale Giovanni e un altro dignitario della corte pontificia, tale Azzone. Ottone, che era gi\u00e0 stato incoronato re d'Italia sotto il pontificato di Agapito II (per poi riconsegnare la corona a Berengario, cui impose di giurare come suo vassallo) e che, negli anni '50, era stato lontano dalla penisola italiana per combattere in Germania contro gli Ungari, accett\u00f2 e promise di ergersi a difesa della Sede Apostolica in nome degli antichi patti stipulati tra gli imperatori carolingi e i pontefici.\nOttone scese in Italia. Le truppe abbandonarono il re d'Italia Berengario, costringendolo a chiudersi nella fortezza di San Leo. Ottone lo depose formalmente dal titolo regale e, giunto a Roma il 31 gennaio del 962, dopo due giorni si fece incoronare Imperatore da Giovanni XII, insieme a sua moglie Adelaide, in San Pietro. La vacanza del trono imperiale era durata trentotto anni.\nAll'incoronazione fece s\u00e9guito un sinodo, nel quale si discusse dell'evangelizzazione dei popoli slavi: fu scelta la citt\u00e0 di Magdeburgo come centro della missione evangelizzatrice.\nIl \"Privilegium Othonis\".\nIl 13 febbraio papa e imperatore conclusero un patto, noto come \"Privilegium Othonis\", con il quale l'imperatore prometteva di restituire al pontefice i territori che due secoli prima Pipino il Breve e Carlo Magno gli avevano donato ma poi i Re d'Italia gli avevano sottratto; Giovanni XII, da parte sua, prest\u00f2 giuramento, assieme all'aristocrazia romana e al popolo, di alleanza all'imperatore (secondo quanto rivendicava la costituzione di Ludovico il Pio dell'824). Il punto decisivo per\u00f2 consisteva nell'elezione pontificia, la quale era s\u00ec mantenuta secondo i canoni antichi (elezione da parte del clero, dell'aristocrazia e del popolo), ma doveva essere sottoscritta dall'imperatore.\nIl tradimento di Giovanni e la vendetta di Ottone.\nIntimorito dal predominio tedesco su Roma, che minacciava di estendersi all'intera penisola, e pressato dall'aristocrazia romana, che mal sopportava quella che considerava la sottomissione ad un sovrano straniero, Giovanni XII non seppe tenere fede al proprio impegno. Appena Ottone part\u00ec da Roma, egli cominci\u00f2 infatti a trattare con il figlio di Berengario, Adalberto, che stava gi\u00e0 cercando di organizzare una resistenza anti-imperiale a nord di Verona. Nella primavera del 963 Ottone si insedi\u00f2 a Pavia, capitale del \"Regnum Italicum. \"Ivi, l'imperatore ottenne le prove concrete del complotto del pontefice con Adalberto, il quale si sarebbe messo in contatto addirittura con i saraceni e con i potentati dell'Italia meridionale per contrastare l'avanzata imperiale: si trattava di una corrispondenza tra il papa e Adalberto che il aveva intercettato. Pare risalga a questa circostanza il commento sprezzante dell'imperatore, riferito da Liutprando (vedi sopra), sulla giovane et\u00e0 del pontefice.\nInviati dei messi a Roma per essere costantemente informato della situazione, Ottone nell'estate mise sotto assedio la fortezza di San Leo, dove Berengario era trincerato da oltre un anno e, davanti alle lamentele dei messi pontifici (il protoscrinario Leone e l'aristocratico Demetrio), che gli rimproveravano di aver invaso i territori del \"Patrimonium Sancti Petri\", Ottone rispose mostrando loro le lettere che comprovavano il tradimento del pontefice. In ottobre, dopo aver espugnato San Leo e catturato Berengario, Ottone si mosse contro Roma, dove peraltro si era rifugiato Adalberto, che si era posto alla testa del . Di fronte all'esercito dell'imperatore, le forze pontificie fuggirono e a Giovanni non rimase altro che scappare nella Campagna romana. Si rifugi\u00f2 nel castello di Tivoli e da qui, non sentendosi ancora al sicuro, ripar\u00f2 in Corsica. Il 2 di novembre Ottone prese possesso dell'Urbe, e come primo atto si fece giurare fedelt\u00e0 dal clero e dal popolo, e li impegn\u00f2 a non eleggere per il futuro alcun papa senza il consenso imperiale: una mossa che gli inimic\u00f2 maggiormente l\u2019\u00e9lite romana, come spiega chiaramente il Gregorovius: \u00ab\"egli rapiva ai Romani quel diritto che eglino in tutti i tempi avevano conservato come gemma preziosa, come atto unico di libert\u00e0 cittadina, quello che nessuno dei Carolingi aveva osato di toccare\"\u00bb.\nLa deposizione.\nIl Concilio in San Pietro.\nL'imperatore convoc\u00f2 quindi un concilio in San Pietro (il 6 novembre), durante il quale Giovanni XII fu condannato in contumacia per alto tradimento e deposto dal pontificato per la sua condotta, ritenuta indegna di un pontefice. La testimonianza principale di tale sinodo ci proviene dal \"De rebus gestis Ottonis magni Imperatoris \"del fedele servitore dell'imperatore, il vescovo di Cremona Liutprando. Il cronista riporta le varie accuse:\nDavanti a questa serie di accuse Giovanni XII, dal suo esilio in Corsica, invi\u00f2 un breve ai padri conciliari in cui li minacci\u00f2 di scomunica:\nL'intimidazione di Giovanni fu pressoch\u00e9 ignorata all'unanimit\u00e0 e, dopo averlo ancora invitato al Concilio perch\u00e9 facesse atto di sottomissione, Ottone e i prelati (in assenza di qualsiasi ulteriore risposta) lo dichiararono definitivamente decaduto dal pontificato.\nL'elezione del laico Leone.\nSubito dopo l'imperatore impose come successore di Giovanni un uomo degno e profondamente religioso, il protoscrinario Leone, che per\u00f2, bench\u00e9 fosse degno della Cattedra di Pietro, difettava di due qualit\u00e0 fondamentali per diventare papa: era un laico e non era stato scelto dal popolo romano. Ottone pensava di mantenere la situazione sotto controllo e impose al clero romano l'elezione di Leone: eletto il 4 dicembre, in due giorni il protoscrinario ricevette sommariamente, dalle mani dei vescovi Sicone di Ostia, Benedetto di Porto e Gregorio di Albano gli ordini sacri minimi per accedere al pontificato. Il 6 dicembre, Leone fu intronizzato come Papa Leone VIII. Di nuovo il Gregorovius stigmatizza l\u2019enormit\u00e0 dell\u2019atto imperiale: \u00ab\"\u2026 al suo comando obbediva un sinodo che, per la prima volta, giudicava e deponeva un papa, senza pure ascoltarne le discolpe; indi esaltava a successore di lui un candidato dell\u2019imperatore.\"\u00bb. Ma d\u2019altra parte, come osserva il P.Brezzi, \u201cAvendo Ottone poggiata l\u2019amministrazione del suo governo sul clero, era urgente avere anche in mano il capo di tutta la gerarchia affinch\u00e9 questi non desse ordini che contrastassero quelli regi creando dolorose e dannose scissioni nell\u2019animo dei vescovi e, viceversa, le direttive ottoniane avrebbero acquistato un prestigio infinitamente superiore qualora avessero ottenuto la sanzione universalistica che poteva dare loro un pontefice romano.\u201d.\nIl breve ritorno di Giovanni (febbraio-14 maggio 964).\nDal rifugio in Corsica Ottaviano prepar\u00f2 il suo ritorno a Roma. Dopo aver suscitato una rivolta contro Ottone e Leone VIII (3 gennaio 964), prontamente repressa nel sangue, Giovanni riacquist\u00f2 stima da parte del popolo romano. Il 14 gennaio Ottone si allontan\u00f2 da Roma verso Spoleto, ma la notizia del ritorno di Giovanni, il clima di ostilit\u00e0 e una nuova rivolta spinsero anche Leone VIII a fuggire dall'Urbe presso l'accampamento imperiale. Giovanni, ritornato con tutti gli onori nel mese di febbraio, convoc\u00f2 un concilio (26 febbraio) per far dichiarare nullo il processo che lo aveva condannato e far deporre il nuovo papa Leone VIII, nonch\u00e9 per reintegrare se stesso come legittimo pontefice. Si vendic\u00f2 dei sostenitori di Leone, facendo tagliare a uno (Azzone) la mano destra; a un altro (Giovanni) il naso, la lingua e due dita. I tre vescovi che ordinarono Leone furono altrimenti condannati, cos\u00ec come lo furono tutti gli altri prelati ordinati da Leone, retrocessi nelle loro cariche e nei ministeri in cui furono ordinati.\nLa morte.\nMor\u00ec il 14 maggio 964, secondo alcuni per un colpo apoplettico, ipotesi accettata da Gregorovius per il grande stress accumulato; altri riferiscono invece che fu sorpreso in flagrante adulterio con Stefanetta, moglie dell'oste presso cui alloggiava, e che il marito (ironicamente identificato nel demonio che l'avrebbe ucciso, secondo le dicerie popolari) lo gett\u00f2 da una finestra. Gregorovius aggiunge che il colpo non fu mortale all'istante: il papa sarebbe rimasto in coma per 8 giorni, prima di spirare.\n\u00c8 sepolto a San Giovanni in Laterano.\nLa figura di Giovanni XII.\nUna vita scandalosa.\nCome persona, Giovanni XII si dimostr\u00f2 totalmente inadeguato alla carica. Non pens\u00f2 minimamente di interrompere la vita lussuosa cui si era abbandonato fino all\u2019elezione al Soglio pontificio, seguitando a vivere tra sfrenati piaceri. Il palazzo del Laterano, da quando divenne papa, si tramut\u00f2 in una vera e propria casa di piacere. Il Papa am\u00f2 circondarsi di belle donne e bei ragazzi conducendo una vita depravata, indegna della carica di pastore della Cristianit\u00e0.\nSulla condotta libertina del pontefice sono concordi tutte le fonti storiche coeve e successive:\nPur tuttavia Gregorovius, che pure non lesin\u00f2 critiche feroci alla condotta e all\u2019operato di Giovanni XII, ne concluse il racconto con una sorta di assoluzione:\n\u00c8 doveroso ricordare che le fonti dell'epoca erano avverse al principato laico che a Roma si era instaurato negli ultimi decenni, il quale \u00e8 stato fortemente rivalutato dalla storiografia contemporanea come un'entit\u00e0 che permise a Roma e al Lazio di prosperare sia in termini politici che economici.\nTavola genealogica.\nGiovanni XII \u00e8, per certo, il primo membro della famiglia dei conti di Tuscolo a diventare papa, secondo fonti storiche attestate. Ma taluni storici ipotizzano che egli avesse legami di parentela con Adriano I e i suoi (presunti) pronipoti Adriano III e Sergio III, nonch\u00e9 con Anastasio III e Giovanni XI, (presunti) figli illegittimi di Sergio III. Al di l\u00e0 delle ipotesi, altri pontefici furono certamente parenti di Giovanni XII: Benedetto VII, Benedetto VIII, Giovanni XIX, Benedetto IX, Benedetto X."}
{"id": "51059", "revid": "22475", "url": "https://it.wikipedia.org/wiki?curid=51059", "title": "Prolina", "text": "La prolina (simbolo Pro o P) \u00e8 un amminoacido apolare. \u00c8 una molecola chirale.\nIl gruppo laterale \u00e8 costituito da un anello che non si adatta in una struttura secondaria ordinata, ci\u00f2 le regala la capacit\u00e0 di formare \"cerniere\" all'interno di un polipeptide, tendendo ad interromperne la linearit\u00e0.\nA pH fisiologico in ambiente acquoso si trova in forma zwitterionica.\nLa prolina \u00e8 uno dei venti amminoacidi usati nelle cellule per la biosintesi di proteine. La prolina \u00e8 una molecola chirale: possiede un unico centro chirale sul carbonio 2 e quindi due enantiomeri, L e D. L\u2019enatiomero che si trova nelle proteine \u00e8 la L-prolina.\nCome tutti gli amminoacidi contiene un gruppo carbossilico e un gruppo amminico in \u03b1 al carbonio carbossilico. La prolina \u00e8 per\u00f2 l\u2019unico tra di essi la cui funzione amminica non \u00e8 primaria ma secondaria: la catena laterale, costituita da un anello pirrolidinico, si chiude sull\u2019atomo di azoto. Per via della catena laterale alifatica, la prolina \u00e8 classificata come un amminoacido alifatico apolare. Non \u00e8 considerata un amminoacido essenziale per il corpo umano, in quanto \u00e8 sintetizzabile a partire dalla glutammina o dal glutammato.\nLa miscela racemica della prolina pu\u00f2 essere ottenuta in laboratorio a partire da acrilonitrile e malonato di etile (vedi figura).\nUn metodo che prevede la reazione di un estere della prolina con fosgene, seguita da idrogenazione e idrolisi, porta alla formazione di L-Prolina.\nStoria ed etimologia.\nLa prolina venne isolata per la prima volta nel 1900 da Richard Willstatter durante lo studio della N-metilprolina. La reazione di sintesi prevede la reazione del sale sodico del dietilmalonato con l\u20191,3-dibromopropano.\nL\u2019anno seguente avvenne la pubblicazione della sintesi dell\u2019amminoacido a partire dal\u2019estere propilmalonico della ftalammide ad opera di Emil Fisher.\nIl nome Prolina deriva dalla pirrolidina, uno dei suoi costituenti.\nBiosintesi.\nIl processo di biosintesi della prolina \u00e8 noto sia per le cellule vegetali sia per quelle animali. I processi sono simili.\nLa biosintesi nelle piante.\nNelle piante, la prolina viene sintetizzata principalmente a partire dal glutammato. Il glutammato viene ridotto a glutammato-semialdeide dall\u2019enzima pirrolin-5-carbossilato sintetasi, in presenza di NADPH e ATP. La glutammato-semialdeide si converte spontaneamente in pirrolin-5-carbossilato (P5C). L\u2019enzima P5C reduttasi, in presenza di NADPH, riduce la P5C in prolina. Si ritiene che queste reazioni, che fanno parte del metabolismo della prolina, avvengano principalmente nel citosol.\nI processi che costituiscono il catabolismo della prolina (si ritiene avvengano nei mitocondri) sono le reazioni inverse a quelle della sua sintesi. Gli enzimi prolin-deidrogenasi o prolin-ossidasi ossidano la prolina a P5C, in presenza di FAD+, e successivamente l\u2019enzima P5C deidrogenasi converte la P5C in glutammato.\nLa prevalenza dei processi di biosintesi o degradazione della prolina nei vegetali \u00e8 regolata dalla luce e dallo stress subito. Infatti in letteratura \u00e8 stato riportato che in presenza di luce e in situazioni come la disidratazione i processi di degradazione vengono repressi, portando a un accumulo di prolina. Ci\u00f2 pu\u00f2 essere attribuito al fatto che la prolina svolge diverse funzioni all\u2019interno delle cellule: innanzitutto \u00e8 un antiossidante, in quanto funge da \"quencher\" per l\u2019ossigeno di singoletto; inoltre, la biosintesi della prolina \u00e8 un processo ossidativo che richiede la presenza di NADPH, e questo contribuisce a mantenere il bilancio redox della cellula, proteggendo i centri fotosintetici. L'amminoacido \u00e8 inoltre parte dell'attivit\u00e0 di sviluppo di tessuti generativi, come nel polline.\nLa biosintesi negli animali.\nNei mammiferi la biosintesi di prolina \u00e8 localizzata per la maggior parte nell\u2019intestino, poich\u00e9 vi si trovano gli enzimi necessari alla sintesi. La glutammina viene idrolizzata a glutammato dall\u2019enzima glutamminasi. Il glutammato viene convertito in glutammato-semialdeide dalla P5C sintasi. Quest'ultimo ciclizza spontaneamente a P5C, il quale viene poi ridotto a prolina. La degradazione della prolina segue il processo inverso.\nPer via dell\u2019esistenza di questi processi di biosintesi, la prolina non \u00e8 considerata un amminoacido essenziale per l\u2019uomo, almeno per quanto riguarda individui adulti in salute. Prolina e idrossiprolina, un derivato, sono per\u00f2 i principali costituenti, insieme alla glicina, del collagene: circa il 20% dei residui sono costituiti da questi due amminoacidi. Il collagene \u00e8 una proteina strutturale che si trova nella pelle, nelle ossa, nei tendini, nella cartilagine e nei vasi sanguigni. Essa rappresenta, negli esseri umani, un terzo delle proteine totali, ed \u00e8 quindi la proteina pi\u00f9 abbondante. Si trova inoltre in grandi quantit\u00e0 nelle proteine del latte. Si ritiene quindi che la prolina possa essere utile all\u2019organismo durante la crescita o nei casi di danneggiamento dei tessuti.\nL\u2019enantiomero L della prolina agisce da debole antagonista per il recettore della glicina, per il recettore dell\u2019NMDA (N-metil-D-aspartato) e per quello del glutammato ionotropico (non-NMDA). Sembra inoltre essere una potenziale eccitotossina endogena.\nLa prolina nelle proteine.\nLa distintiva struttura ciclica della catena laterale della prolina le conferisce alcune propriet\u00e0 particolari rispetto agli altri amminoacidi. Innanzitutto, la prolina ha una maggiore rigidit\u00e0 conformazionale, in quanto l\u2019angolo diedro \u03c6 \u00e8 bloccato e assume valori intorno a -65\u00b0. Inoltre, quando la prolina si trova come residuo in un legame peptidico, il suo atomo di azoto non \u00e8 legato ad alcun atomo di idrogeno, e ci\u00f2 significa che non pu\u00f2 agire come donatore di legame a idrogeno. Essa per\u00f2 \u00e8 un ottimo accettore per i legami a idrogeno, grazie al fatto che la catena laterale alifatica \u00e8 elettron-donatrice.La prolina grazie alle sue propriet\u00e0 pu\u00f2 svolgere nelle proteine funzioni sia strutturali che di riconoscimento.\nLa prolina agisce da perturbatore in elementi di struttura secondaria ordinati come \u03b1-eliche e \"\u03b2-sheet\". Essa si trova comunemente come residuo iniziale in un\u2019\u03b1-elica, nei \"loop\", e nei filamenti di margine dei \"\u03b2-sheet\". Interviene inoltre nella formazione dei \"\u03b2-turn\" (le svolte nei \"\u03b2-sheet\").\nUn altro importante ruolo strutturale \u00e8 quello che la prolina e l\u2019idrossiprolina ricoprono nel collagene. Gli elementi strutturali principali del collagene sono catene polipeptidiche costituite da unit\u00e0 ripetute di tre amminoacidi, XaaYaaGly. Gly \u00e8 un residuo di glicina; X e Y possono essere qualsiasi altro amminoacido, ma si tratta per la maggior parte di residui di Pro o idrossiprolina. Esse hanno una conformazione a elica, come quella della poliprolina, un tipo di polipeptide formato solo da prolina. Tre di queste catene, parallele e tenute insieme da legami a H, si intrecciano formando una tripla elica destrorsa, che costituisce la molecola del collagene. L\u2019idrossilazione della prolina da parte della prolina-idrossilasi (o l\u2019aggiunta di altri sostituenti elettron-attrattori) aumenta significativamente la stabilit\u00e0 conformazionale del collagene. L\u2019idrossilazione della prolina \u00e8 per cui un processo biochimico essenziale per il mantenimento del tessuto connettivo. Alcune patologie, come ad esempio lo scorbuto, possono derivare da un difetto nell\u2019idrossilazione, causata da mutazioni dell\u2019enzima prolina-idrossilasi o da una mancanza del cofattore, l\u2019ascorbato o vitamina C.\nLa prolina si pu\u00f2 trovare anche in molte proteine nelle cosiddette \"proline-rich regions\", ossia parti specifiche di una proteina ricche in residui di prolina. Queste regioni possono essere composte da ripetizioni di brevi gruppi di amminoacidi del tipo XP o XPY, oppure da sequenze pi\u00f9 lunghe e variabili. La loro funzione \u00e8 principalmente quella di rendere possibile il legame con altre molecole, oppure le interazioni tra proteine diverse, agendo da sito di legame. \u00c8 infatti noto che, in diverse proteine, esistono dei domini in grado di riconoscere le \"proline-rich regions\", e ci\u00f2 consente di avere dei siti di legame specifici. Le proteine cos\u00ec assemblate possono poi svolgere diverse funzioni, ad esempio di regolazione o di trasduzione di segnali.\nLa \"trasduzione del segnale intracellulare\" si serve spesso di proteine che possiedono domini dove le concentrazioni di prolina sono discrete (\"poly-proline stretches\"), ma pi\u00f9 abbondanti rispetto alla sequenza proteica integrale. Questi domini ricchi di prolina, ad alfa elica, fungono da ligandi per delle \"tasche\" molecolari che furono identificate inizialmente in alcune protein tirosina chinasi citoplasmatiche, come il proto-oncogene c-Src o la tirosina chinasi linfocitaria Ltk. Si chiamano \"domini SH3 (Src Homology number 3)\" e una volta legati queste sequenze di poli-prolina, inducono una modificazione conformazionale delle proteine in cui sono contenuti. Come risultato, es. la tirosina chinasi pu\u00f2 attivarsi o rallentare la sua funzione. Anche la chinasi attivata dai fosfoinositidi (PI-3K) possiede due domini SH3 in grado di legare diversi tipi di sequenze di poli-prolina.\nUsi.\nLa prolina e i suoi derivati sono spesso utilizzati come catalizzatori chirali in sintesi asimmetriche: si vedano ad esempio la riduzione di CBS e la condensazione aldolica.\nNella birrificazione, nella vinificazione e nella produzione di succhi frutta l\u2019utilizzo di proteine ricche in prolina aumenta la torbidit\u00e0 grazie alle reazioni che avvengono con i polifenoli. Si \u00e8 constatato inoltre che l\u2019analisi delle interazioni fenoli-proteine pu\u00f2 essere di grande aiuto nella misura dell\u2019indice di torbidit\u00e0.\nLa L-prolina agisce inoltre da osmoprotettore, soprattutto in caso di stress osmotici, ed \u00e8 quindi utilizzata in ambiti farmacologici e biotecnologici.\nL\u2019amminoacido viene inoltre utilizzato come integratore nel terreno di coltura sul quale vengono fatti crescere tessuti vegetali. La prolina infatti pu\u00f2 aumentare la crescita in quanto aiuta la pianta a tollerare lo stress dell\u2019ambiente di coltura."}
{"id": "51061", "revid": "919135", "url": "https://it.wikipedia.org/wiki?curid=51061", "title": "Teorema fondamentale dell'aritmetica", "text": "Il teorema fondamentale dell'aritmetica afferma che: \nL'enunciato \u00e8 facilmente verificabile per numeri naturali \"piccoli\": \u00e8 facile scoprire che 70 \u00e8 pari a 2\u00d75\u00d77 e 100 equivale a 2\u00d72\u00d75\u00d75 ovvero 22\u00d752, ed \u00e8 altrettanto facile verificare che per questi numeri non possono esistere altre scomposizioni in fattori primi. \nIl teorema fu dimostrato per la prima volta, in un linguaggio matematico moderno, da Gauss nelle \"Disquisitiones Arithmeticae\"; Euclide, negli \"Elementi\", insieme all'esistenza della fattorizzazione, aveva dimostrato una proposizione, oggi nota come lemma di Euclide, dalla quale si ricava la propriet\u00e0 di fattorizzazione unica.\nNella teoria degli anelli, un analogo della propriet\u00e0 espressa dal teorema costituisce la definizione stessa di anello a fattorizzazione unica.\nDimostrazione del teorema.\nL'enunciato del teorema asserisce l'esistenza di una fattorizzazione in numeri primi per ogni numero naturale, e successivamente la sua unicit\u00e0. Dimostriamo separatamente le due affermazioni.\nDimostrazione dell'esistenza.\nDalla definizione di numero primo si deduce che ogni numero maggiore o uguale a 2 o \u00e8 un numero primo oppure si pu\u00f2 esprimere come prodotto di numeri primi. Questo fatto si pu\u00f2 dimostrare per induzione:\nLa dimostrazione dell'esistenza della fattorizzazione per ogni numero procede ancora per induzione:\nQuindi l'esistenza di una fattorizzazione \u00e8 dimostrata per ogni numero naturale \"n\".\nDimostrazione dell'unicit\u00e0.\nDimostriamo che se un numero ammette una fattorizzazione in numeri primi questa \u00e8 unica.\nPer assurdo:\nSi supponga che esistano dei numeri scomponibili in fattori primi in pi\u00f9 di un modo, e si chiami \"m\" il pi\u00f9 piccolo (che esiste per il principio del buon ordinamento). Innanzitutto si dimostra che, date due fattorizzazioni di \"m\", i numeri primi che si presentano nella prima fattorizzazione sono tutti distinti da quelli della seconda fattorizzazione. Siano infatti [1] e [2] le due diverse fattorizzazioni di \"m\"\ndove i formula_3 e i formula_4 sono primi ma differenti tra loro, ovvero formula_5 (se ci fosse un fattore identico formula_6 possiamo ricondurci al caso indicato dividendo formula_7 per tale fattore e ottenendo un numero formula_8 che avrebbe anch'esso due fattorizzazioni distinte). All'interno di ogni fattorizzazione ci possono comunque essere fattori ripetuti: ad esempio, 100 = 2\u00d72\u00d75\u00d75.\nA questo punto sappiamo che formula_9 \u00e8 diverso da formula_10; senza perdita di generalit\u00e0 possiamo supporre che formula_11. Poniamo allora \nEvidentemente, formula_13, dato che la formula_14 si pu\u00f2 scrivere come \nDimostriamo ora che formula_16 ammette almeno due fattorizzazioni distinte.\nIniziamo considerando il primo fattore di formula_16, formula_18. Esso pu\u00f2 essere primo o meno; nel caso non lo fosse lo fattorizzeremo e la nuova fattorizzazione di formula_16 cos\u00ec ottenuta non ammetterebbe formula_9 tra i suoi fattori. Infatti, per la prima parte della dimostrazione sappiamo che formula_9 \u00e8 diverso da formula_22 e non pu\u00f2 comparire nella eventuale fattorizzazione di formula_18, poich\u00e9 se ci\u00f2 accadesse significherebbe che \ne quindi formula_10 sarebbe divisibile per formula_9, il che non \u00e8 possibile in quanto formula_10 \u00e8 un numero primo.\nPrendendo ora l'ultima uguaglianza della formula_28 e sostituendo formula_7 con la formula_30 otteniamo \nIn qualunque modo sia fattorizzabile il secondo fattore nella formula_32, avremo ottenuto una fattorizzazione di formula_16 che contiene formula_9 e che pertanto \u00e8 diversa da quella nella formula_35, contrariamente all'ipotesi che formula_7 sia il numero pi\u00f9 piccolo che ammette pi\u00f9 di una fattorizzazione.\nL'unicit\u00e0 \u00e8 pertanto dimostrata."}
{"id": "51063", "revid": "547034", "url": "https://it.wikipedia.org/wiki?curid=51063", "title": "Remo Scappini", "text": "Fu quadro e poi dirigente del PCI, esule a Parigi e a Mosca durante il periodo fascista, fu poi dirigente della Resistenza a Torino e a Genova. Fu eletto deputato nel 1948 e nel 1953, poi senatore nel 1958. Consigliere comunale a Empoli per 15 anni, poi dall'85 a Genova, ricopr\u00ec anche importanti cariche nel PCI, nell'ANPI e nell'ANPPIA.\nBiografia.\nNato da una umile famiglia, inizi\u00f2 a lavorare a soli 10 anni, prima come garzone in varie botteghe e poi, non appena compiuti 14 anni, come operaio di vetreria.\nGiovanissimo, nel 1923 (a 15 anni) entr\u00f2 nella FGCI (Federazione Giovanile Comunisti Italiani) e nel 1926 - insieme alla fidanzata Rina Chiarini, che poi sarebbe diventata sua moglie - si iscrisse al PCI (allora Partito Comunista d'Italia), di cui fu nominato nel 1928 vice responsabile per la Toscana.\nRicercato dalla polizia, si sottrasse all'arresto nell'ottobre del 1930 e nel dicembre ripar\u00f2 a Parigi. Pochi mesi dopo fu inviato a Mosca a studiare alla scuola leninista per quasi due anni. Tornato a Parigi alla fine del 1932, fece parte dell'apparato centrale del partito.\nDurante un viaggio clandestino in Italia, fu arrestato a Faenza nell'ottobre del 1933 e venne condannato a 22 anni di reclusione dal Tribunale Speciale per la difesa dello Stato.\nDopo nove anni di carcere, scontati a Fossano e Civitavecchia, nell'ottobre 1942 fu liberato per l'amnistia del ventennale fascista. Il partito, allora retto saldamente da Pietro Secchia, lo mand\u00f2 a dirigere la federazione provinciale di Torino, dove contribu\u00ec alla nascita dei Gruppi di azione patriottica e poi, nel novembre del 1943, a Genova, dove dette un grosso contributo alla guerra di liberazione.\nA conclusione dell'opera svolta a Genova, infatti, il 25 aprile 1945, in qualit\u00e0 di presidente del CLN della Liguria, dopo una trattativa a villa Migone (allora sede della Curia arcivescovile), ricevette nelle sue mani la resa del generale G\u00fcnther Meinhold, comandante delle truppe tedesche.\nTesto della resa.\nNel luglio del 1945 Scappini si trasfer\u00ec a Roma, chiamato alla Direzione Centrale del PCI: fu nominato membro del Comitato centrale del partito in tutti i congressi dal 1945 al 1960; segretario della federazione di Pisa dal 1946, nel 1948 fu eletto deputato in quella circoscrizione.\nDiventato successivamente (1950) segretario regionale in Puglia, fu rieletto deputato nel 1953, questa volta nella circoscrizione di Bari-Foggia.\nTrasferito di nuovo a Firenze nel 1957 come responsabile della Commissione federale di controllo del partito, nel 1958 fu eletto senatore nel collegio Firenze III.\nPer 15 anni fu consigliere comunale a Empoli, sua citt\u00e0 natale, e, dal 1985, consigliere comunale a Genova.\nScappini ha dato un grande contributo alle associazioni antifasciste ANPI (Associazione Nazionale Partigiani d'Italia) e ANPPIA (Associazione Nazionale Perseguitati Politici Antifascisti), di cui ha ricoperto incarichi importanti in ambito toscano e nazionale.\nCollegamenti esterni.\nFondo Remo Scappini"}
{"id": "51064", "revid": "228587", "url": "https://it.wikipedia.org/wiki?curid=51064", "title": "Giovanni II", "text": ""}
{"id": "51066", "revid": "1305772", "url": "https://it.wikipedia.org/wiki?curid=51066", "title": "Giovanni III", "text": "Il nome Giovanni III viene usato per riferirsi a diversi personaggi storici:"}
{"id": "51067", "revid": "104216", "url": "https://it.wikipedia.org/wiki?curid=51067", "title": "Nebulosa oscura", "text": "Una nebulosa oscura o nebulosa molecolare \u00e8 una grande nube contenente in gran maggioranza gas (idrogeno ed elio) ed una frazione (circa 1% in massa) di polvere, responsabile dell'aspetto della nube.\nInformazioni generali.\nLe nebulose oscure sono tra gli oggetti pi\u00f9 freddi conosciuti in campo astrofisico, con temperature interne dell'ordine di . Sono composte principalmente da idrogeno molecolare ed elio, due molecole prive di dipolo elettrico, e quindi molto difficili da osservare a temperature cos\u00ec basse. L'aspetto di questi oggetti \u00e8 essenzialmente dovuto alla presenza di una piccola frazione di polvere, responsabile dell'assorbimento della luce (specialmente nella parte blu dello spettro). Le nubi oscure quindi si possono osservare se oscurano parte di una nebulosa a emissione o nebulosa a riflessione (come la Nebulosa Testa di Cavallo) o se bloccano la luce delle stelle di fondo (come la Nebulosa Sacco di Carbone). \nNon potendo rivelare direttamente il gas presente nelle nubi, la struttura delle nubi molecolari \u00e8 spesso studiata utilizzando proprio la polvere come tracciante del gas (ipotizzando dunque un rapporto costante tra la densit\u00e0 della polvere e la densit\u00e0 del gas). La densit\u00e0 colonnare della polvere \u00e8 quindi studiata con tecniche di estinzione (generalmente nel vicino infrarosso, in modo da riuscire ad osservare zone pi\u00f9 dense delle nubi), o sfruttando l'emissione di corpo nero (che per le temperature tipiche presenti nelle nubi inizia ad essere efficiente nel microonde). Nella finestra ottica dello spettro, nubi molecolari particolarmente dense hanno la capacit\u00e0 di bloccare essenzialmente tutta la luce proveniente da sorgenti poste dietro di esse: ad esempio non sono rari casi con estinzione di 100 magnitudini visuali (corrispondenti a riduzioni di luminosit\u00e0 di un fattore 1040). \nLe pi\u00f9 grandi nebulose oscure, le cosiddette nubi molecolari giganti, hanno una massa di circa un milione di volte quella del Sole. Contengono molta della massa del mezzo interstellare, sono larghe circa 150 anni luce, hanno una densit\u00e0 media da 100 a 300 molecole per centimetro cubo. Spesso hanno forme molto irregolari, senza confini esterni definiti, e con molti filamenti. Le pi\u00f9 grandi nebulose oscure sono visibili ad occhio nudo, appaiono come macchie scure sul pi\u00f9 brillante sfondo della Via Lattea. \nL'interesse principale per le nubi molecolari \u00e8 legato a processi di formazione stellare. La formazione di stelle avviene nelle regioni pi\u00f9 dense e fredde delle nubi molecolari: l'alta densit\u00e0 del gas, unita alla pressione degli strati pi\u00f9 esterni della nube ed alle basse temperature, crea le condizioni per forme di instabilit\u00e0 gravitazionale (instabilit\u00e0 di Jeans o di Bonnor-Ebert). La zona centrale della nube inizia a collassare a causa della forza di gravit\u00e0, con conseguente formazione di una stella circondata da un disco protoplanetario. \nLe nubi molecolari giganti hanno anche un ruolo importante nelle dinamiche della galassia: quando una stella passa vicina a una nube molecolare gigante, la considerevole attrazione gravitazionale perturba l'orbita della stella di un ammontare rilevante. Dopo ripetuti passaggi, una stella di mezza et\u00e0 avr\u00e0 significative componenti di velocit\u00e0 in tutte le direzioni, contrariamente all'orbita quasi circolare che le stelle giovani ereditano delle nubi che le hanno generate. Questo fornisce agli astronomi un altro strumento per valutare l'et\u00e0 delle stelle ed aiuta a spiegare lo spessore del disco galattico."}
{"id": "51068", "revid": "4252", "url": "https://it.wikipedia.org/wiki?curid=51068", "title": "Giovanni IV", "text": ""}
{"id": "51069", "revid": "125444331", "url": "https://it.wikipedia.org/wiki?curid=51069", "title": "Giovanni V", "text": ""}
{"id": "51072", "revid": "1305772", "url": "https://it.wikipedia.org/wiki?curid=51072", "title": "Giovanni VI", "text": ""}
{"id": "51073", "revid": "4252", "url": "https://it.wikipedia.org/wiki?curid=51073", "title": "Giovanni VII", "text": ""}
{"id": "51074", "revid": "4252", "url": "https://it.wikipedia.org/wiki?curid=51074", "title": "Giovanni VIII", "text": ""}
{"id": "51075", "revid": "4252", "url": "https://it.wikipedia.org/wiki?curid=51075", "title": "Giovanni IX", "text": ""}
{"id": "51076", "revid": "4252", "url": "https://it.wikipedia.org/wiki?curid=51076", "title": "Giovanni X", "text": ""}
{"id": "51077", "revid": "4252", "url": "https://it.wikipedia.org/wiki?curid=51077", "title": "Giovanni XI", "text": ""}
{"id": "51078", "revid": "4252", "url": "https://it.wikipedia.org/wiki?curid=51078", "title": "Giovanni XII", "text": ""}
{"id": "51079", "revid": "4252", "url": "https://it.wikipedia.org/wiki?curid=51079", "title": "Giovanni XIII", "text": ""}
{"id": "51080", "revid": "1305772", "url": "https://it.wikipedia.org/wiki?curid=51080", "title": "Giovanni XIV", "text": "Il nome Giovanni XIV viene usato per riferirsi a diversi personaggi storici:"}
{"id": "51081", "revid": "1591878", "url": "https://it.wikipedia.org/wiki?curid=51081", "title": "Alfonso Gatto", "text": "Biografia.\nNacque a Salerno il 17 luglio del 1909. La sua infanzia e la sua adolescenza furono piuttosto travagliate. Fratello del pittore Alessandro Gatto, comp\u00ec i primi studi al liceo classico Torquato Tasso della sua citt\u00e0 natale, mostrandosi portato per le materie letterarie, in particolare l'italiano, e poco incline alla matematica. Al liceo scopr\u00ec la propria passione per la poesia e la letteratura.\nNel 1926 si iscrisse all'Universit\u00e0 degli Studi di Napoli Federico II, che dovette tuttavia abbandonare qualche anno dopo a causa di difficolt\u00e0 economiche.\nSpos\u00f2 la figlia del suo professore di matematica, Agnese Jole Turco, con la quale, all'et\u00e0 di 21 anni, fugg\u00ec a Milano. Ebbero due figlie, Marina e Paola.\nNel capoluogo lombardo, dove risiedette dal maggio del 1934, tra i suoi amici pi\u00f9 assidui vi furono Cesare Zavattini, Arturo Tofanelli, Leonardo Sinisgalli, Orazio Napoli e Domenico Cantatore, coi quali frequentava i caff\u00e8 cittadini.\nLa sua vita fu piuttosto irrequieta e movimentata, anche dal punto di vista lavorativo: dapprima commesso di libreria, poi istitutore di collegio, correttore di bozze, giornalista, insegnante.\nNonostante nel 1935 avesse partecipato ai Littoriali della cultura e dell'arte dei Gruppi universitari fascisti, gi\u00e0 nel 1936 fu arrestato per antifascismo e trascorse sei mesi nel carcere di San Vittore a Milano.\nDurante quegli anni Gatto collabor\u00f2 ai pi\u00f9 innovatori periodici e riviste di cultura letteraria (\"Italia letteraria\", \"Rivista Letteratura\", \"Circoli\", \"Primato\", \"Ruota\"). Nel 1938, con la collaborazione di Vasco Pratolini, fond\u00f2 la rivista \"Campo di Marte\" per commissione dell'editore Vallecchi, ma il periodico dur\u00f2 un solo anno. Fu comunque questa una esperienza significativa per il poeta, che ebbe modo di cimentarsi nella letteratura militante di maggior impegno.\n\"Campo di Marte\" (il cui primo numero usc\u00ec il 1\u00ba agosto 1938) era nato come quindicinale di azione letteraria e artistica, con l'intento di educare il pubblico a comprendere la produzione artistica in tutti i suoi generi. La rivista si ricollegava al cosiddetto ermetismo fiorentino.\nNel 1941 Gatto ricevette la nomina a ordinario di Letteratura italiana, per \"chiara fama\", presso il Liceo Artistico di Bologna e inizi\u00f2 pure una collaborazione con la rivista \"Primato\" di Giuseppe Bottai, sulla quale pubblic\u00f2 con continuit\u00e0 poesie e recensioni letterarie.\nNel 1944, iscrittosi al PCI, inizi\u00f2 a collaborare a \"Rinascita\" e, dopo la liberazione di Milano, nell'aprile 1945, all'Unit\u00e0.\nHa scritto e pubblicato nel 1962 una poesia sulla rivista Pioniere dal titolo: \"Girotondo per la citt\u00e0\" n\u00b0 5 e ha scritto e pubblicato nel 1964 un racconto sulla rivista Pioniere dell'Unit\u00e0 dal titolo: \"La partita di calcio\" n\u00b0 33\nFu poi inviato speciale de \"L'Unit\u00e0\" assumendo una posizione di primo piano nella letteratura di ispirazione comunista. Nel 1951 si dimise dal partito e divent\u00f2 un comunista \"dissidente\". Il poeta, nel 1946, incontrer\u00e0 la donna pi\u00f9 importante della sua vita, la pittrice triestina Graziana Pentich per la quale abbandon\u00f2 la moglie e le figlie e da cui ebbe due figli, Teodoro e Leone. La vita del poeta sar\u00e0 segnata, nel 1963, dal dolore per la scomparsa di Teodoro, mentre Leone sopravvisse solo tre mesi al poeta.\nNel 1964 fece parte della giuria per il premio letterario Soverato.\nL'8 marzo del 1976 Gatto si trovava a Grosseto e si mise in viaggio lungo l'Aurelia diretto a Roma, a bordo di una Mini Minor alla cui guida si trovava Paola Maria Minucci. L'auto fin\u00ec fuori strada nei pressi della Torba di Capalbio e il poeta fu trasportato d'urgenza a Orbetello dove, per via delle condizioni ormai critiche, si decise di caricarlo sull'ambulanza in direzione dell'Ospedale di Grosseto. Alfonso Gatto spir\u00f2 alle ore 16:10 mentre si trovava ancora a Orbetello. \n\u00c8 sepolto nel \"Cimitero monumentale di Salerno\" sua citt\u00e0 natale: sulla sua tomba, che ha un macigno per lastrone, \u00e8 inciso il commiato funebre dell'amico Eugenio Montale: Il suo archivio \u00e8 conservato presso il Centro per gli studi sulla tradizione manoscritta di autori moderni e contemporanei dell\u2019Universit\u00e0 di Pavia.\nFormazione e poetica.\nL'ermetismo riconosce in Alfonso Gatto uno dei pi\u00f9 accesi tra i suoi protagonisti. Non si sa molto dei suoi primi anni a Salerno, che tanta importanza hanno senza dubbio avuto nella sua formazione, come pure si ignorano le sue prime letture, i suoi primi incontri (tra gli altri, con il critico letterario Francesco Bruno, che lesse per primo e ordin\u00f2 le sue poesie), le sue amicizie. Le notizie biografiche sono scarse e sono le solite: gli studi, l'arrivo all'Universit\u00e0 non terminata, la vita irrequieta, i vari lavori intrapresi.\nFa eccezione la notizia dell'uscita del suo primo volumetto nel 1932, \"Isola\", nel quale i maggiori lettori del tempo riconobbero subito il segno di una voce nuova e vera. Quando nel 1932 Giuseppe Ungaretti pubblica \"Sentimento del tempo\", Gatto, appena nato alla poesia, viene subito inserito nel capitolo di quel momento.\nCon \"Isola\", Gatto inizia la sua esistenza di poeta e un discorso che si concluder\u00e0 solamente con la sua tragica morte quarantaquattro anni dopo. \"Isola\" \u00e8 il testo decisivo per il costituirsi di una \"grammatica ermetica\" che verr\u00e0 definita dal poeta stesso come ricerca di \u00abassolutezza naturale\u00bb. Il linguaggio \u00e8 rarefatto e senza tempo, allusivo, tipico di una poetica dell'\"assenza\" e dello spazio vuoto, ricco di motivi melodici. E saranno proprio il senso dello spazio e l'abbandono alla melodia gli elementi costanti di \"Isola\", cos\u00ec come pi\u00f9 tardi delle altre raccolte di poesie. Ad \"Isola\" segue \"Morto ai paesi\", una quarantina di componimenti in versi. Non si evincono grandi differenze tematiche e stilistiche rispetto ad \"Isola\", anzi vi \u00e8 una comune evocazione di immagini plastiche, idilliache ed oniriche, e risalta il \"topos letterario\" della memoria. Alcune atmosfere e scelte lessicali suggeriscono stilemi petrarcheschi. Non \u00e8 un caso che Giovanni Pozzi, ne \"La poesia italiana del Novecento\", abbia incluso Alfonso Gatto tra i cosiddetti \"petrarchisti dell'ermetismo\", data l'influenza del poeta proto-umanista sui filoni poetici della prima met\u00e0 del XX secolo.\nAnche in \"Arie e ricordi\", che rappresenta la prima stagione del poeta salernitano (1929-1941), le sue figurazioni ruotano intorno alla memoria, riaffiorano dalle inquietudini e dai sogni adolescenziali. La successiva produzione lirica risentir\u00e0 dell'esperienza bellica. La \"morte\", \"topos\" trasfigurato nei componimenti del passato, si disvela nelle sue connotazioni pi\u00f9 drammatiche. Gatto si avvicina al dolore degli uomini e nella successiva raccolta, \"Il capo sulla neve\", il poeta registra le esperienze degli anni 1943-1947. Nel 1950 Mondadori pubblica . \"La storia delle vittime\" in cui Gatto trasfer\u00ec \"Amore della vita\" e \"Il capo sulla neve\", arriva dopo il volume \"Poesie\" che raccoglie le liriche composte dal 1929 al 1941. Nello \"Specchio\" vengono incluse le \"Nuove poesie\" del 1950 in cui erano state inserite le liriche composte dal 1941 al 1949. Esse comprendevano sia i componimenti della Resistenza di matrice civile e politica, sia quelli concernenti la vita privata e l'esperienza amorosa di Gatto. In \"Poesie d'amore\" risulta marcata l'ispirazione al poeta Rimbaud, tanto amato dal Nostro. Ma la raccolta di poesie che ha attratto maggiormente l'attenzione della critica e dei lettori, \u00e8 \"La forza degli occhi\" (1950-1953). In essa si fondono ermetismo e surrealismo. Questo volume segna la raggiunta maturit\u00e0 poetica di Gatto. La \"visionariet\u00e0\" diviene il mezzo espressivo capace di rivelare il talento del poeta. Alla raccolta \"Osteria flegrea\", poesie composte dal 1954 al 1961, segue la raccolta pi\u00f9 corposa della sua intera produzione, \"Rime di viaggio per la terra dipinta\" (1968-1969), rime scritte e raffigurate pittoricamente in acquarelli. In esse si coglie un \"senso di insistito giuoco metrico-stilistico e dell'immaginazione (o piuttosto dell'intelletto) mentre un ruolo quasi secondario viene affidato al sentimento\"\nIl motivo dell'amore.\nIl motivo dell'amore \u00e8 cantato in tutti i modi e percorso in ogni direzione e, anche se a tratti ha intonazioni classicheggianti, non perde mai il valore fonico della parola che diventa un momento a s\u00e9 di suggestione.\nNel periodo che va dal 1940 al 1941 vi \u00e8 un rifacimento delle poesie precedenti che faranno parte di una raccolta edita da Vallecchi nel 1941 sotto il nome di \"Poesie\" che rimarranno immutate fino alla stesura del 1961 quando, dando un ordine maggiore allo stesso volume esse toccheranno il punto di maggiore \"cantabilit\u00e0\" nella poesia di Gatto.\nUna delle immagini tra le pi\u00f9 vive della poesia contemporanea possiamo trovarla nella poesia \"Oblio\" dove il poeta esprime la gioia della vita fatta memoria e festa alle quali egli sente di appartenere:\nIn questi versi si assiste al dileguarsi dell'analogia stretta dei primi libri e in \"Amore della vita\", il libro del 1944, il poeta riuscir\u00e0 a esprimere una freschezza insolita in un momento di retorica dedicata alla Resistenza.\nGatto, infatti, aderisce alla poesia della Resistenza, commosso dallo spirito civile e politico degli italiani e nella raccolta successiva, \"Il capo sulla neve\", egli avr\u00e0 parole di forte commozione per i \"Martiri della Resistenza\" ed esprimer\u00e0 nelle poesie una assorta meditazione che ha il raro dono dell'immediatezza.\nGatto \u00e8 dunque un poeta di natura e d'istinto che ha conosciuto durante la guerra e nel dopoguerra un serio rinnovamento sia nei contenuti che nella forma aprendosi a strutture narrative pi\u00f9 complesse che fondono autobiografismo lirico e partecipazione storica.\nNello scorrere l'ultima produzione di Gatto, \"Rime di viaggio per una terra dipinta\", e \"Desinenze\", opera postuma uscita un anno dopo la sua morte, resta l'immagine di un poeta coinvolto dal tumulto della vita, ma sempre lieto di fissare nella memoria ogni emozione in una lingua ricca di motivi e di sorprese nuove.\nL'esperienza milanese.\nAlfonso Gatto appartiene a quel folto gruppo di intellettuali provenienti dal Sud Italia, tra i quali il celebre critico d'arte Edoardo Persico ed Elio Vittorini, che negli anni trenta, giunsero a Milano, una Milano centripeta, punto di confluenza delle intelligenze pi\u00f9 fervide dell'epoca. Dal 1936 al 1938 Gatto collabor\u00f2 al periodico Casabella con una serie di articoli nella rubrica \"Cronaca dell'architettura\"; egli partiva dai temi concernenti l'architettura per poi trattare di argomenti di cultura generale, mentre gli articoli di fondo erano tenuti da Giuseppe Pagano. Edoardo Persico fu una figura importantissima nella vita del poeta salernitano, e, quando mor\u00ec, nel 1945, lasci\u00f2 un patrimonio di idee nuove e illuminanti di cui faranno tesoro Raffaello Giolli e Alfonso Gatto. Infatti, entrambi tentarono di sviluppare e fissare, quella relazione artistica che Persico aveva instaurato tra Frank Lloyd Wright e Paul C\u00e9zanne, vale a dire, una palese identificazione tra architettura organica e impressionismo. La ricerca intellettuale di Gatto lo condurr\u00e0 a scrivere \"Prefazione a Frank Lloyd Wright, Architettura organica\" in cui Gatto intese una immagine di Wright come \"architetto-poeta\" o, per usare un'espressione con cui lo stesso architetto statunitense aveva intitolato una sua opera, come \"Disconosciuto legislatore del mondo\". \"Wright \u00e8 pi\u00f9 di un architetto\", scrive Gatto, \"gli si deve riconoscere una statura di creatore - l'unica di architetto che oggi ci sia nel mondo - congiunta ad un'effettiva forza di tecnico e ad una ispirata passione umanitaria\".\nAlfonso Gatto pittore e critico d'arte.\nLa profonda sete di conoscenza condusse il poeta a soddisfare la propria attitudine alla pittura, con la realizzazione di vari acquerelli e disegni, nonch\u00e9 alla elaborazione di numerosissimi Cataloghi per pittori di grande caratura, come Ottone Rosai, Renato Guttuso, Filippo de Pisis, Giuseppe Zigaina, Mino Maccari, Corrado Cagli. La compagna Graziana Pentich, ha raccolto negli anni Novanta, in un volume intitolato \u201cI colori di una storia\u201d, disegni, dipinti poesie di Gatto, unitamente alle sue opere di pittura e ai teneri disegni e acquerelli del figlioletto Leone. In esso \u00e8 scandita la storia di una vita in cui l'arte risulta essere il linguaggio quotidiano pi\u00f9 congeniale ad esprimere e raccontare le esperienze dei tre protagonisti, dalla nascita alle prime parole di Leone, ai continui spostamenti fisici del poeta, il quale incorpora l'una dentro l'altra le citt\u00e0 conosciute lungo il cammino in un'unica grande citt\u00e0 che ha l'anima del Sud. Nel racconto sono molti gli autoritratti del poeta, realizzati tra il 1946 e il 1958, da lui stesso definiti \u201cautoritratti-maschera\u201d: l'autoritratto sul giornale \"Avanti!\", quello al Craja (il caff\u00e8 milanese, ritrovo di artisti e intellettuali negli anni Trenta e Quaranta, situato in Piazzetta Filodrammatici vicino al Teatro alla Scala) e i tre autoritratti detti \u201cauto istantanee\u201d, dove Gatto si raffigur\u00f2 come un clown. La Pentich parla a tal proposito di una \u201ccoincidenza di sentimenti con i temi circensi sublimati da Picasso nelle figure del suo periodo blu e rosa\u201d.\nL'eclettismo di Gatto \u00e8 anche il risultato della sua personale concezione delle Arte, concezione per certi versi rinascimentale, in contrasto con quella a lui contemporanea che voleva la separazione tra i vari ambiti artistici.\nFilmografia.\nAlfonso Gatto ha anche avuto diverse parti in alcuni film. In \"Il sole sorge ancora\" (1946) di Aldo Vergano aveva la parte di un conduttore di treni. Altre parti ha avuto in due film di Pier Paolo Pasolini: in \"Il Vangelo secondo Matteo\" (1964) recitava la parte dell'apostolo Andrea, in \"Teorema\" (1968) la parte di un dottore. Altre parti ha avuto in \"Cadaveri eccellenti\" (1976) di Francesco Rosi dove era Nocio e in \"Caro Michele\" (1976), di Mario Monicelli, tratto dall'omonimo romanzo di Natalia Ginzburg, dove interpretava il padre di Michele."}
{"id": "51082", "revid": "1305772", "url": "https://it.wikipedia.org/wiki?curid=51082", "title": "Luigi I", "text": "Il nome Luigi I viene usato per riferirsi a diversi personaggi storici:"}
{"id": "51083", "revid": "1305772", "url": "https://it.wikipedia.org/wiki?curid=51083", "title": "Luigi II", "text": "Il nome Luigi II viene usato per riferirsi a diversi personaggi storici:"}
{"id": "51084", "revid": "1305772", "url": "https://it.wikipedia.org/wiki?curid=51084", "title": "Luigi III", "text": "Il nome Luigi III viene usato per riferirsi a diversi personaggi storici:"}
{"id": "51085", "revid": "1305772", "url": "https://it.wikipedia.org/wiki?curid=51085", "title": "Luigi IV", "text": "Il nome Luigi IV viene usato per riferirsi a diversi personaggi storici:"}
{"id": "51086", "revid": "2014155", "url": "https://it.wikipedia.org/wiki?curid=51086", "title": "Luigi V", "text": "Il nome Luigi V viene usato per riferirsi a diversi personaggi storici:"}
{"id": "51087", "revid": "1226", "url": "https://it.wikipedia.org/wiki?curid=51087", "title": "Australopiteco", "text": ""}
{"id": "51088", "revid": "1305772", "url": "https://it.wikipedia.org/wiki?curid=51088", "title": "Giacomo I", "text": "Il nome Giacomo I viene usato per riferirsi a diversi personaggi storici:"}
{"id": "51091", "revid": "1305772", "url": "https://it.wikipedia.org/wiki?curid=51091", "title": "Giacomo III", "text": "Il nome Giacomo III viene usato per riferirsi a diversi personaggi storici:"}
{"id": "51093", "revid": "2014155", "url": "https://it.wikipedia.org/wiki?curid=51093", "title": "Enrico I", "text": ""}
{"id": "51094", "revid": "287204", "url": "https://it.wikipedia.org/wiki?curid=51094", "title": "Enrico II", "text": ""}
{"id": "51095", "revid": "697352", "url": "https://it.wikipedia.org/wiki?curid=51095", "title": "Enrico III", "text": ""}
{"id": "51096", "revid": "287204", "url": "https://it.wikipedia.org/wiki?curid=51096", "title": "Enrico IV", "text": ""}
{"id": "51097", "revid": "1226", "url": "https://it.wikipedia.org/wiki?curid=51097", "title": "Hypercard", "text": ""}
{"id": "51098", "revid": "21583", "url": "https://it.wikipedia.org/wiki?curid=51098", "title": "Enrico V", "text": ""}
{"id": "51099", "revid": "1305772", "url": "https://it.wikipedia.org/wiki?curid=51099", "title": "Enrico VII", "text": "Il nome Enrico VII (o \"Arrigo VII\") viene usato per riferirsi a diversi personaggi storici:"}
{"id": "51100", "revid": "767487", "url": "https://it.wikipedia.org/wiki?curid=51100", "title": "Computing Classification System", "text": "Il Computing Classification System (in l'acronimo CCS) \u00e8 uno schema di classificazione utilizzato in informatica per le pubblicazioni sul computer ed il calcolo automatico definito dall'ACM, la Association for Computing Machinery, ed ampiamente utilizzato per questo settore disciplinare. Il sistema pu\u00f2 essere comparato alla Classificazione delle ricerche matematiche per ambito, obbiettivi e struttura, viene utilizzato da varie riviste ACM per organizzare le materie per settore.\nStoria.\nIl sistema nel corso del tempo ha subito sette revisioni, la prima versione fu pubblicata nel 1964 mentre le versioni revisionate furono rispettivamente pubblicate nel 1982, 1983, 1987, 1991, 1998 e nel 2012 (la versione attuale)."}
{"id": "51102", "revid": "125911442", "url": "https://it.wikipedia.org/wiki?curid=51102", "title": "Ccs", "text": ""}
{"id": "51109", "revid": "120955698", "url": "https://it.wikipedia.org/wiki?curid=51109", "title": "Association for Computing Machinery", "text": "La Association for Computing Machinery (ACM) \u00e8 un'associazione internazionale accademica e senza scopo di lucro dedicata a scienziati ed educatori dell'informatica. Fondata nel 1947, ha la sua sede a New York e nel 2011 contava pi\u00f9 di centomila membri e nel 2015 \u00e8 la pi\u00f9 grande associazione con tali scopi.\nAttivit\u00e0.\nLa ACM conduce gran parte delle sue attivit\u00e0 entro uno dei suoi 170 capitoli locali (\"chapters\") o uno dei suoi 34 \"special interest groups\" (SIGs). Molti dei SIGs, come SIGGRAPH e SIGCOMM, sponsorizzano conferenze che si tengono a cadenze regolari e che sono diventate famose come eventi della massima rilevanza per la presentazione delle recenti innovazioni in molti campi. Inoltre i SIGs pubblicano un numero rilevante di periodici scientifici, di riviste di discussione e divulgazione e di newsletters.\nACM sponsorizza anche altri eventi riguardanti l'informatica, tra cui la gara ACM International Collegiate Programming Contest (ACM-ICPC).\nConsiglio ACM-W su Donne in informatica.\nACM-W, il consiglio ACM sulle donne nel campo della computer science, supporta a livello internazionale il coinvolgimento delle donne nell'informatica. I principali programmi di ACM-W consistono in riconoscimenti accordati a donne che operano in questo ambito, organizzazione di capitoli regionali ACM-W e borse di studio per le studentesse di informatica che partecipano alla ricerca. In India e in Europa queste attivit\u00e0 sono supervisionate rispettivamente da ACM-W India e ACM-W Europe. ACM-W collabora con organizzazioni come l'Anita Borg Institute, il National Center for Women &amp; Information Technology (NCWIT) e il Comitato per lo status delle donne nella ricerca informatica (CRA-W).\nAthena Lectures.\nL'ACM-W conferisce un \"Athena Lecturer Award\" annuale, programma iniziato nel 2006 per onorare ricercatrici donne che hanno contribuito in modo fondamentale all'informatica. Hanno vinto il riconoscimento:\nServizi.\nLa casa editrice dell'associazione, ACM Press, pubblica un prestigioso periodico accademico, \"Journal of the ACM\", e riviste pi\u00f9 generaliste rivolte ai professionisti del computer, \"Communications of the ACM\" e \"Queue\". Molti dei dibattiti di maggiore risonanza e influenza della storia del calcolo automatico si sono tenuti sulle pagine delle \"Communications\". Tra questi ricordiamo la famosa lettera \"GOTO Statement Considered harmful\", la discussione su come fosse opportuno chiamare l'allora nascente campo della computer science e il dibattito dedicato al miglioramento del nome ACM, motivato dal fatto che la parola \"machinery\" non riguarda pi\u00f9 impianti che occupano un edificio, ma dispositivi con estensioni misurate in micrometri (tutti i tre tentativi avanzati per modificare il nome dell'associazione sono falliti).\nACM ha reso accessibili \"on-line\" quasi tutte le sue pubblicazioni alla sua Digital Library e rende disponibile in rete anche una Guide to Computing Literature. Inoltre offre ai suoi membri assicurazioni e altri servizi.\nACM e IEEE Computer Society.\nTra le associazioni scientifiche e professionali ACM trova come \"concorrente\" la IEEE Computer Society. \u00c8 difficile descrivere in modo accurato le differenze tra queste due associazioni: in linea di massima si pu\u00f2 dire che ACM focalizzi le proprie attenzioni sull'informatica teorica e sulle applicazioni dal punto di vista dell'utente finale, mentre la IEEE rivolge maggiormente i suoi interessi sui problemi dell'hardware e della standardizzazione. Un altro modo, un po' semplicistico, di segnare la differenza tra le due associazioni consiste nell'affermazione che ACM \u00e8 fatta per i maggiorenti della computer science, mentre IEEE \u00e8 fatta per i maggiorenti dell'ingegneria elettrica.\nNaturalmente tra le attivit\u00e0 delle due organizzazioni vi sono rilevanti sovrapposizioni ed esse talora cooperano allo sviluppo di determinati progetti; questo \u00e8 accaduto per la definizione dei curricula per la computer science."}
{"id": "51110", "revid": "1305772", "url": "https://it.wikipedia.org/wiki?curid=51110", "title": "Acm", "text": ""}
{"id": "51123", "revid": "1833487", "url": "https://it.wikipedia.org/wiki?curid=51123", "title": "Glutammina", "text": "La glutammina \u00e8 un amminoacido polare. La sua molecola \u00e8 chirale. L'enantiomero L \u00e8 uno dei 20 amminoacidi ordinari, il suo gruppo laterale reca un gruppo \"carbossammide\". \u00c8 l'ammide dell'acido glutammico.\nLa glutammina \u00e8 coinvolta nei processi digestivi e una sua carenza pu\u00f2 portare a facile esaurimento fisico e mentale. Oltre a essere essenziale per il metabolismo del sistema nervoso, \u00e8 anche un intermedio basale delle funzioni epatiche e renali.\nNei neuroni viene convertita in acido glutammico dall'enzima glutaminasi. Risulta esercitare un'azione protettiva sui neuroni.\nLa glutammina \u00e8 un amminoacido rivelatosi piuttosto utile in condizioni patologiche o infortunistiche, principalmente come forte attenuatore del catabolismo muscolare. Uno studio dimostr\u00f2 che l'iniezione di glutammina a seguito di trattamenti con glucocorticoidi (cio\u00e8 steroidi catabolici come il cortisolo) pu\u00f2 aumentare la sintesi proteica nel sistema gastrointestinale dei cani. Tuttavia, l'eliminazione non-ossidativa di leucina, un marker della sintesi proteica, \u00e8 rimasto invariato nel gruppo trattato con glutammina (Humbert et al., 2002). Esisterebbero molte interpretazioni di questi risultati, ma si pu\u00f2 dire che la supplementazione di glutammina pu\u00f2 migliorare la sintesi proteica in alcuni tessuti dopo il trattamento con glucocorticoidi. Infatti, il trattamento con glucocorticoidi \u00e8 un campo in cui l'integrazione di glutammina pu\u00f2 davvero rendersi utile.\nUn altro studio sui ratti, sempre con somministrazione di corticosteroidi, sostiene questa tesi. Anche se l'infusione di glutammina non ha avuto alcun effetto sulla sintesi delle proteine muscolari nei topi non trattati con il cortisolo, c'\u00e8 stato un effetto benefico nei ratti trattati con glucocorticoidi. Infatti, l'infusione glutammina ha effettivamente attenuato oltre il 70% del deperimento muscolare causato dalle iniezioni cortisolo (Hickson et al., 1995).\nAnche in altre condizioni cataboliche (come la sepsi), l'assunzione di glutammina pu\u00f2 essere utile. Una review scientifica concluse chiaramente che \"il maggiore apporto di glutammina ha portato a una minore morbilit\u00e0 settica in alcune popolazioni di pazienti in condizioni critiche\" (Boelens et al., 2001). Ci\u00f2 significa che le persone con determinate condizioni cataboliche mediche possono vivere pi\u00f9 a lungo durante l'assunzione di glutammina. Prendendo ci\u00f2 in considerazione, \u00e8 risaputo anche che l'AIDS pu\u00f2 essere associato a perdita di massa muscolare. Recenti evidenze hanno teso a dimostrare che l'integrazione di glutammina pu\u00f2 attenuare l'atrofia muscolare indotta dall'AIDS.\nNel complesso, questi studi dimostrano che la glutammina potrebbe essere molto utile per il mantenimento della massa muscolare durante il trattamento con corticosteroidi e in alcune condizioni gravi.\nControversie.\nUn'importante review recente (Holecek, 2012) rivela i potenziali effetti collaterali della glutammina. Nel documento viene riportato che l'utilizzo dell'aminoacido pu\u00f2 influenzare negativamente un certo numero di vie biochimiche e funzioni cellulari. Sono stati discussi diversi effetti collaterali:\nHolecek conclude che una maggiore assunzione di glutammina ha effetti collaterali significativi, e devono essere eseguiti studi a lungo termine per giustificare il consumo cronico di una dieta arricchita di glutammina.\nGlutammina nello sport.\nLa glutammina \u00e8 un amminoacido non-essenziale utilizzato in quantit\u00e0 dal muscolo scheletrico. Si tratta del pi\u00f9 abbondante aminoacido libero nel corpo, rappresentando fino a 2/3 del pool di amminoacidi liberi muscolari. Questo fatto, unito con l'idea che il muscolo sia il pi\u00f9 grande produttore di questo aminoacido, potrebbe suggerire che la sua supplementazione possa rivelarsi utile nello sport. Effettivamente, il corpo \u00e8 in grado di sintetizzare tra 20 e 80 g di glutammina al giorno. Un problema potenziale \u00e8 che la glutammina \u00e8 un aminoacido non-essenziale, il che significa che non sarebbe necessario consumare fonti esterne che la contengono poich\u00e9 il corpo riesce a produrla autonomamente. Tuttavia l'utilizzo di glutammina da parte di molte differenti cellule nel nostro corpo \u00e8 cos\u00ec ampio che possono verificarsi casi in cui la richiesta supera la sua normale disponibilit\u00e0, quindi la glutammina \u00e8 stata definita un amminoacido \"condizionatamente essenziale\". Ci\u00f2 significa che durante i periodi di stress fisico potrebbe effettivamente esserci bisogno di quantit\u00e0 maggiori di glutammina rispetto a quella che pu\u00f2 essere prodotta, col fine di poter mantenere le corrette funzioni cellulari. Chiaramente, l'attivit\u00e0 fisica rappresenta uno stress fisico per il corpo, e dopo l'esercizio la glutammina plasmatica e muscolare subisce un decremento, potenzialmente richiedendo ore per essere ricostituita. Questo potrebbe essere uno dei motivi per cui gli atleti fanno spesso uso di glutammina.\nUn altro fatto interessante legato al rapporto tra muscolo scheletrico e glutamina \u00e8 la questione del trasporto. Per entrare o uscire dai muscoli un amminoacido deve essere trasportato da \"carrier\" (trasportatori) specifici. Utilizzando questi \"carrier\", il muscolo capta gli amminoacidi in base alla domanda stabilita dalla composizione della proteina, ma la captazione degli amminoacidi non \u00e8 basata sulla composizione proteica. L'alanina e la glutamina possono rappresentare fino al 50% del rilascio di aminoacidi dal muscolo, nonostante rappresentino solo circa il 15% delle proteine muscolari totali. Questa sembrerebbe una contraddizione, spesso diffusa dai produttori di glutammina, ma come accennato in precedenza, durante i periodi di stress fisico (esercizio) la sintesi endogena di glutammina viene ostacolata. Dato che la carenza di un solo aminoacido pu\u00f2 ostacolare la crescita muscolare, questo rafforzerebbe la teoria dell'utilit\u00e0 data dalla supplementazione di glutammina da parte degli atleti.\nGlutammina e sintesi proteica.\n\u00c8 stato visto che i livelli di glutammina nel sangue e nel muscolo possono diminuire durante o dopo l'esercizio, e che questa diminuzione \u00e8 correlata con una riduzione della sintesi proteica. Diversi studi esaminarono se questa relazione tra la glutamina e la sintesi proteica fosse incidentale o causale. Il primo studio confront\u00f2 le capacit\u00e0 della glutammina e dell'alanina di stimolare la sintesi proteica nei ratti con livelli di glutamina ematica e muscolare ridotti artificialmente. Come previsto, l'infusione di glutamina ha aumentato i livelli di glutammina intramuscolare, mentre ci\u00f2 non \u00e8 avvenuto con l'alanina. Sorprendentemente, anche la deplezione dei livelli di glutamina muscolare del 60% non ha avuto effetto sulla sintesi proteica. Ci\u00f2 che pu\u00f2 anche sorprendere \u00e8 che il ripristino della glutamina nel sangue e nei muscoli a livelli di normalit\u00e0 non ha avuto effetto sulla sintesi proteica rispetto ai ratti non sottoposti ad alcun trattamento di glutammina. Inoltre, anche se il turnover proteico non \u00e8 cambiato, l'alanina ha stimolato la sintesi proteica. A sostegno di questa tesi, i ricercatori hanno studiato l'effetto della supplementazione di glutammina sui ratti settici. La sepsi \u00e8 una condizione gravemente catabolica, durante il quale i livelli di glutammina (e la sintesi proteica) crollano. Ancora una volta, questo studio ha dimostrato che, nonostante i crescenti livelli di glutamina muscolari ancora pi\u00f9 in alti rispetto al normale, non si \u00e8 ottenuto alcun effetto sulla sintesi proteica o lo stato catabolico dei ratti. Complessivamente, questi studi mostrano che i livelli di glutammina diminuiti o aumentati nel muscolo non hanno alcun effetto sulla sintesi proteica.\nUn altro studio, effettuato sull'uomo, ha esaminato l'effetto dell'aggiunta di glutammina a una miscela di aminoacidi sulla sintesi proteica muscolare. In definitiva, l'infusione della miscela originale di aminoacidi ha aumentato la sintesi proteica di circa il 50%, ma l'aggiunta di glutammina a questo mix non ha avuto alcun effetto aggiuntivo. Questo studio \u00e8 particolarmente importante perch\u00e9 la maggior parte dei consumatori di glutammina la assumono a seguito di un allenamento, insieme ad altri aminoacidi (o proteine). Un altro studio forn\u00ec risultati simili per infusione.\nVenne riscontrato da alcune ricerche che l'aggiunta di glutammina a una miscela di carboidrati e amminoacidi essenziali non avesse effetto su una maggiore risintesi del glicogeno e sulla sintesi proteica muscolare, ma potesse sopprimere l'aumento della proteolisi (catabolismo proteico) durante le fasi pi\u00f9 avanzate del recupero. Infine, un altro studio ha usato un farmaco per ridurre la sintesi proteica muscolare, assieme ai livelli di glutammina muscolare, nei ratti. Analogamente a studi precedenti, il ripristino dei livelli glutammina muscolare non ha avuto effetto sulla sintesi proteica. Questo studio supporta ulteriormente il concetto che i livelli di glutammina ematica e muscolare non hanno alcuna incidenza sulla sintesi proteica e sul turnover proteico.\nGlutammina e massa muscolare.\nIl primo interesse per la glutammina come integratore sorse quando si scopr\u00ec che la supplementazione di glutammina elevava livelli della sintesi proteica nei muscoli isolati dei ratti. Ci\u00f2 non dovrebbe sorprendere dal momento che \u00e8 stato anche visto che i livelli di sintesi di proteica muscolare possono essere correlati con i livelli di glutammina libera. Tuttavia, l'aumento delle concentrazioni di glutammina muscolare in questi studi fu di 10 volte, un livello che non pu\u00f2 avvenire nell'uomo tramite normale supplementazione. \u00c8 anche stato dimostrato in vitro utilizzando cellule del muscolo scheletrico dei ratti che la glutammina pu\u00f2 diminuire la disgregazione proteica (catabolismo muscolare). Inoltre, lo stato anabolico/catabolico di una cellula muscolare \u00e8 legato al suo stato di idratazione, questo significa semplicemente che l'aumento del volume cellulare ha un effetto anabolico o anticatabolico sulle cellule colpite (comprese le cellule muscolari). Sulla base di ci\u00f2, \u00e8 stato trovato che la supplementazione di glutamina pu\u00f2 mediare l'aumento del volume cellulare e quindi ha un effetto anticatabolico tramite l'aumento del volume cellulare o ostacolando la disidratazione cellulare nei ratti.\nQueste teorie tuttavia erano state validate solo in vitro o su animali, ma non sull'uomo. Ebbene, gli studi sull'uomo indicano che la supplementazione di glutammina pu\u00f2 migliorare il bilancio azotato nei pazienti critici e pu\u00f2 contribuire alla prevenzione della diminuzione della sintesi proteica a seguito di intervento chirurgico (un grande stress fisico) o in seguito a 14 ore di digiuno. La funzione anticatabolica della glutammina non \u00e8 stata propriamente confermata in condizioni normali. In uno studio (Candow et al., 2001), i ricercatori riscontrarono nel gruppo che assumeva glutammina un tasso di catabolismo proteico leggermente inferiore rispetto al gruppo che assumeva il placebo (0,9 g/kg di massa magra di maltodestrina), tuttavia i risultati furono talmente deboli che in conclusione non si pot\u00e9 sostenere un effetto significativo della glutammina sulla degradazione delle proteine muscolari. In un altro studio (Finn et al., 2003) vennero forniti dosaggi di glutammina molto alti (0,35 g/kg o 24 g per un uomo di 70\u00a0kg) ai lottatori di wrestling sotto regime altamente ipocalorico, senza rilevare alcun mantenimento di massa magra rispetto al gruppo di controllo.\nCome \u00e8 stato accennato in precedenza, la glutammina ha dimostrato propriet\u00e0 anticataboliche in condizioni critiche, e di riflesso sono state giudicate spesso utili anche in ambito sportivo. Tuttavia la ricerca sull'uso della glutammina nello sport non ha confermato tali ipotesi. Evidentemente, l'allenamento fisico non pu\u00f2 rappresentare un caso paragonabile e uno stress cos\u00ec intenso da simulare una condizione fortemente catabolica, tenendo presente che i soggetti patologici sono in condizioni critiche a causa del loro catabolismo. Durante un evento di catabolismo o proteolisi muscolare (come nel digiuno prolungato), si verifica un aumento significativo dei livelli ematici di glutammina (assieme ai livelli di alanina e BCAA) a indicare la degradazione del muscolo scheletrico. La glutammina viene poi convertita in glucosio nei reni. In realt\u00e0, anche se i livelli di glutammina crollano a seguito dell'esercizio di endurance, essi rimangono invariati o possono aumentare a seguito dell'esercizio breve e intenso, ovvero l'esercizio anaerobico. Rispetto agli atleti di endurance, i powerlifter mostrano bassi livelli di glutammina plasmatica, portando i ricercatori a suggerire che ci sia un'importante differenza nel metabolismo della glutammina tra queste categorie di atleti. Uno studio esamin\u00f2 l'impatto di un allenamento eccentrico pesante sui livelli di glutammina non rilevando alcun effetto sulle alterazioni della glutammina plasmatica. Questo suggerirebbe che gli atleti di forza e potenza non subiscono alcuna alterazione dei depositi di glutammina. In realt\u00e0 altri studi mostrarono che anche durante l'aerobica a bassa intensit\u00e0 e alto volume non ci fosse incremento significativo della glutammina plasmatica. Sebbene nell'esercizio di endurance si possa verificare il declino dei livelli di glutammina muscolare, assumere carboidrati durante l'esercizio comunque pu\u00f2 limitare questo evento.\nGlutammina nell'esercizio con i pesi.\nL'uso di glutammina nell'allenamento con i pesi \u00e8 stato analizzato da tre soli studi. Antonio et al. (2002) esaminarono l'effetto dell'ingestione acuta glutammina sulle prestazioni durante l'esercizio con i pesi. Questo studio ha esaminato il potenziale effetto tampone della glutammina sulla produzione di acido lattico durante l'esercizio coi pesi (fino al cedimento muscolare). Un'ora dopo l'ingestione di glutammina (0.3g/kg), l'ingestione glicina (0.3g/kg), o l'ingestione di un placebo, i soggetti eseguirono 2 serie di leg press (al 200% del peso corporeo) e panca (al 100% del peso corporeo). Ci\u00f2 equivale a una media di ~23g di aminoacidi ingeriti tutti in una volta, ma non sono stati segnalati disturbi al tratto gastrointestinale. Ogni soggetto ha consumato uno dei tre supplementi prima delle tre sessioni di prova separate da una settimana. Non vi \u00e8 stato alcun effetto della glutammina sul numero di ripetizioni eseguite rispetto all'ingestione di placebo o di glicina. Questi risultati indicano che una dose elevata di glutammina ingerita prima dell'esercizio non ha effetti acuti sulle prestazioni nel sollevamento pesi su soggetti allenati.\nMa la glutammina non avrebbe alcun effetto neppure sull'aumento della massa muscolare e sulla forza. Lo studio successivo (Candow et al, 2001) test\u00f2 il consumo di glutammina da parte di soggetti allenati, i quali consumarono 0.9g/kg sulla massa magra (in media 45g al giorno), o un placebo, in 2 dosi separate. Al termine di un periodo di 6 settimane, non ci sono state differenze in termini di forza massima su squat o panca tra i gruppi. Non ci furono differenze neppure sul guadagno di massa magra durante il periodo di studio. Questo studio \u00e8 particolarmente degno di nota, poich\u00e9 vennero utilizzate le pi\u00f9 alte dosi di glutammina mai studiate per questi scopi.\nLehmkuhl et al. (2003) testarono l'effetto a lungo termine (8 settimane) della supplementazione di glutammina in concomitanza con la creatina sulla composizione corporea e sulla performance. Lo studio coinvolse 29 soggetti del college allenati (17 maschi e 12 femmine) praticanti atletica leggera. Questi vennero divisi in 3 gruppi: creatina, creatina combinata con glutammina, o placebo. Il gruppo \"creatina\" segu\u00ec un periodo di carico di 0.3 g/kg per la prima settimana (21 g per un soggetto di 70\u00a0kg) al quale segu\u00ec un periodo di mantenimento con 0.03 g/kg per 7 settimane. Il gruppo \"creatina+glutammina\" ricevette gli stessi dosaggi e modalit\u00e0 di assunzione di creatina, ma in aggiunta assumeva 4 g di glutammina al giorno. Il gruppo placebo non ricevette alcun supplemento. Durante le 8 settimane i soggetti eseguirono un identico programma di allenamento con i pesi periodizzato. Per verificare le differenze tra i gruppi vennero esaminate la composizione corporea, il salto verticale e la prestazione su cicloergometro prima e dopo il periodo di studio. I ricercatori trovarono che la massa corporea, la massa magra e la prestazione su cicloergometro incrementarono entrambe in maniera maggiore nei gruppi che assumevano creatina o creatina+glutammina rispetto al gruppo placebo, tuttavia non vi erano differenze significative tra i gruppi che assumevano supplementi. Questi risultati indicarono che la glutammina non avesse esercitato alcun effetto aggiuntivo rispetto all'assunzione di sola creatina sui risultati ottenuti in termini di prestazione e di composizione corporea.\nUn caso in cui la supplementazione di glutamina pu\u00f2 essere utile per i bodybuilder \u00e8 nelle fasi di dieta a basso contenuto di carboidrati. La glutammina pu\u00f2 non solo essere convertita in glucosio, ma pu\u00f2 anche avere un effetto anaplerotico. In altre parole, pu\u00f2 alimentare gli intermedi metabolici, in questo caso ATP (particolarmente importante in carenza di carboidrati). Recenti evidenze suggeriscono inoltre che la glutammina possa attenuare l'indolenzimento muscolare a insorgenza ritardata (DOMS). Alcuni di questi riscontrano un migliore recupero a seguito dell'esercizio con i pesi.\nGlutammina e sintesi del glicogeno.\nAlcune ricerche hanno determinato che l'assunzione di glutammina sembra potenziare la risintesi del glicogeno a seguito dell'esercizio fisico. L'infusione di glutammina ha dimostrato di aumentare le riserve di glicogeno muscolare dopo l'attivit\u00e0 fisica in bicicletta ad alta intensit\u00e0 due volte tanto rispetto a soggetti che assumevano integratori salini o altri amminoacidi. In questo caso l'allenamento era stato organizzato in maniera tale da depletare le scorte di glicogeno, e i carboidrati non venivano consumati. Bisogna anche considerare che l'infusione non pu\u00f2 essere paragonata all'assunzione orale, in quanto nella seconda modalit\u00e0, gran parte della glutammina viene trattenuta dagli enterociti non accedendo al circolo ematico.\nUn altro studio (Bowtell et al., 1999) analizz\u00f2 l'effetto dell'assunzione di glutammina in una soluzione a base di carboidrati o senza carboidrati. I soggetti vennero sottoposti a un allenamento mirato alla deplezione del glicogeno, e in seguito i 3 gruppi assunsero rispettivamente, una soluzione a base di polimeri del glucosio, una soluzione a base di polimeri del glucosio e 8 g di glutammina, o 8 g di glutammina in un placebo. Assieme alle bevande i soggetti ricevettero glucosio in infusione per 2 ore. Nella seconda ora di recupero, la soluzione a base di glutammina+carboidrati aument\u00f2 del 25% lo smaltimento del glucosio in maniera non ossidativa. La sola glutammina promosse uno stoccaggio del glicogeno muscolare simile a quello osservato con i soli carboidrati. L'assunzione concomitante di carboidrati e glutammina promosse uno stoccaggio di carboidrati al di fuori del muscolo scheletrico, molto probabilmente nel fegato.\nvan Hall et al. (2000) approfondirono ulteriormente l'effetto della glutammina sulla sintesi del glicogeno muscolare. Otto soggetti vennero divisi in 4 gruppi, ai quali vennero somministrate 4 differenti bevande da 500 mL. Uno di questi assunse una bevanda a base di glucosio (0,8 g/kg) e glutammina (0,3 g/kg) immediatamente dopo l'esercizio ad alta intensit\u00e0, e dopo 1 e 2 ore. La glutammina plasmatica aument\u00f2 di 2 volte a seguito dell'assunzione della bevanda. La sintesi del glicogeno non risult\u00f2 significativamente differente tra i vari gruppi testati. I ricercatori conclusero che l'ingestione di glutammina+carboidrati non aumentasse il tasso di risintesi del glicogeno muscolare rispetto ai soli carboidrati. \u00c8 interessante notare che in questo studio vennero usati dosaggi di glutammina potenzialmente pi\u00f9 che raddoppiati rispetto a quelli usati nello studio precedente, ma quantit\u00e0 di glucosio molto inferiori.\nI vari risultati ottenuti sulle propriet\u00e0 stimolatorie della glutammina sulla sintesi del glicogeno sono controversi. Candow et al. (uno dei 3 studi che determin\u00f2 la mancata efficacia della glutammina nell'esercizio con i pesi) sollevarono alcuni dibattiti su questo tema, suggerendo che le ricerche in cui venne dimostrato un migliore recupero di glicogeno post-esercizio grazie alla glutammina, effettivamente usavano protocolli mirati alla deplezione del glicogeno muscolare fino al 90%. Se questo potrebbe essere di interesse per alcune categorie di atleti di \"endurance\" o di potenza che subiscono una grande deplezione di glicogeno, per gli atleti di forza (che si allenano con i pesi) l'amminoacido avrebbe meno utilit\u00e0 per questo scopo, poich\u00e9 il normale allenamento coi pesi \u00e8 in grado di depletare il glicogeno muscolare in maniera significativamente moderata, di solo il 36-39%. A ogni modo non sembra essere stato definitivamente concluso che la glutammina favorisca una maggiore sintesi del glicogeno se assunta assieme ai carboidrati, almeno in condizioni normali.\nGlutamina e sovrallenamento.\nIl sovrallenamento pu\u00f2 manifestarsi con diversi sintomi come letargia, malattie, e la mancanza di desiderio di allenarsi. Viene suggerito che la supplementazione di glutammina per gli atleti possa prevenire il sovrallenamento. La glutammina viene usata come fonte energetica da molte cellule del nostro corpo, incluse molte cellule del sistema immunitario. Come precedentemente menzionato, nei momenti di forte stress la produzione endogena di glutammina non riesce a soddisfare le esigenze del corpo, e questo pu\u00f2 influire negativamente sull'efficienza del sistema immunitario. I livelli ematici di glutamina possono essere compromessi a seguito del sovrallenamento indotto dall'esercizio. Ricerche su atleti di endurance che hanno assunto la glutamina a seguito di una maratona hanno mostrato una minore incidenza di infezioni rispetto a quelli che non integrano con l'amminoacido. Per quanto riguarda l'utilizzo dell'amminoacido nell'ambito del bodybuilding, uno studio ha dimostrato che l'esercizio coi pesi pu\u00f2 indurre un transitorio effetto negativo su alcune cellule del sistema immunitario, sebbene livelli plasmatici glutammina non siano stati esaminati.\nSistema immunitario.\nViene spesso citata la teoria di immunosoppressione indotta dall'esercizio fisico, sulla base del fatto che i livelli di glutammina diminuiscono dopo l'esercizio, cos\u00ec come l'efficienza del sistema immunitario. Tuttavia \u00e8 necessario stabilire se il rapporto tra lo stoccaggio di glutammina nel corpo e gli effetti dell'attivit\u00e0 fisica sul sistema immunitario presentino una relazione causale o casuale. Un documento scientifico recente ha esaminato la connessione tra la glutammina plasmatica e l'immunosoppressione indotta da esercizio fisico. Lo studio trov\u00f2 delle relazioni contrastanti circa i livelli plasmatici di glutamina dopo l'attivit\u00e0 fisica di lunga durata, l'esercizio anaerobico ad alta intensit\u00e0, cos\u00ec come brevi sessioni singole ad alta intensit\u00e0. Ci\u00f2 indica che le concentrazioni plasmatiche di glutamina possono essere alterate in modo diverso a seconda dell'intensit\u00e0 e della durata di esercizio. Anche i dati sulle concentrazioni di glutammina nel sangue dopo l'esercizio eccentrico sono confusi, il che pu\u00f2 riguardare direttamente i culturisti e il loro utilizzo di carichi pesanti. Sulla base delle riduzioni relativamente basse di glutammina plasmatica che potrebbero verificarsi a seguito dell'esercizio, la supplementazione con glutammina, probabilmente non inciderebbe sulle cellule immunitarie. Inoltre, diversi studi mostrano che la supplementazione di glutammina non modifica la soppressione del sistema immunitario indotta dall'esercizio fisico. In sintesi, una variazione dei livelli ematici di glutammina non sembra influenzare in alcun modo il sistema immunitario, e ci\u00f2 esclude un eventuale utilizzo di glutammina per questo motivo. Un'altra recente review di oltre 75 ricerche riguardanti l'effetto della glutammina in materia di immunologia e crescita muscolare, \u00e8 giunta alla seguente conclusione: \"Nel complesso, anche se, ovviamente, la glutammina svolge importanti funzioni metaboliche all'interno del corpo, l'integrazione non sembra offrire benefici consistenti o effetti terapeutici, tranne durante certe situazioni cataboliche. La disponibilit\u00e0 di glutammina, pertanto, non sembra essere una limitazione in molte situazioni di competizione\".\nGlutammina e GH.\nUn altro dei comuni motivi per cui l'uso della glutammina viene promosso in ambito sportivo \u00e8 la stimolazione dell'ormone della crescita o GH. L'aumento dei livelli di GH \u00e8 stato effettivamente dimostrato da un unico studio condotto da Welbourne nel 1995. Poich\u00e9 la glutammina \u00e8 capace di elevare i livelli plasmatici di arginina e glutammato, cio\u00e8 due amminoacidi capaci di stimolare la secrezione di GH, il ricercatore volle stabilire se la diretta assunzione di una piccola dose di glutammina fosse in grado di stimolare allo stesso modo il rilascio dell'ormone. Altri obiettivi dello studio erano quelli di verificare l'effetto dell'assunzione dell'amminoacido sui livelli plasmatici di glutammina e di bicarbonato.\nPoich\u00e9 le concentrazioni di GH variano in base agli orari della giornata (ritmo circadiano) e all'assunzione di cibo le condizioni dello studio vennero selezionate in modo da minimizzarne la secrezione in una categoria di soggetti in cui essa era ridotta. I soggetti coinvolti avevano un'et\u00e0 compresa tra i 32 e i 64 anni, poich\u00e9 la letteratura scientifica aveva appunto riconosciuto una riduzione della secrezione di GH dopo la terza decade di vita. Nove soggetti sani assunsero due grammi di glutammina disciolta in una bibita a base di soda (490 mL contenente 20 g di glucosio, pH 3,8) ingeriti durante un periodo di 20 minuti dopo 45 minuti da una colazione leggera (toast, caff\u00e8 e succo di frutta) per 2 sabati consecutivi alla stessa ora, per coincidere con bassi valori circadiani di GH. I campioni di sangue vennero ottenuti immediatamente, e a intervalli di 30 minuti in un periodo di 90 minuti, e comparati con i campioni ottenuti una settimana prima dello studio. Venne riscontrata un'elevazione del GH a 90 minuti dall'assunzione pi\u00f9 di 4 volte i valori basali. Interessante notare che l'elevazione del GH indotto dalla glutammina si verific\u00f2 nonostante la rilevante assunzione di carboidrati prima e durante l'ingestione dell'aminoacido. I carboidrati sono potenti stimolatori dell'insulina, che \u00e8 notoriamente antagonista del GH. Ci si sarebbe potuto aspettare che i carboidrati alimentari, mediante l'insulina, avrebbero soppresso l'elevazione del GH indotta dalla glutammina, cosa non \u00e8 avvenuta.\nQuesto effetto favorevole sull'aumento della secrezione dell'ormone della crescita potrebbe interessare particolarmente gli atleti di forza (atleti impegnati nelle specialit\u00e0 con i pesi), i quali ricercano un aumento della massa e/o della forza muscolare, potenzialmente connessi con una maggiore produzione di ormoni anabolici. La letteratura scientifica recente per\u00f2 ha ampiamente messo in discussione il fatto che la stimolazione endogena acuta del GH sia utile ai fini dell'aumento dei guadagni muscolari. Secondo queste evidenze recenti, l'aumento degli ormoni sistemici come GH e testosterone indotto, ad esempio, dall'esercizio, non trova una correlazione con l'aumento dell'ipertrofia, della forza e della sintesi proteica. Altri documenti hanno segnalato che gli amminoacidi stimolatori del GH, se assunti in prossimit\u00e0 dell'esercizio con i pesi, non abbiano mai dimostrato un aumento della massa muscolare rispetto alla non assunzione. Questi fatti, combinati con i risultati non significativi ottenuti dalla supplementazione di glutammina a lungo termine in concomitanza con l'esercizio con i pesi, sarebbero ulteriore conferma della mancata efficacia della glutammina in queste circostanze. Candow et al. (2001) conclusero che non ci fossero differenze significative tra l'assunzione di 0.8 gr/kg di massa magra di glutammina (56 g/die per una persona di 70\u00a0kg) e un placebo in un programma di 6 settimane, sulla prestazione, sui cambiamenti della composizione corporea, o sul catabolismo muscolare su giovani adulti. Altri studi a lungo termine (Lehmkuhl et al., 2003) hanno fornito risultati simili con dosaggi inferiori.\nGlutammina e grasso corporeo.\nPoich\u00e9 la glutammina ha dimostrato di elevare significativamente i livelli di GH, si potrebbe ipotizzare che essa sia utile per la riduzione del grasso corporeo. Il GH \u00e8 infatti un ormone dalle propriet\u00e0 lipolitiche, che consente cio\u00e8 di mobilizzare i grassi depositati. Nell'uomo, alcuni dei principali ruoli del GH sono la mobilizzazione dei grassi e una riduzione dell'impiego di glicogeno e proteine. Il GH pare abbia un ruolo minimo nella crescita del muscolo scheletrico nell'uomo adulto, ma sembra avere piuttosto una funzione molto pi\u00f9 significativa nella perdita di grasso. In realt\u00e0 il potenziale della glutammina nella perdita di grasso non \u00e8 stato propriamente stabilito, e alcune ricerche non hanno osservato miglioramenti della composizione corporea col suo utilizzo. Uno studio (Iwashita et al., 2006) ha somministrato 0.25 g/kg di glutammina (17,5 g per una persona di 70\u00a0kg) assieme a un pasto standard (6,5 kcal/kg: 14% proteine, 22% grassi, 64 carboidrati). La glutammina ha provocato un aumento del dispendio energetico post-prandiale un aumento dell'ossidazione di grasso di 42 kcal. Usando la calorimetria diretta da 30 minuti prima del pasto fino a 6 ore dopo, i ricercatori trovarono che il dispendio energetico post-prandiale fosse aumentato del 49% rispetto all'assunzione di altri amminaocidi. I ricercatori conclusero che la supplementazione di glutammina assieme ai pasti altera il metabolismo dei nutrienti aumentando l'ossidazione di carboidrati durante il primo periodo post-prandiale e aumentando l'ossidazione di grassi durante le fasi avanzate del periodo post-prandiale. Sebbene questi risultati siano di particolare interesse, non sono stati analizzati i risultati cronici (a lungo termine) per verificare se effettivamente la glutammina promuova una maggiore riduzione del grasso corporeo. A ogni modo, alcuni studi hanno analizzato i risultati cronici dell'utilizzo di glutammina nelle variazioni della composizione corporea in concomitanza con l'esercizio con i pesi, senza osservare differenze rispetto ai gruppi che non la assumevano.\nGlutammina e pH.\nLa glutammina pu\u00f2 risultare utile per regolare il pH ematico, cio\u00e8 il livello di acidit\u00e0 nel sangue o la concentrazione di ioni idrogeno (H+), comportandosi indirettamente da \"buffer\", cio\u00e8 da sostanza in grado di tamponare l'acidit\u00e0. La glutammina viene utilizzata dal rene per sintetizzare ammoniaca. Le molecole di ammoniaca accettano spontaneamente protoni venendo escrete come ioni ammonio, e l'escrezione di ammonio elimina cos\u00ec i protoni mitigando l'acidosi. Quando il pH ematico \u00e8 basso, la glutammina viene ricavata dai muscoli per ristabilire l'omeostasi. Questo \u00e8 il motivo per cui l'acidosi provoca il rilascio di glutammina muscolare. Una volta raggiunti i reni, la glutammina viene convertita a bicarbonato. Esiste la possibilit\u00e0 che l'assunzione di un integratore di glutammina sia capace di equilibrare il pH risparmiando la glutammina dei muscoli. In un noto studio condotto da Welbourne et al. (1998), l'assunzione orale di 2 grammi di glutammina aument\u00f2 la produzione di bicarbonato del 20% dopo 90 minuti. La glutammina ha dimostrato anche di aumentare l'escrezione renale di acido del 10%. Alcuni studi sugli effetti diretti della glutammina sulla capacit\u00e0 tampone nell'esercizio fisico hanno concluso tuttavia che l'amminoacido non favorisce un effetto tampone sull'acidit\u00e0 prodotta dall'esercizio.\nRisparmiatori del catabolismo della glutammina.\nUno dei motivi pi\u00f9 frequenti per cui si suggerisce la supplementazione di glutammina \u00e8 per prevenire il declino dei livelli di glutammina plasmatica che pu\u00f2 verificarsi a seguito dell'esercizio di endurance molto prolungato. In realt\u00e0 possono esistere metodi alternativi per prevenire il declino dei livelli di glutammina, che si ricorda, \u00e8 limitato all'endurance molto prolungata.\nUn effetto poco noto degli aminoacidi ramificati (BCAA) \u00e8 quello di favorire il risparmio della glutammina muscolare prevenendone il catabolismo. In altre parole, l'assunzione di BCAA protegge le scorte endogene di glutammina prevenendone il rilascio muscolare, e ci\u00f2 pu\u00f2 proteggere di conseguenza la funzionalit\u00e0 del sistema immunitario. D'altra parte \u00e8 stato osservato anche il contrario: l'assunzione di glutammina potrebbe limitare il catabolismo dei BCAA muscolari. Poich\u00e9 le proteine di alta qualit\u00e0 contengono elevate quantit\u00e0 di BCAA (attorno all'8-10%), si pu\u00f2 presumere che una dieta sufficientemente proteica da parte degli atleti riesca ad apportare adeguate quantit\u00e0 di BCAA in modo da prevenire la degradazione della glutammina muscolare. Le proteine del siero di latte (whey protein) contengono fino al 26% di BCAA, e una loro assunzione pre-allenamento potrebbe quindi avere un effetto di risparmio della glutammina muscolare.\nUn'altra semplice strategia per prevenire il declino della glutammina muscolare \u00e8 assumere sufficienti quantit\u00e0 di carboidrati (1 g/kg/hr di zuccheri) durante l'esercizio, influenzando positivamente la risposta immunitaria.\nIn conclusione, sembra che una dieta con apporti di carboidrati e proteine adeguati al fabbisogno dell'atleta possano gi\u00e0 di per s\u00e9 prevenire il declino dei livelli di glutammina endogena e influenzare positivamente la risposta immunitaria.\nControversie.\nNonostante la larga diffusione nell'ambiente sportivo, l'efficacia dell'utilizzo di glutammina pu\u00f2 essere messo in discussione sulla base dei risultati ottenuti nella letteratura scientifica. \u00c8 importante considerare il metodo utilizzato per ottenere glutammina nel corpo negli studi sull'uomo presentati. Far arrivare la glutammina nel sangue e nei muscoli per via orale \u00e8 pi\u00f9 complicato di quanto si possa credere. \u00c8 stato gi\u00e0 menzionato il fatto che molte cellule del corpo utilizzano glutammina come substrato energetico. Una delle zone specifiche in cui le cellule assimilano glutammina \u00e8 il tratto intestinale. Di fatto, gran parte della glutammina ingerita non raggiunge il flusso ematico; infatti, circa il 65-75% della glutammina assunta per via orale viene usata preferenzialmente dal piccolo intestino. In base a questo dato si pu\u00f2 concludere che sia necessaria un'alta dose di glutammina per fare in modo che una buona quantit\u00e0 riesca a passare il tratto intestinale e accedere al flusso sanguigno. Tuttavia, anche se alti dosaggi di glutammina possono accedere in maggiore quantit\u00e0 al flusso ematico, essa tende a essere assorbita dai reni, con il risultato che ancora poca della glutammina assunta raggiunge di fatto i muscoli. \u00c8 stato proposto che solo il 47-50% della glutammina che accede al flusso ematico non viene metabolizzata dal fegato e altri organi, e ci si pu\u00f2 aspettare che solo il 10% di questa raggiunga lo spazio extracellulare muscolare. Una soluzione potenziale potrebbe essere quella di assumere la glutammina in piccole quantit\u00e0 durante la giornata. Dosaggi da 2 g ad esempio non attivano allo stesso modo l'assorbimento renale, ed \u00e8 possibile mantenere comunque elevata la glutammina nel sangue. Due studi eseguiti su soggetti che praticavano l'allenamento coi pesi, con dosaggi di glutammina relativamente alti (0,3 g/kg/d sulla massa corporea e 0,9 g/kg/d sulla massa magra), non hanno segnalato alcun tipo di effetto collaterale. Il dato interessante osservato dagli autori di questi studi \u00e8 che non c'\u00e8 stato alcun effetto positivo dato dall'assunzione dell'amminoacido. Poich\u00e9 la supplementazione di glutammina porta a delle alterazioni significative dell'aminoacidemia, pu\u00f2 alterare l'assorbimento degli amminoacidi e condivide i \"carrier\" (trasportatori) con altri amminoacidi, questo potrebbe avere delle implicazioni anche nell'attivit\u00e0 sportiva. Le uniche ricerche dirette che ne testavano l'uso in concomitanza con l'esercizio con i pesi non hanno trovato riscontri positivi, e ci\u00f2 metterebbe in discussione l'utilit\u00e0 della supplementazione di glutammina nel contesto dell'esercizio coi pesi."}
{"id": "51125", "revid": "53091", "url": "https://it.wikipedia.org/wiki?curid=51125", "title": "Qubit", "text": "Qubit, contrazione di quantum bit, \u00e8 il termine coniato da Benjamin Schumacher per indicare il bit quantistico ovvero l'unit\u00e0 di informazione quantistica.\nL'unit\u00e0 di informazione codificata.\nPer definire il qubit \u00e8 indispensabile introdurre innanzi tutto il concetto nuovo di quanto di informazione, cio\u00e8 la pi\u00f9 piccola porzione in cui una qualsiasi informazione codificata pu\u00f2 essere scomposta; \u00e8 quindi l'unit\u00e0 di misura dell'informazione codificata.\nCos\u00ec come il bit \u00e8 il quanto di informazione della computazione classica, la computazione quantistica si basa su un concetto analogo: il quantum bit.\nAl pari del bit, il qubit \u00e8 un oggetto matematico con sue specifiche propriet\u00e0. Il vantaggio nel trattare i qubit come entit\u00e0 astratte risiede nella libert\u00e0 di costruire una teoria generale della computazione quantistica che non dipende dagli specifici sistemi utilizzati per la sua realizzazione.\nI postulati della meccanica quantistica.\nI concetti relativi alla computazione quantistica e, in particolare, il concetto di qubit si basano sulla meccanica quantistica.\nIl layer fisico \u00e8 pertanto dotato di propriet\u00e0 non osservabili nel mondo macroscopico, come la sovrapponibilit\u00e0 degli stati, l'interferenza, l'entanglement e l'indeterminazione.\nDi seguito riportiamo i quattro postulati nella versione utile alla comprensione dell'articolo.\nPer una versione dettagliata e per approfondimenti vedi: Postulati della meccanica quantistica.\nPrimo postulato.\nIl primo postulato definisce l'ambito in cui si colloca la meccanica quantistica:\n1) \"ad ogni sistema quanto-meccanico isolato \u00e8 associato uno spazio di Hilbert separabile sul campo complesso, noto come spazio degli stati del sistema. Il sistema \u00e8 completamente descritto dal suo vettore di stato che \u00e8 un vettore unitario appartenente allo spazio degli stati.\"\nSecondo postulato.\nIl secondo postulato definisce come lo stato di un sistema quanto-meccanico cambia nel tempo:\n2) \"L'evoluzione di un sistema quanto-meccanico isolato \u00e8 descritto da una trasformazione unitaria. In altri termini lo stato formula_1 del sistema all'istante formula_2 \u00e8 collegato allo stato formula_3 all'istante formula_4 da un operatore unitario formula_5 ovvero dalla relazione: formula_6.\"\nQuesto postulato richiede che il sistema descritto sia isolato. Ci\u00f2 significa che non deve interagire in alcun modo con altri sistemi. Nella realt\u00e0 ci\u00f2 non accade mai perch\u00e9 ogni sistema (escludendo, ovviamente, l'intero universo) interagisce anche se in minima parte con altri sistemi.\nComunque ci sono un buon numero di sistemi che possono essere descritti con buona approssimazione da un sistema isolato, la cui evoluzione pu\u00f2, pertanto, essere descritta da operatori unitari con approssimazione altrettanto buona.\nRicordiamo che una trasformazione formula_7 \u00e8 detta unitaria se formula_8.\nTerzo postulato.\nIl terzo postulato ci dice come effettuare delle misurazioni sul sistema e in quale stato il sistema si trover\u00e0 dopo tali misurazioni:\n3) \"Le misurazioni di un sistema quanto-meccanico relative ad un fissato esperimento sono descritte da una collezione formula_9 di operatori di proiezione agenti sullo spazio degli stati del sistema oggetto di misurazione. L'indice formula_10 fa riferimento ai valori da misurare risultanti dall'esperimento. Se lo stato del sistema quanto-meccanico \u00e8 formula_11 immediatamente prima della misurazione allora la probabilit\u00e0 che formula_10 sia il valore risultante \u00e8 data da\"\n\"e lo stato del sistema dopo la misurazione \u00e8 \"\n\"L'operatore di misurazione deve soddisfare l'equazione di completezza formula_15 che esprime la condizione che la somma delle probabilit\u00e0 sia pari a 1 indipendentemente dallo stato del sistema cio\u00e8 \"\nQuarto postulato.\nIl quarto ed ultimo postulato ci dice come costruire lo spazio degli stati di un sistema composto a partire dallo spazio degli stati che lo compongono:\n4) \"Lo spazio degli stati di un sistema quanto-meccanico composto \u00e8 il prodotto tensoriale degli spazi degli stati dei sistemi componenti. Inoltre, se formula_17 rappresenta lo stato dell'i-esimo sistema componente, lo stato del sistema composto sar\u00e0 dato da formula_18.\"\nPropriet\u00e0 del qubit.\nLe propriet\u00e0 di un qubit discendono dai postulati della meccanica quantistica.\nDi seguito ne elenchiamo le principali. \nPer una trattazione pi\u00f9 dettagliata si faccia riferimento alla bibliografia.\nIl qubit \u00e8 un vettore.\nIn accordo col primo postulato, un qubit \u00e8 rappresentato da un vettore unitario di uno spazio di Hilbert.\nCos\u00ec come il bit classico ammette due stati, cio\u00e8 lo stato formula_19 e lo stato formula_20, altrettanto accade al qubit. Per analogia con il caso classico chiameremo questi due stati formula_21 e formula_22. Ma grazie al principio di sovrapposizione, che emerge dal primo postulato, \u00e8 anche possibile combinare linearmente i due stati formula_21 e formula_22 per ottenere lo stato di sovrapposizione:\nin cui formula_26 e formula_27 sono due numeri complessi tali per cui\nformula_28.\nDetto in altri termini, lo stato di un qubit \u00e8 un vettore unitario dello spazio degli stati hilbertiano di dimensione 2 in cui gli stati speciali formula_21 e formula_22 formano una base ortonormale detta base computazionale.\nNel caso classico \u00e8 sempre possibile esaminare un bit per determinare se esso sia nello stato formula_31 o nello stato formula_20. Di converso, nel caso quantistico, non \u00e8 possibile esaminare un qubit per determinarne il suo stato, cio\u00e8 per determinare i due coefficienti formula_26 e formula_27.\nIl terzo postulato ci dice che \u00e8 possibile acquisire una quantit\u00e0 pi\u00f9 limitata di informazioni relative allo stato quantistico. Quando misuriamo lo stato di un qubit possiamo ottenere il risultato formula_35 con una probabilit\u00e0 formula_36 o il risultato formula_37 con probabilit\u00e0 formula_38.\nProviamo ad applicare le regole dettate dal terzo postulato in questo semplice ma significativo caso. Abbiamo gi\u00e0 visto che la misurazione pu\u00f2 avere soltanto due esiti definiti dai due operatori di misurazione formula_39.\nNotiamo che ogni operatore di misurazione \u00e8 hermitiano formula_40 e che formula_41 e ci\u00f2 ci garantisce che la condizione di completezza \u00e8 soddisfatta.\nSupponiamo che lo stato oggetto di misurazione sia formula_42. Allora la probabilit\u00e0 di ottenere formula_35 come risultato della misurazione \u00e8 data da\nAnalogamente la probabilit\u00e0 di ottenere formula_45 \u00e8 data da\nLo stato del sistema dopo la misurazione sar\u00e0, nel primo caso\nmentre nel secondo avremo\ndove i coefficienti formula_49 e formula_50 sono fattori di fase che non incidono sullo stato del sistema e che possono essere, quindi, trascurati consentendoci di arrivare ai risultati attesi.\nPer vedere meglio quanto affermato facciamo uso di vettori e matrici per rappresentare in maniera tradizionale gli stati e gli operatori in gioco.\nSe definiamo\nIn questo modo i due operatori di proiezione diventano:\ne\nLa probabilit\u00e0 di ottenere formula_35 sar\u00e0 dunque\nche \u00e8 quanto ci aspettavamo. Infine, lo stato del qubit dopo la misurazione sar\u00e0 proprio\nQuanta informazione pu\u00f2 essere rappresentata da un qubit?\nParadossalmente ci sono un numero infinito di combinazioni lineari della base ortonormale cos\u00ec da permettere, almeno in linea di principio, la rappresentazione in un unico qubit di tutto lo scibile umano.\nMa \u00e8 una conclusione erronea in virt\u00f9 del comportamento del qubit in fase di misurazione. Va tenuto presente, infatti, che l'esito della misurazione dello stato di un qubit pu\u00f2 essere soltanto formula_35 oppure formula_37.\nDi pi\u00f9, la misurazione del qubit ne cambia inesorabilmente lo stato, riducendo la sovrapposizione in uno dei due specifici stati rappresentati dai vettori della base computazionale cos\u00ec come prescritto dal terzo postulato.\nQuindi, dalla misurazione di un qubit, \u00e8 possibile ottenere la stessa quantit\u00e0 di informazione rappresentabile con un bit classico. Questo risultato \u00e8 stato dimostrato rigorosamente dal Teorema di Holevo.\nSovrapposizione e entanglement nell'informatica quantistica.\nMentre il bit classico \u00e8 immaginabile come una moneta che, una volta lanciata, cadr\u00e0 a terra mostrando inesorabilmente una delle due facce, il qubit \u00e8 immaginabile come una moneta che, una volta lanciata, cadr\u00e0 a terra continuando a ruotare su s\u00e9 stessa senza arrestarsi finch\u00e9 qualcuno non ne blocchi la rotazione, obbligandola a mostrare una delle sue facce.\nTuttavia la natura \"continua\" dello stato del \"qubit\" (che permette l'esistenza degli stati di sovrapposizione) non \u00e8 l'unica caratteristica distintiva del qubit rispetto al cugino classico.\nNel pieno rispetto delle leggi della meccanica quantistica, una combinazione di pi\u00f9 \"qubit\" \u00e8 soggetta ad una caratteristica chiamata entanglement.\nIl termine inglese letteralmente significa \"ingarbugliamento\", \"intreccio\". Una buona traduzione potrebbe essere \"legatura\": in condizione di entanglement, due qubit perdono la loro natura individuale per assumere una unit\u00e0 di coppia. In tale condizione lo stato di un qubit influenza lo stato dell'altro e viceversa.\nRappresentazione geometrica del qubit.\nL'unico modo sinora individuato per fornire una efficace rappresentazione geometrica di un qubit consiste nella cosiddetta sfera di Bloch.\nFormalmente il qubit, in quanto punto di uno spazio vettoriale bidimensionale a coefficienti complessi, avrebbe quattro gradi di libert\u00e0, ma la condizione di completezza da un lato e l'impossibilit\u00e0 di osservare il fattore di fase dall'altro li riducono a 2.\nDunque un qubit pu\u00f2 essere rappresentato come punto sulla superficie di una sfera di raggio unitario.\nUlteriori informazioni.\nGli \"isotopi\" del qubit.\nAnalogamente, nel contesto della terminologia dell'informatica quantistica, un sistema a 3-stati \u00e8 chiamato qutrit e un sistema a d-stati, qudit. Gli stati sono convenzionalmente rappresentati con i simboli formula_61, formula_62, formula_63 e formula_64. Nella spintronica, si usa il phit, bit di fase."}
{"id": "51135", "revid": "1226", "url": "https://it.wikipedia.org/wiki?curid=51135", "title": "Oopart", "text": ""}
{"id": "51137", "revid": "465169", "url": "https://it.wikipedia.org/wiki?curid=51137", "title": "Fondazione di Milano", "text": "La fondazione della citt\u00e0 di Milano secondo la tradizione leggendaria riportata da Tito Livio e poi ripresa in epoca medioevale da Bonvesin de la Riva avvenne nel VI secolo a.C. nel luogo dove fu trovata una scrofa semilanuta, per opera della trib\u00f9 celtica guidata da Belloveso, che sconfisse gli Etruschi, popolo che fino ad allora aveva dominato la zona.\nSecondo un'altra tradizione leggendaria, riportata da Bernardino Corio nella sua \"Storia di Milano\" che l'attribuisce a Catone, Milano fu fondata da Medo e Olano, due comandanti etruschi durante l'espansione di questa civilt\u00e0 nella cosiddetta \"Etruria padana\". Plinio il Vecchio, nella sua \"Naturalis historia\", attribuisce genericamente ai Celti la fondazione della citt\u00e0 senza per\u00f2 entrare nel dettaglio.\nSecondo invece gli storici moderni, Milano fu fondata intorno al 590 a.C., forse con il nome di \"Medhelan\", nei pressi di un santuario da una trib\u00f9 celtica facente parte del gruppo degli Insubri e appartenente alla cultura di Golasecca. In particolare, il santuario che diede origine a Milano era situato nei pressi della moderna piazza della Scala.\nL'antico abitato celtico, che fu in seguito ridenominato dagli antichi Romani, come \u00e8 attestato da Tito Livio, \"Mediolanum\", venne poi, da un punto di vista topografico, sovrapposto e sostituito da quello romano. La citt\u00e0 romana fu poi a sua volta gradualmente sovrapposta e rimpiazzata da quella medievale. Il centro urbano di Milano \u00e8 quindi costantemente cresciuto a macchia d'olio, fino ai tempi moderni, attorno al primo nucleo celtico. L'originario toponimo celtico \"Medhelan\" mut\u00f2 poi, come testimoniato da un graffito in lingua celtica presente su un tratto delle mura romane di Milano che risale a un periodo successivo alla conquista romana della Gallia Cisalpina, in \"Mesiolano\".\nOrigine del nome.\nNel toponimo \"Mediolanum\", da cui deriva \"Milano\", i linguisti riconoscono, tradizionalmente, un termine composto formato dalle parole \"medio\" e \"planum\", ovvero \"in mezzo alla pianura\" o \"pianura di mezzo\", con \"planum\" divenuto \"lanum\" per influsso della lingua celtica. Indicativa \u00e8 infatti la caduta della \"p-\" di inizio di parola, che \u00e8 tipico della parlata celtica.\n\"Mediolanum\" potrebbe a sua volta derivare dall'originario toponimo celtico \"Medhelan\", con il significato di \"in mezzo alla pianura\", vista la sua posizione centrale nella Pianura Padana, oppure di \"luogo fra corsi d'acqua\" (celt. \"medhe\" = \"in mezzo, centrale\"; \"land\" o \"lan\" = \"terra\"), data la presenza dei fiumi Olona, Lambro, Seveso e dei torrenti Nirone e Pudiga; altre ipotesi individuano invece il significato di \"Medhelan\" in \"santuario centrale\" (celt. \"medhe\" = \"in mezzo, centrale\"; \"lanon\" = \"santuario\") oppure in \"terra fertile\" (celt. \"med\" = \"fertile\"; \"land\" o \"lan\" = \"terra\").\nIl suono \"dh\", scomparso dal dialetto milanese moderno, era invece presente nell'idioma locale antico parlato un tempo a Milano. Esso si trova, tra gli altri, oltre che in \"Medhelan\", nei vocaboli antichi milanesi \"doradha\" (it. \"dorata\"), \"crudho\" (it. \"persona brusca\"), \"mudha\" (it. \"cambia\") e \"ornadha\" (it. \"ornata\"). In dialetto milanese, il nome pi\u00f9 antico di cui \u00e8 giunta traccia documentata \u00e8 invece \"Miran\".\nVi sono state decine di \"Medi\u00f3lanon\" (nome dato dagli etnografi greci alle varie \"Medhelan\") in tutta l'Europa celtica, soprattutto in Francia, tutte accomunate dalla medesima etimologia.\nLuogo di fondazione.\nSulla scelta del luogo di fondazione di Milano oggi si avanzano tre supposizioni, pi\u00f9 plausibili rispetto alle ipotesi leggendarie fatte da Tito Livio, che si basano sull'etimologia del nome \"Medhelan\" e sulle indagini archeologiche compiute in tempi moderni sul territorio milanese:\nLe fonti antiche.\nSecondo la tradizione tramandata da Tito Livio ripresa in epoca medioevale da Bonvesin de la Riva, la fondazione di Milano sarebbe avvenuta per opera di popolazioni celtiche provenienti dai territori al di l\u00e0 delle Alpi e guidate dalla mitica figura di Belloveso, nipote del re dei Celti biturigi, tra la fine del VII e gli inizi del VI secolo a.C.\nQueste trib\u00f9 avrebbero sconfitto gli Etruschi sul Ticino e si sarebbero poi insediate in un territorio gi\u00e0 abitato dagli Insubri, che avevano dato il nome alla regione. I racconti leggendari sulla fondazione di Milano si intrecciano anche con la mitica scrofa semilanuta (\"medio lanum\", ovvero \"semilanuta\" in latino, da cui deriverebbe, secondo la leggenda, il toponimo latino \"Mediolanum\"), che avrebbe indicato a Belloveso il luogo in cui fondare un santuario, essendo stata avvistata sotto un biancospino, pianta sacra alla dea celtica Belisama.\nSecondo un'altra tradizione leggendaria, riportata da Bernardino Corio nella sua \"Storia di Milano\" che l'attribuisce a Catone, \"Mediolanum\" fu fondata da Medo e Olano, due comandanti etruschi durante l'espansione di questa civilt\u00e0 nella cosiddetta \"Etruria padana\".\nPlinio il Vecchio nella sua \"Naturalis historia\" attribuisce invece direttamente agli Insubri la fondazione di Milano, mentre Strabone sostiene che il legame dell'antico villaggio di \"Mediolanum\" con gli Insubri perdurasse ancora ai suoi tempi. Anche Polibio aveva gi\u00e0 in precedenza dato prova della presenza degli Insubri nella regione e della loro importanza.\nIl santuario celtico e lo sviluppo di Medhelan.\nSecondo gli storici Milano fu fondata, forse con il nome di \"Medhelan\", da una trib\u00f9 celtica facente parte della trib\u00f9 degli Insubri e appartenente alla cultura di Golasecca intorno al 590 a.C. nei pressi di un santuario. Come dimostrano prove archeologiche raccolte nel XIX secolo, Milano probabilmente nacque come un piccolo villaggio, che un po' alla volta and\u00f2 ingrandendosi.\n\"Medhelan\", in particolare, si svilupp\u00f2 intorno a un santuario, che era la zona pi\u00f9 antica del villaggio. Il santuario, che era costituito da una zona boscosa a forma di ellisse con una radura centrale, era allineato secondo precisi punti astronomici. Per tale motivo, era utilizzato per raduni religiosi, soprattutto in particolari momenti celebrativi. Il santuario di \"Medhelan\" era un'ellisse avente gli assi di 443 m e 323 m situato all'incirca nei pressi di piazza della Scala. Al santuario ci si arrivava tramite alcuni sentieri: alcuni di questi tracciati vennero mantenuti anche degli antichi Romani quando realizzarono nella zona edifici in muratura, che sostituirono le capanne in legno e paglia dei Celti.\nIl profilo urbanistico basato su questi primigeni sentieri, e sulla forma del santuario, giunsero, in alcuni casi, fino al XIX secolo e anche oltre. Ad esempio il tracciato delle moderne corso Vittorio Emanuele, piazza del Duomo, piazza Cordusio e via Broletto, che \u00e8 curvilineo, potrebbe corrispondere al lato sud dell'ellisse dell'antico santuario di \"Medhelan\". I santuari celtici, e quello di \"Medhelan\" non era un'eccezione, erano provvisti di un fossato, che aveva lo scopo di definire sacralmente lo spazio urbano, distinguendo il \"dentro\" e il \"fuori\", e contemporaneamente doveva proteggerlo dalle acque che scorrevano nel territorio. \nUn asse del santuario di \"Medhelan\" era allineato verso la levata eliaca di Antares, mentre l'altro verso la levata eliaca di Capella. Quest'ultima coincideva con una festa celtica primaverile celebrata il 24 marzo, mentre la levata eliaca di Antares corrispondeva con l'11 novembre, che apriva e chiudeva l'anno celtico e che coincideva con il punto dove sorgeva il Sole al solstizio d'inverno. Circa due secoli dopo la realizzazione del santuario celtico iniziarono a essere costruite, intorno ad esso, i primi insediamenti abitativi. \"Medhelan\" si trasform\u00f2 quindi da semplice centro religioso a centro urbano e poi militare, diventando pertanto un villaggio vero e proprio.\nLe prime abitazioni furono realizzate poco pi\u00f9 a sud del santuario celtico, nei pressi del moderno Palazzo Reale. In seguito, con la crescita del centro abitato, vennero realizzati altri edifici importanti per la comunit\u00e0 di \"Medhelan\". Venne innanzitutto eretto un tempio dedicato alla dea Belisama, che si trovava nelle vicinanze del moderno Duomo di Milano. Poi fu realizzato, nei pressi della moderna via Moneta, che si trova vicino all'odierna piazza San Sepolcro, un edificio fortificato con funzioni militari che era circondato da un fossato difensivo.\nSecondo alcuni studiosi nell'attuale tessuto urbano di Milano \u00e8 tuttora leggibile una seconda zona urbanisticamente ellittica, oltre a piazza della Scala, che anticamente sarebbe potuta appartenere al santuario dell'antica \"Medhelan\" celtica. \u00c8 il quartiere intorno alla Biblioteca Ambrosiana in piazza San Sepolcro, ovvero dove sar\u00e0 situato anche il futuro villaggio romano, chiamato \"Mediolanum\", che ha sostituito l'originario villaggio celtico di \"Medhelan\". Il centro cittadino romano fu infatti l'evoluzione del \"castrum\", ovvero del primigenio accampamento militare romano poi trasformato in insediamento abitato dopo la conquista di \"Medhelan\" da parte dei Romani, che fu posizionato in questo luogo per motivi strategici: nella moderna piazza San Sepolcro era infatti presente, come gi\u00e0 accennato, il centro militare di \"Medhelan\" grazie al gi\u00e0 citato edificio fortificato provvisto di fossato difensivo.\nIn ogni caso, oltre al profilo degli edifici moderni, non sono stati trovati riscontri archeologici tangibili, sia per quanto riguarda piazza San Sepolcro che per piazza della Scala, nonostante siano stati compiuti nel corso del tempo diversi scavi. Il luogo dove sarebbe stata pi\u00f9 probabile la presenza del santuario \u00e8 quindi piazza della Scala, visti i suoi richiami astronomici, mentre la moderna piazza San Sepolcro sarebbe stato il centro militare del villaggio celtico.\nIn base a questa ipotesi, il racconto liviano potrebbe dunque riferirsi pi\u00f9 specificamente alla fondazione rituale di un luogo sacro (celt. \"medhe\" = \"in mezzo, centrale\"; \"lanon\" = \"santuario\") nel posto indicato dai segni della scrofa semilanuta bianca (il gi\u00e0 citato \"in medio lanae\", ovvero \"semilanuta\" in latino, da cui deriverebbe, secondo la leggenda, il toponimo latino \"Mediolanum\") e del biancospino, sacro alla dea celtica Belisama, a cui ben si accorda il carattere spiccatamente religioso della figura di Belloveso. Intorno a questo primitivo santuario si sarebbe quindi sviluppato il \"villaggio\" celtico di cui parla Strabone.\nL\"oppidum\" celtico di \"Medhelan\" conoscer\u00e0 poi un grande sviluppo dopo la conquista dei Romani. Tra il II e il I secolo a.C. la Milano romana raggiunse gli 80 ettari di estensione, fissata dalla cinta muraria di epoca romana cesariana. L'impianto urbanistico della citt\u00e0 romana sembra aver sostanzialmente rispettato, come gi\u00e0 accennato, l'organizzazione spaziale dell\"oppidum\" celtico, definito dalle vie di comunicazione protostoriche, tra cui i sentieri che portavano al santuario. I Romani identificheranno poi Belisama con Minerva. Non \u00e8 infatti un caso che il tempio romano dedicato a Minerva, i cui resti sono stati rinvenuti sotto l'attuale Duomo, possa essere sorto sul gi\u00e0 citato tempio celtico dedicato alla dea Belisama. L'originario toponimo celtico \"Medhelan\" mut\u00f2 poi, come testimoniato da un graffito in lingua celtica presente su un tratto delle mura romane di Milano che risale a un periodo successivo alla conquista romana della Gallia Cisalpina, in \"Mesiolano\".\nI ritrovamenti archeologici.\nLa continuit\u00e0 di vita, per molti secoli, nello stesso luogo, come nel caso di Milano, ha profondamente danneggiato il deposito archeologico, ma l'adozione di rigorose tecniche di scavo stratigrafico ha consentito di fare molti passi avanti nella conoscenza della protostoria della citt\u00e0.\nNel II millennio a.C., durante l'et\u00e0 del bronzo, si erano formati nel territorio tra il Ticino e l'Adda i primi villaggi celtici stabili. Nel I millennio a.C., nell'ambito della cultura di Golasecca, nella prima et\u00e0 del ferro, sono stati scoperti tre centri principali appartenenti a questa cultura preistorica: Bellinzona, Sesto Calende - Golasecca - Castelletto Ticino e Como. Gli ultimi due, in particolare, si trovavano lungo importanti itinerari commerciali, facilitati dalla vicinanza con i corsi d'acqua, che mettevano in comunicazione il Mediterraneo con i territori oltre le Alpi: risalendo il fiume Toce si arrivava dal lago Maggiore al passo del Sempione, mentre seguendo il Ticino si arrivava al passo del San Gottardo, da cui si accedeva alle valli del Reno e del Rodano.\nNel V secolo a.C. si assistette al declino dei centri golasecchiani posti lungo il corso del Ticino, probabilmente a vantaggio di una rete di traffici gravitante attorno al nuovo centro celtico insubre di \"Medhelan\". La carta di distribuzione dei ritrovamenti della prima et\u00e0 del ferro mostra che il l'insediamento golasecchiano di \"Medhelan\" (V secolo a.C.) occupasse un'area di circa 12 ettari nei pressi della moderna piazza San Sepolcro.\nL'invasione di popolazioni celtiche provenienti dalla Gallia e dalla Boemia del IV secolo a.C. segn\u00f2 convenzionalmente il passaggio dalla prima alla tarda et\u00e0 del ferro in Italia settentrionale. A differenza di altre popolazioni del Nord Italia, per\u00f2, gli Insubri seppero resistere all'invasione mantenendo un'identit\u00e0 di popolo. In base ai ritrovamenti archeologici, l\"oppidum\" celtico doveva avere medesima localizzazione ed estensione dell'insediamento golasecchiano, che era pi\u00f9 antico, ma non sono mai venute alla luce opere difensive urbane, probabilmente costruite in legno e terra, evento che spiega l'attribuzione della definizione di \"villaggio\" da parte di Polibio e Strabone.\nIn corrispondenza dell'attuale Biblioteca Ambrosiana, a piazza San Sepolcro, gli scavi archeologici hanno rivelato la presenza, sotto il pavimento in pietra risalente al I secolo d.C. del foro romano di Milano, di un quartiere di abitazioni in legno risalente all'abitato celtico golasecchiano del V secolo a.C.. Altri ritrovamenti di rilievo ascrivibili all'epoca celtica sono stati trovati lungo il lato sud-ovest di Palazzo Reale, dove sono stati scoperti, cinque metri sotto il moderno sedime stradale, resti di abitazioni e di una fornace che risalgono a un periodo compreso tra il V e il IV secolo a.C.\nTra i resti della basilica di Santa Tecla, che si trovano sotto il Duomo di Milano, si trova ci\u00f2 che rimane di un edificio a base quadrata avente lato di 17 m forse associabile al citato tempio dedicato a Belisama, oppure a un successivo tempio romano dedicato a Minerva. In via Moneta \u00e8 stato invece rivenuto il fossato dell'edificio militare fortificato precedentemente menzionato, che risaliva al IV secolo a.C."}
{"id": "51140", "revid": "1226", "url": "https://it.wikipedia.org/wiki?curid=51140", "title": "OOPART", "text": ""}
{"id": "51143", "revid": "4", "url": "https://it.wikipedia.org/wiki?curid=51143", "title": "\u00de\u00f3r", "text": ""}
{"id": "51146", "revid": "6923", "url": "https://it.wikipedia.org/wiki?curid=51146", "title": "Mansueto (nome)", "text": "Origine e diffusione.\nDeriva dal latino \"Mansuetus\" che, tratto dall'omonimo aggettivo, significa per l'appunto \"mansueto\", \"mite\", \"tranquillo\". Dal punto di vista semantico, \u00e8 quindi analogo ai nomi Tranquillo, Pacifico e Quieto.\nPer quanto riguarda la diffusione, si tratta di un nome di matrice devozionale cristiana, diffusosi anche grazie al culto di alcuni santi cos\u00ec chiamati, in alcuni casi anche con significato augurale. \u00c8 attestato prevalentemente in Lombardia e, secondariamente, anche in Toscana.\nOnomastico.\nL'onomastico pu\u00f2 essere festeggiato in memoria di pi\u00f9 santi, alle date seguenti:"}
