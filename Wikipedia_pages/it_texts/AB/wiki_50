{"id": "60132", "revid": "1451528", "url": "https://it.wikipedia.org/wiki?curid=60132", "title": "3ds Max", "text": "3ds Max (in precedenza chiamato 3D Studio e 3D Studio Max, anche noto solo come Max) \u00e8 un programma di grafica vettoriale tridimensionale e animazione, realizzato dalla divisione Media &amp; Entertainement di Autodesk. Nacque come 3D Studio per MS-DOS nel 1990, poi dalla versione Max del 1996 venne trasferito su piattaforma Win32. Inizialmente la divisione di Autodesk responsabile di \"3ds Max\" si chiamava Kinetix, ma nel 1998 in seguito alla acquisizione di Discreet Logic da parte della societ\u00e0 di San Rafael ne eredit\u00f2 il nome. La divisione Media &amp; Entertainement di Autodesk oggi include numerosi altri prodotti per la grafica 3D, come ad esempio il popolare Maya, aggiunto al catalogo a seguito dell'acquisizione di Alias.\nPanoramica.\n3ds Max \u00e8 uno dei pi\u00f9 utilizzati software per creazione 3D per numerose ragioni tra cui le potenti capacit\u00e0 di editing e la sua architettura di plugin. Infatti anche se molti strumenti non sono parte del prodotto, il prodotto dispone di una grande scelta di plugin realizzati da terze parti.\nAlcune precedenti versioni richiedevano una speciale chiave hardware di protezione da copie (un dongle) che doveva essere inserita nella porta parallela per poter utilizzare il programma.\n3ds Max ha una serie di funzionalit\u00e0 avanzate. Fin dalla versione 7.0 sono presenti strumenti di texture avanzati, come un generatore e renderizzatore built-in \"normal map\", stati inclusi per migliorare le capacit\u00e0 di progettazione di videogiochi. A partire dalla versione 6.0, \u00e8 stato incluso \" Mental Ray\", un potente sistema di rendering. Dalla versione 5.0, 3ds Max include strumenti di illuminazione avanzata come \"Radiosity\" e \"Light Tracer\", simili a strumenti di professionali per il rendering fotorealistico come \"finalRender\", \"Brazil r/s\" e \"V-ray\".\n3ds Max include anche \"Havok Reactor\": un software per la creazione di realistiche simulazioni dinamiche (usate anche in parecchi giochi come \"Half-Life 2, , Max Payne 2\" e \"\").\nI sette metodi base di modellazione sono:\nModellazione con primitive.\n\u00c8 un metodo di base in cui si pu\u00f2 modellare usando solo quadrati, sfere, coni, cilindri e altri oggetti predefiniti. Si possono anche applicare operatori booleani, includendo intersezione, sottrazione e unione.\nNURMS.\n\"NURMS\" significa \"N\"on-\"U\"niformal \"R\"ational \"M\"esh\"S\"mooth.\nQuesta \u00e8 l'implementazione di 3ds Max della modellizzazione mediante suddivisione di una superficie, un metodo che sta affiancandosi alla modellizzazione mediante NURBS sia per modelli con molti poligoni che quelli a basso numero di poligoni. Alla base di questo metodo vi \u00e8 la modellizzazione mediante poligoni (in 3ds Max \u00e8 possibile lavorare con \"mesh\" o poligoni modificabili). Dopo avere creato un modello approssimato con i poligoni, \u00e8 possibile applicarvi il comando di \"meshsmooth\". Il vantaggio del meshsmooth NURMS \u00e8 che ogni vertice ed ogni bordo ha un peso associato. Il peso simboleggia quanto la forma finale \u00e8 affetta dal vertice/bordo in questione. \u00c8 importante notare che i modelli NURMS, mentre sono ottimali per la creazioni di immagini, video e prototipi, sono inutilizzabili in produzione in quanto completamente privi di informazioni geometriche.\nLa modellazione mediante NURMS \u00e8 pi\u00f9 semplice della modellazione mediante spline e pu\u00f2 essere utilizzata con successo anche da utilizzatori non esperti pur fornendo una buona scalabilit\u00e0 ed una buona possibilit\u00e0 di controllo agli artisti con pi\u00f9 esperienza.\nMentre in precedenza 3ds Max permetteva di utilizzare la suddivisione di superfici solo su tutta la \"mesh\", l'aggiunta dello strumento \"sub-d\" al modificatore di poligoni, consente di suddividere porzioni di un modello in vari modi e quindi \u00e8 possibile avere un maggiore controllo della \"mesh\" finale.\nSurface tool.\nIl \"Surface tool\" era originariamente un plugin, in seguito acquistato da Autodesk e incluso nella versione 3.0. Il surface tool serve per creare le comuni spline 2D di 3ds Max ed applicarvi poi un modificatore chiamato \"surface\" (\"superficie\"). Questo modificatore crea una superficie ogni 3 o 4 vertici in una griglia.\nNURBS.\nNURBS \u00e8 l'acronimo di \"N\"on-\"U\"niformal \"R\"ational \"B\"-\"S\"pline.\nLo scanline rendering \u00e8 il motore di rendering predefinito di 3ds Max. Lo scanline renderer di 3ds Max \u00e8 abbastanza robusto se paragonato a quello che offrono altre applicazioni simili (con l'eccezione di \"LightWave 3D\"). Anche se molte funzioni avanzate come l'illuminazione globale, la radiosity ed il ray tracing sono state incluse negli anni, gli utilizzatori avanzati potrebbero valutate la possibilit\u00e0 di utilizzare un renderer di terze parti o utilizzare una connessione in qualche modo limitata a mental ray. \u00c8 disponibilie anche uno strumento di terze parti per connettere \"Max\" alle pipeline di Renderman.\nModellazione mediante poligoni.\nLa modellazione mediante poligoni \u00e8 molto comune nella progettazione di videogiochi. Solitamente, il modellatore comincia convertendo una primitiva in poligoni ed utilizzando strumenti come lo smusso, l'estrusione ed il taglio dei vertici o delle facce, aggiunge dettagli e raffina il modello. \u00c8 possibile inoltre attaccare due o pi\u00f9 poligoni e \"collassare\" i vertici comuni in modo da poter mantenere unit\u00e0 nella superficie risultante. Questa tecnica \u00e8 molto utilizzata nel campo dei videogiochi perch\u00e9 permette un controllo molto accurato su ogni poligono e quindi consente una forte ottimizzazione.\nModellazione mediante Mesh.\nSi trasforma l'oggetto in questione in una Mesh modificabile. Di default si vede la mesh con piccoli triangoli ma ci sono varie scelte di sub-oggetto.\nModellazione mediante Patch.\nSi modifica utillizzando una patch, usata per materiale organico.\nModellazione mediante subdivision surface.\nLe superfici di suddivisione sono molto usate per la modellazione organica. Hanno i vantaggi della semplificazione poligonare con i risultati della modellazione con le Nurbs.\nSistema particellare.\n3ds Max pu\u00f2 generare un oggetto chiamato \"emettitore di particelle\" che permette all'utente di trattare tutte le particelle come un gruppo.\nUn emettitore di particelle \u00e8 un oggetto 3D modellato con il programma che emette oggetti multipli trattati come gruppo. A partire dalla versione 7, ci sono 7 emettitori di particelle in 3ds Max. I 7 emettitori sono PF Source (PF sta per Flusso di Particelle), Spray, Snow, Blizzard, PArray, PCloud, e Super Spray.\nDalle ultime versioni sono stati introdotti metodi di controllo delle particelle definiti \"ad eventi\": il comportamento di ogni singola particella \u00e8 condizionata dall'accadere o meno di alcuni eventi (toccare una superficie, essere vicini a qualcosa, e cos\u00ec via). Questo sistema permette di creare animazioni di numerosi oggetti estremamente complesse (stormi di uccelli, eserciti in movimento, ecc.)\nMaxscript.\n3ds Max usa un linguaggio di scripting incorporato chiamato Maxscript."}
{"id": "60139", "revid": "78273", "url": "https://it.wikipedia.org/wiki?curid=60139", "title": "Servizio di leva", "text": ""}
{"id": "60142", "revid": "125683564", "url": "https://it.wikipedia.org/wiki?curid=60142", "title": "Nicosia", "text": "Nicosia (: ; in greco \u039b\u03b5\u03c5\u03ba\u03c9\u03c3\u03af\u03b1, \"Lefkos\u00eda\"; in turco \"Lefko\u015fa\") \u00e8 la capitale nonch\u00e9 citt\u00e0 pi\u00f9 popolosa di Cipro. Il nome deriva dall'etimo francese \"Nicosie\", usato sotto il regno dei Lusignano.\n\u00c8 l'unica capitale ancora divisa in due frazioni separate da una recinzione militare, detta \"linea verde\" (che corre da nordovest a sudest): quella meridionale, che \u00e8 capitale della Repubblica di Cipro, e quella settentrionale, che \u00e8 capitale della Repubblica di Cipro del Nord, riconosciuta solo dalla Turchia.\nGeografia fisica.\nTerritorio.\nA differenza delle altre principali citt\u00e0 cipriote, Nicosia non sorge sulla costa ma in una posizione relativamente centrale dell'isola, all'interno della piana della Messaria, separata dal mare dalla catena montuosa del Pentadattilo.\nStoria.\nNicosia \u00e8 stata fondata dai Greci provenienti dalla regione della penisola del Peloponneso, chiamato Acaia (in greco antico \u1f08\u03c7\u03b1\u0390\u03b1, Acaia, \u0391\u03c7\u03b1\u0390\u03b1 greco moderno), dopo la guerra di Troia. Conosciuta come Ledra o Ledrae nei tempi antichi, la citt\u00e0 fu sede dei re della casata dei Lusignano dal 1191.\nEntra a far parte della Repubblica di Venezia nel 1489 ed \u00e8 conquistata dai Turchi ottomani nel 1571. Nicosia ha subito un periodo di estrema violenza prima dell'indipendenza, e dopo l'invasione del 1974 la parte settentrionale della citt\u00e0 \u00e8 sotto occupazione militare turca, divisa dalla parte meridionale da una zona controllata dalle Nazioni Unite, la cosiddetta linea verde o \"linea di Attila\".\nNonostante la devastazione causata dagli invasori turchi, Nicosia, come altre grandi citt\u00e0 di Cipro, conserva dei resti archeologici greci del periodo definito \"arcaico\". A questi si aggiunge l'interessante architettura gotica, costruita durante il regno dei Lusignano e l'epoca delle Crociate, tra questi edifici figura la cattedrale di Nicosia (adesso Moschea), in stile gotico.\nCitt\u00e0 divisa.\nFin dall'invasione turca del 1974 Nicosia \u00e8 divisa in due zone: quella meridionale, rimasta capitale del preesistente e riconosciuto governo cipriota; quella settentrionale divenuta capitale dell'autoproclamato governo della Repubblica Turca di Cipro Nord.\nLa linea di divisione tra le due zone \u00e8 comunemente chiamata \"linea Verde\" e si compone di fili spinati, guarnigioni militari e alcuni tratti di vero e proprio muro: tra le linee militari greco-cipriote e turco-cipriote vi \u00e8 una terra di nessuno pattugliata dalla missione UNFICYP delle Nazioni Unite che ha il suo quartier generale nel Ledra Palace, un tempo rinomato albergo cittadino e diventato un checkpoint per il passaggio tra le due zone. Nicosia \u00e8, insieme a Gorizia, una delle ultime due citt\u00e0 dell'UE divise per le conseguenze di una guerra.\nNicosia non ha una sede comunale fissa, in quanto dal 1974 gli uffici municipali sono stati ospitati da sei edifici differenti, anche se \u00e8 in corso la costruzione di una casa comunale stabile. Il suo sindaco \u00e8 Eleni Mavrou.\nCultura.\nIstruzione.\nL'Universit\u00e0 di Cipro, fondata nel 1989, ammise i primi studenti nel 1992; \u00e8 la pi\u00f9 vecchia universit\u00e0 dell'isola. Oggi \u00e8 la pi\u00f9 grande istituzione universitaria pubblica di Cipro e, assieme all'Universit\u00e0 Aperta di Cipro e all'Universit\u00e0 di Tecnologia di Cipro (con sede a Limassol), \u00e8 una delle uniche tre Universit\u00e0 pubbliche della Repubblica di Cipro.\nEconomia.\nNicosia \u00e8 la sede finanziaria e amministrativa della Repubblica di Cipro e uno dei centri economici e finanziari pi\u00f9 importanti del Mediterraneo orientale.\nNella citt\u00e0 si trovano le sedi di tutte le Banche cipriote, come la Marfin Popular Bank, la Banca di Cipro (greco: \u03a4\u03c1\u03ac\u03c0\u03b5\u03b6\u03b1 \u03c4\u03b7\u03c2 \u039a\u03cd\u03c0\u03c1\u03bf\u03c5), il Banco Ellenico (greco: \u0395\u03bb\u03bb\u03b7\u03bd\u03b9\u03ba\u03ae \u03a4\u03c1\u03ac\u03c0\u03b5\u03b6\u03b1) e la Banca Centrale di Cipro (greco: \u039a\u03b5\u03bd\u03c4\u03c1\u03b9\u03ba\u03ae \u03a4\u03c1\u03ac\u03c0\u03b5\u03b6\u03b1 \u03c4\u03b7\u03c2 \u039a\u03cd\u03c0\u03c1\u03bf\u03c5).\nA Nicosia si trovano anche delle societ\u00e0 di revisione e di organizzazione contabile e consulenza fiscale e legale, come PWC, Deloitte, KPMG ed Ernst &amp; Young.\nSecondo un recente studio condotto dalla UBS (agosto 2011) Nicosia, in termini di parit\u00e0 dei poteri d'acquisto, \u00e8 la citt\u00e0 pi\u00f9 ricca del Mediterraneo e la decima al mondo nel 2011.\nSport.\nCalcio.\nLe squadre principali della citt\u00e0 sono l', l'Olympiakos Lefkosias e l'."}
{"id": "60143", "revid": "2519", "url": "https://it.wikipedia.org/wiki?curid=60143", "title": "Supply side economics", "text": ""}
{"id": "60144", "revid": "466539", "url": "https://it.wikipedia.org/wiki?curid=60144", "title": "Lev Tolstoj", "text": "Divenuto celebre in patria grazie a una serie di racconti giovanili sulla realt\u00e0 della guerra, il nome di Tolstoj acquis\u00ec presto risonanza mondiale per il successo dei romanzi \"Guerra e pace\" e \"Anna Karenina\", a cui seguirono altre sue opere narrative sempre pi\u00f9 rivolte all'introspezione dei personaggi e alla riflessione morale. La fama di Tolstoj \u00e8 legata anche al suo pensiero pedagogico, filosofico e religioso, da lui espresso in numerosi saggi e lettere che ispirarono, in particolare, la condotta nonviolenta dei tolstoiani e del Mahatma Gandhi.\nBiografia.\nLa vita di Tolstoj fu lunga e tragica, dominata da una profonda tensione. Tolstoj ebbe un'incessante, tormentosa evoluzione interiore, lott\u00f2 con se stesso e con il mondo, e questa lotta, talora impetuosa, aliment\u00f2 senza sosta l'impulso creativo. Perci\u00f2 lo studio della sua vita, come ha scritto Igor Sibaldi, richiede impegno e fatica:\nUna traccia per accostarsi alla sua vita la offr\u00ec Tolstoj stesso, quando scrisse, negli ultimi anni, che essa poteva essere divisa in quattro periodi fondamentali:\nInfanzia.\nLev Nikolaevi\u010d Tolstoj nasce il 9 settembre 1828 nella tenuta Jasnaja Poljana nel distretto di \u0160\u010d\u00ebkino (governatorato di Tula). I genitori sono d'antica nobilt\u00e0: la madre, di cinque anni maggiore del marito, \u00e8 la principessa Marja Nikol\u00e0evna Volkonskaja (Jasnaja Poljana era la sua dote di matrimonio), mentre il padre Nikol\u00e0j Il'\u00ec\u010d \u00e8 discendente di P\u00ebtr Andreevi\u010d Tolstoj, che aveva ottenuto il titolo di conte da Pietro il Grande.\nLa madre, di cui Lev non conserver\u00e0 alcun ricordo, muore quando egli ha appena due anni. Dopo qualche anno gli muore anche il padre (corse voce che l'avessero avvelenato i suoi due servi prediletti; Lev lo ricorder\u00e0 come mite e indulgente) lasciandolo precocemente orfano. Fu cos\u00ec allevato da alcune zie molto religiose ed educato da due precettori, un francese e un tedesco, che diventeranno poi personaggi del racconto \"Infanzia\". Scriver\u00e0 di s\u00e9:\nGiovinezza e prime opere.\nNel 1844 si iscrive all'universit\u00e0 di Kazan' (nell'attuale Tatarstan), prima alla facolt\u00e0 di filosofia (sezione di studi orientali, dove supera gli esami di arabo e turco), poi, l'anno dopo, a quella di giurisprudenza, ma per via dello scarso profitto non riuscir\u00e0 mai a ottenere la laurea; provvede quindi da solo alla propria istruzione, ma questa formazione da autodidatta gli provocher\u00e0 spesso un senso di disagio in societ\u00e0.\nLa giovinezza dello scrittore \u00e8 disordinata, tempestosa: a Kazan passa le serate tra feste e spettacoli, perdendo grosse somme al gioco d'azzardo (circa dieci anni dopo, a Baden-Baden, perder\u00e0 ancora rovinosamente al gioco e lo salver\u00e0 l'amico Turgenev concedendogli un prestito) ma intanto legge molto, soprattutto filosofi e moralisti. Particolare influenza ha su di lui Jean-Jacques Rousseau:\nNon a caso, l'opera della conversione di Tolstoj, scritta trent'anni dopo, si intitoler\u00e0 appunto \u2013 similmente all'autobiografia rousseauiana \u2013 \"La confessione\" (1882). Autori come Rousseau, Sterne, Pu\u0161kin, Gogol' insegnano allo scrittore in erba un principio fondamentale: in letteratura sono importanti soprattutto la sincerit\u00e0 e la verit\u00e0.\nProprio sotto questi influssi nascono le opere letterarie di Tolstoj: nel 1851 avviene la prima redazione del racconto \"Infanzia\" (che uscir\u00e0 sulla rivista di Nekrasov \"Sovremennik\" nel 1852, firmato con le sole iniziali) e la stesura di un altro racconto, incompiuto, \"Storia della giornata di ieri\". Lo scopo di quest'ultimo, secondo le parole dell'autore, era estremamente semplice e insieme complicatissimo, quasi irrealizzabile: \u00abdescrivere una giornata, con tutte le impressioni e i pensieri che la riempiono\u00bb. Da questo germe si pu\u00f2 gi\u00e0 intravedere lo sviluppo della possente pianta: tendenza all'introspezione e alla vita reale. Tolstoj rester\u00e0 fino alla fine un incrollabile realista. L'immaginazione slegata dalla realt\u00e0 \u00e8 quasi inesistente nei suoi libri. L'unica possibilit\u00e0 di utilizzare la fantasia consiste nell'elaborazione di qualche particolare, di qualche sfumatura che appartiene per\u00f2 a un oggetto assolutamente reale.\nAnche il successivo racconto, pubblicato sempre su \"Sovremennik\", \u00e8 ispirato a criteri di verit\u00e0 quasi naturalistici: \"L'incursione\" (1853), che nasce dal ricordo di un'autentica scorribanda compiuta da un battaglione russo in un villaggio caucasico.\nL'esperienza della guerra.\nTra il 1851 e il 1853 Tolstoj, seguendo il fratello maggiore Nikolaj, partecipa alla guerra nel Caucaso, prima come volontario, poi come ufficiale d'artiglieria. Nel 1853 scoppia la guerra russo-turca e \u2013 dietro sua richiesta \u2013 Tolstoj viene trasferito in Crimea, dove difende il bastione N. 4 di Malakoff durante l'assedio di Sebastopoli. Qui conduce la vita del soldato, combatte coraggiosamente, affronta rischi d'ogni sorta, osserva tutto con attenzione, guarda in faccia il pericolo, e tuttavia gli avvenimenti pi\u00f9 tragici avvengono dentro di lui: si sente inquieto, costantemente in bilico tra la vita e la morte, ma col desiderio di dedicare la propria esistenza a nobili ideali. Nel \"Diario\" del 1854 \u2013 anno in cui pubblica \"Adolescenza\" (\"\u041e\u0442\u0440\u043e\u0447\u0435\u0441\u0442\u0432\u043e [Otro\u010destvo]\") \u2013 annota: \u00abLa cosa pi\u00f9 importante per me \u00e8 liberarmi dai miei difetti: la pigrizia, la mancanza di carattere, l'irascibilit\u00e0\u00bb. Nel marzo del 1855 decide finalmente riguardo al proprio destino: \u00abLa carriera militare non fa per me, e prima me ne tirer\u00f2 fuori, per dedicarmi totalmente alla letteratura, tanto meglio sar\u00e0\u00bb.\nLa guerra di Crimea \u2013 cruenta e rovinosa per l'esercito russo \u2013 lascia un solco profondo nel giovane Tolstoj e gli offre, d'altra parte, abbondante materiale per una serie di racconti: il ciclo dei tre \"Racconti di Sebastopoli\" (\"\u0421\u0435\u0432\u0430\u0441\u0442\u043e\u043f\u043e\u043b\u044c\u0441\u043a\u0438\u0435 \u0440\u0430\u0441\u0441\u043a\u0430\u0437\u044b [Sevastolpol'skie Rasskazi]\", 1855) e poi \"Il taglio del bosco\" (1855), \"La tempesta di neve\" (1856) e \"I due ussari\" (1856). Ispirate alle violenze della guerra, queste opere sconvolgono la societ\u00e0 russa per la spietata verit\u00e0 e l'assenza di qualsiasi forma di romanticismo guerriero o di patriottismo sentimentale. Nessuno prima di lui ha descritto la guerra in quel modo: \u00e8 una voce nuova nell'epoca d'oro della letteratura russa. Nel gennaio del 1856, F\u00ebdor Dostoevskij scrive dalla Siberia a un corrispondente, parlando di Tolstoj: \u00abmi piace molto, ma secondo me non scriver\u00e0 molto (ma del resto, chiss\u00e0, forse mi sbaglio)\u00bb.\nLa censura esita ad autorizzare la pubblicazione dei tre \"Racconti di Sebastopoli\": cerca di vietare il secondo \u00abper l'atteggiamento derisorio nei confronti dei nostri coraggiosi ufficiali\u00bb, ma alla fine lascia correre, pur imponendo tagli e modifiche. Nel 1856 vengono raccolti in un unico volume con il titolo \"Racconti di Guerra\".\nLa sensibilit\u00e0 verso le miserie sociali.\nNel 1856 Tolstoj assiste il fratello Dmitrij, che muore di tubercolosi. Si interessa poi per migliorare le condizioni dei contadini di Jasnaja Poljana, ma questi sono diffidenti e rifiutano le sue proposte, come accade al protagonista de \"La mattinata di un proprietario terriero\", racconto che Tolstoj pubblica in quell'anno, e come accadr\u00e0 anche al protagonista di \"Resurrezione\", romanzo di molti anni pi\u00f9 tardi, di ispirazione parzialmente autobiografica.\nSi apre per Tolstoj un periodo ricco di riflessioni, con ricerche, viaggi, un crescente interesse per l'istruzione popolare e l'attivit\u00e0 di giudice di pace nelle contese tra proprietari e contadini \u2013 proprio a cavallo dell'abolizione della servit\u00f9 della gleba (1861) \u2013 che stimolano in lui lo svilupparsi di una particolare sensibilit\u00e0 verso le ingiustizie sociali.\nSul versante della produzione letteraria, nei nove anni che vanno dai \"Racconti di guerra\" alla prima parte della grandiosa epopea \"Guerra e pace\" (1865), lo scrittore pubblica diversi altri racconti: \"Giovinezza\" (\"\u042e\u043d\u043e\u0441\u0442\u044c [Junost']\", 1857, ultimo della trilogia comprendente \"Infanzia\" e \"Adolescenza\"), \"Tre morti\" (1858), \"Al'b\u00e8rt\" (1858), \"Felicit\u00e0 familiare\" (1859), \"Idillio\" (1861) e \"Poliku\u0161ka\" (\u041f\u043e\u043b\u0438\u043a\u0443\u0448\u043a\u0430, 1863). Quest'ultimo riscuoter\u00e0, nel XX secolo, particolare apprezzamento da parte di Ignazio Silone, che scriver\u00e0:\nIl 1863 \u00e8 anche l'anno di pubblicazione de \"I cosacchi\" (\"\u041a\u0430\u0437\u0430\u043a\u0438 [Kazaki]\") \u2013 opera ispirata ai ricordi del Caucaso e lungamente rielaborata nel corso di un decennio \u2013 in cui sono evidenti gli echi della lettura rousseauiana e in cui si esprime, con entusiasmo, la nostalgia per la vita a contatto con la natura, semplice e felice.\nIntanto, lo scrittore viaggia per l'Europa, dove ha modo di conoscere Proudhon, Herzen, Dickens. A sconvolgerlo sono gli abusi del potere, la miseria dei poveri, la pena di morte, contro la quale \u2013 dopo aver assistito a una condanna \u2013 prende posizione:\nMa, non di meno, lo angoscia la vita russa, specialmente quella dei contadini. In questi anni comincia cos\u00ec a manifestarsi, in maniera sempre pi\u00f9 evidente, una caratteristica fondamentale della personalit\u00e0 tolstoiana: l'insoddisfazione di s\u00e9 stesso, della propria esistenza, della propria opera.\nCome Olenin \u2013 l'eroe dei \"Cosacchi\", che rifiuta la societ\u00e0 falsa e ipocrita per rifugiarsi nel Caucaso \u2013 anche Tolstoj, all'inizio degli anni sessanta, decide di abbandonare gli impegni mondani, compresi quelli letterari, per rifugiarsi nella propria tenuta, con l'intento di dedicarsi \u2013 nella scuola da lui stesso fondata \u2013 all'istruzione dei bambini del villaggio.\nMatrimonio e figli.\nIl 23 settembre 1862, dopo appena una settimana di fidanzamento, sposa la diciottenne Sof'ja Andr\u00e8evna, seconda delle tre figlie del medico di corte Bers. Lo scrittore, non volendole nascondere nulla, le fa leggere, alla vigilia delle nozze, i suoi diari intimi. La madre di Sof'ja, Ljub\u00f2v' Isl\u00e0vina, era stata amica d'infanzia di Tolstoj.\nAvranno tredici figli, cinque dei quali morti in et\u00e0 precoce:\nPer inciso, Tolstoj, qualche anno prima di sposarsi, nel 1858, si era innamorato di Aksin'ja, una contadina dalla quale aveva avuto un figlio, che egli non aveva accettato di riconoscere e che molti anni dopo lavorer\u00e0, come cocchiere, per i Tolstoj. Sof'ja, venuta a conoscenza di questo episodio del passato del marito, fremette non poco di gelosia e scrisse: \u00abSe potessi ucciderlo, e poi ricrearlo esattamente eguale, lo farei con piacere\u00bb.\n\"Guerra e pace\".\nIl destino di Tolstoj, dopo il matrimonio, non poteva essere quello di un tranquillo proprietario di campagna, tanto pi\u00f9 che la vita familiare, all'inizio felice, stimolava persino i suoi istinti creativi: in sette anni port\u00f2 a termine \"Guerra e pace\" (\"\u0412\u043e\u0439\u043d\u0430 \u0438 \u043c\u0438\u0440 [Vojna i mir]\", 1863-1869). La scelta di un tema storico, di fatti avvenuti cinquant'anni prima, non era un rifiuto a partecipare ai dibattiti sulle \"grandi riforme\", sullo scontro tra liberali e conservatori, sui primi attentati terroristici (o anarchici come allora venivano chiamati), anzi era una risposta proprio a quei dibattiti, agli attacchi dei democratici contro la struttura nobiliare, alla campagna per l'emancipazione della donna.\nMolte delle nuove idee furono accolte da Tolstoj con scetticismo. Il suo ideale era una societ\u00e0 \"buona\" e patriarcale, era la purezza della vita secondo natura. In \"Guerra e pace\" Tolstoj affront\u00f2 questioni fondamentali di carattere storico-filosofico, come il ruolo del popolo e dell'individuo nei grandi avvenimenti storici. Contrapponendo Napoleone a M.I.Kutuzov, l'autore volle polemicamente dimostrare la superiorit\u00e0 di Kutuzov, che aveva capito lo spirito delle masse e aveva afferrato l'andamento degli eventi che vanno assecondati e non contrastati.\nLe due linee centrali del romanzo sono indicate dal titolo stesso: la \"guerra\" e la \"pace\". Attraverso l'intrecciarsi dei due motivi nasce un'unit\u00e0, una sintesi dell'estetico e dell'etico, una \"summa\" della vita russa dell'inizio del XIX secolo, vista dall'interno. Due sono le date entro cui scorrono gli avvenimenti: il 1805, anno della prima, sfortunata campagna contro Napoleone che si chiude con la sconfitta di Austerlitz, e il 1812, anno della gloriosa guerra in patria che vede insorgere tutto il popolo russo in difesa del territorio nazionale. E se l'ambiente sociale in cui si muovono i protagonisti \u00e8 l'alta nobilt\u00e0 moscovita e pietroburghese, il sostrato autentico verso cui tendono \u00e8 il popolo, la nazione contadina, per lo pi\u00f9 passiva, ma che nei momenti cruciali riesce a imporre la propria volont\u00e0.\nNel ritrarre la nobilt\u00e0, Tolstoj non nasconde il proprio rifiuto, la propria intransigenza: pone da un lato il clan dei depravati Kuragin, malvagi portatori di male, di corruzione, e dall'altro i Rostov, serena immagine di una classe in declino, incapace di gestirsi economicamente ma portatrice di valori ancora accettabili. Su questo sfondo si stagliano i tre protagonisti, il cui cammino spirituale sovrasta quelli di tutti gli altri personaggi: il principe Andrej Bolkonskij, fin dalle prime pagine in polemica con la societ\u00e0 salottiera pietroburghese, \u00e8 attratto dal sogno di gloria di un atto eroico (battaglia di Austerlitz), passa poi attraverso stadi di scetticismo e di indifferenza per rinascere alla vita attraverso l'amore per Natasha. La sua morte \u00e8 un doloroso processo di illuminazione ed elevazione spirituale, simile a quello di Ivan Il'ic.\nAnche Pierre Bezuchov entra nel romanzo contestando le idee dei nobili vicini alla corte: ma, personaggio pi\u00f9 sensuale di Andrej, viene inizialmente attratto dai falsi valori impersonati dai Kuragin, che lo spingono a stravizi e a un matrimonio senza amore con la bellissima H\u00e9l\u00e8ne, sorella del fatuo e corrotto Anatole. Il desiderio di autoperfezionamento lo spinge verso la massoneria, ma la maturazione profonda avviene a contatto con il popolo di soldati-contadini durante la prigionia e soprattutto attraverso l'incontro con Karataev, l'uomo giusto per eccellenza. Pierre incarna il vero, profondo tema universale del romanzo (affine in questo a Levin di \"Anna Karenina\" e a Nechljudov di \"Resurrezione\"): il tema dell'eterna ricerca, del continuo conflitto tra la realt\u00e0 esterna, storica, e l'individuo che tende alla purificazione interiore.\nNata\u0161a Rostova \u00e8 una forza della natura, simbolo vivente di una inafferrabile realt\u00e0 politica, dell'\"armonia del mondo\" secondo Tolstoj, e in questo senso estranea ai tormenti intellettuali di Andrej. La sua spontaneit\u00e0, la sua grazia, i suoi impeti infantili si maturano faticosamente attraverso l'amore e la morte di Andrej, la volgare seduzione di Anatole Kuragin, il portatore del male che tenta anche lei, e infine l'incontro amoroso con Pierre.\n\"Anna Karenina\".\nIl romanzo successivo, \"Anna Karenina\" (\"\u0410\u043d\u043d\u0430 \u041a\u0430\u0440\u0435\u043d\u0438\u043d\u0430\", 1873-1877), \u00e8 un'opera aggressiva e polemica, che affronta gran parte dei problemi sociali di quegli anni. L'azione del romanzo si svolge in un ambiente che Tolstoj conosceva perfettamente: l'alta societ\u00e0 della capitale. Tolstoj denuncia tutte le segrete motivazioni dei comportamenti dei personaggi, le loro ipocrisie e le loro convenzioni, e forse, quasi senza volerlo, mette sotto accusa non Anna, colpevole di aver tradito il marito, ma la societ\u00e0, colpevole di averla annientata.\nLa forza di Tolstoj artista si identificava con la potenza di Tolstoj moralista, il quale toglieva a chiunque l'arbitrio di giudicare, perch\u00e9 solo Dio pu\u00f2 giudicare, come \u00e8 detto nelle bibliche parole dell'epigrafe: \u00abA me la vendetta, io far\u00f2 ragione\u00bb. \"Anna Karenina\" \u00e8 l'antecedente di tutta una serie di romanzi del XX secolo, costruiti secondo i principi della psicoanalisi.\nIn molti punti il romanzo \u00e8 autobiografico: nel personaggio di Levin, dedito alla conduzione delle proprie terre e alla famiglia, Tolstoj rappresenta se stesso, mentre in alcuni splendidi personaggi femminili (non in Anna) sono riconoscibili certi tratti della moglie, che peraltro aiut\u00f2 Tolstoj nella stesura dell'opera, consigliandolo su come far procedere la trama.\nLa conversione all'etica del \"Discorso della Montagna\".\nGi\u00e0 in \"Anna Karenina\" Tolstoj si era accostato ad alcuni tormentosi problemi connessi con la sua crisi di scrittore e con il crollo dei valori dell'alta societ\u00e0 che fino a poco tempo prima gli erano sembrati indistruttibili. Tra la fine degli anni settanta e l'inizio degli anni ottanta si svilupp\u00f2 via via in lui una profonda crisi spirituale e una conseguente conversione morale ai Vangeli e al Cristianesimo, dapprima in obbedienza alla Chiesa ortodossa russa e successivamente (dal 1881, considerato da Tolstoj l'anno d'inizio della sua autentica rigenerazione interiore) in contrasto con essa: alla base del suo pensiero religioso rimarr\u00e0 il Vangelo, ma epurato di ogni elemento soprannaturale, ponendo attenzione in particolare al \"Discorso della Montagna\", che diventer\u00e0 il cardine del suo modo di intendere la religione cristiana.\nAccanto alle Sacre Scritture cristiane, Tolstoj meditava testi orientali (ad esempio buddhisti e taoisti), oltre che filosofici (tra cui \"Il mondo come volont\u00e0 e rappresentazione\"), nella affannosa ricerca di risposte ai propri dubbi esistenziali. Abbracci\u00f2 gradualmente una dieta vegetariana (per compassione verso gli animali) e cerc\u00f2 di praticare uno stile di vita di sobriet\u00e0 e povert\u00e0. Il desiderio di non vivere nel lusso, di non possedere alcunch\u00e9, di non mangiare pi\u00f9 carne, tutte idee nient'affatto condivise dalla moglie di Tolstoj, furono alla base di un lacerante e interminabile conflitto casalingo. La famiglia, pur continuando a stare insieme, si \"divise\", per cos\u00ec dire, con le figlie \u2013 simpatizzanti per le idee del padre \u2013 da una parte, e dall'altra i figli maschi, in difesa della madre, la quale sempre pi\u00f9 spesso si abbandonava a crisi di isteria contro le nuove visioni etiche \u2013 per lei folli e incomprensibili \u2013 del marito. A opporsi alle idee radicali di Tolstoj fu anche Dostoevskij, che aveva elogiato \"Anna Karenina\" ma non condivideva le concezioni non-violente del suo maggior rivale in ambito letterario; i due narratori si scambiarono pubbliche critiche e preferirono, per reciproca diffidenza, non incontrarsi mai di persona.\nIl 1880 \u00e8 un anno che Tolstoj dedica pienamente allo studio critico-filologico dei Vangeli.\nNel 1881 Alessandro II viene assassinato e Tolstoj scrive al successore, Alessandro III, per esortarlo a essere clemente con gli attentatori del padre. Ma la richiesta non ha seguito: i colpevoli vengono impiccati e il nuovo zar instaura un regime repressivo con deportazioni e massacri, avvalendosi dell'okhrana, la polizia politica.\nA partire dalla sua cosiddetta conversione, Tolstoj lavora instancabilmente, sino alla morte, a numerose opere saggistiche e autobiografiche \u2013 oltre che narrative e drammaturgiche \u2013 di carattere morale e religioso.\nTrasferitosi con la famiglia a Mosca (dove rimarr\u00e0 per diversi anni), nel gennaio del 1882 decide di partecipare al censimento della popolazione: \u00e8 l'occasione per scoprire i mille volti della miseria di citt\u00e0, non meno drammatica di quella delle campagne. Queste esperienze tra i poveri saranno la base per il saggio \"Che fare?\" (o \"Che cosa dobbiamo fare?\") del 1886.\nNella \"Confessione\" (1882) egli riferisce di aver attraversato, in concomitanza con la crisi spirituale, una profonda depressione, che stava per indurlo al suicidio, e di esserne uscito grazie all'idea di una religione vissuta con umilt\u00e0 e semplicit\u00e0 insieme al popolo (da qui la critica alle filosofie elitarie e pessimiste di Buddha, del \"Qoelet\" e di Schopenhauer, che in un primo momento lo avevano attratto). Tolstoj descrive, in quest'opera che ha la forma di un diario, le fasi della propria conversione morale, avvenuta dapprima in linea con la Chiesa ortodossa e successivamente evolutasi in quello che oggi definiremmo un cristianesimo anarchico, cio\u00e8 una fede dai forti tratti etici ma vissuta al di fuori delle Chiese ufficiali e anzi in contrasto con il clero e con i tradizionali dettami dogmatici.\nPavel Aleksandrovi\u010d Florenskij scriver\u00e0 a Tolstoj una lettera appassionata, che probabilmente non gli verr\u00e0 mai recapitata: ha appena letto la \"Confessione\" e \u2013 in preda anch'egli a una crisi spirituale \u2013 ne raccoglie la provocazione.\nNell'opera teatrale \"La potenza delle tenebre\" (1886) Tolstoj descrive la forza con cui l'egoismo e il vizio possono avviluppare l'anima umana, alla quale resta per\u00f2 sempre possibile il riscatto morale.\nIn \"Della vita\" (o \"Sulla vita\", 1887-1888) egli cerca di sintetizzare, capitolo dopo capitolo, le riflessioni che sta raccogliendo in questi anni sul senso della vita e della morte.\nLo scrittore, col maturare della \"conversione\" e lo svilupparsi delle proprie riflessioni religiose, abbraccia con fervore ideali radicalmente pacifisti, nella convinzione che solo l'amore e il perdono, come insegnato dal \"Discorso della Montagna\", possano unire le genti e dar loro la felicit\u00e0; queste idee vengono da lui espresse, ad esempio, nella gi\u00e0 citata \"Lettera allo zar\" (1881) e nella \"\" (1882-1883), e sviluppate ampiamente nei saggi \"La mia fede\" (1884) e \"Il regno di Dio \u00e8 in voi\" (1893), culmine della conversione morale di Tolstoj e fra gli antesignani della filosofia non-violenta contemporanea.\nUn impegno a tutto campo.\nStimolata dall'impegno sociale, l'energia creativa dello scrittore \u00e8 pi\u00f9 che mai fervida: nella seconda met\u00e0 degli anni ottanta essa produce alcuni tra i migliori racconti: \"Iljas\" (1885), \"La morte di Ivan Il'i\u010d\" (\"\u0421\u043c\u0435\u0440\u0442\u044c \u0418\u0432\u0430\u043d\u0430 \u0418\u043b\u044c\u0438\u0447\u0430 [Smert' Ivana Il'i\u010da]\", 1886), \"Il diavolo\" (1889-1890), la \"Sonata a Kreutzer\" (1889-1890), e i drammi \"La potenza delle tenebre\" (\"\u0412\u043b\u0430\u0441\u0442\u044c \u0442\u044c\u043c\u044b [Vlast' t'my]\", 1886) e \"I frutti dell'istruzione\" (1886-1889). Degli anni novanta sono \"Il padrone e il lavorante\" (1894-1895), \"Alioscia Gorsciok\" (1896) e \"Padre Sergij\" (\"\u041e\u0442\u0435\u0446 \u0421\u0435\u0440\u0433\u0438\u0439\", 1890-1898, pubblicato nel 1912).\nTolstoj si fa editore e, oltre alle proprie opere, inizia a diffondere decine di milioni di copie di testi formativi (come ad esempio la \"Didach\u00e9\", i pensieri di Laozi e i \"Colloqui con s\u00e9 stesso\" di Marco Aurelio) venduti per poche copeche al popolo russo. La casa editrice \u00e8 chiamata \"Posrednik\" (\"L'intermediario\") e si propone di istruire le masse.\nNell'estate del 1891 una grande carestia si abbatte sulle provincie centrali e sud-occidentali della Russia, per via di una siccit\u00e0 prolungata. In tale circostanza, Sof'ja \u00e8 molto vicina al marito nell'aiutarlo a mobilitare una catena internazionale di soccorsi per i contadini che stanno morendo letteralmente di fame, ma il conflitto fra i coniugi torna ad inasprirsi subito dopo, quando Tolstoj trasmette ai giornali la sua decisione di rinunciare ai diritti d'autore per le opere scritte dopo la conversione. Nello stesso anno, lo scrittore si reca a Firenze per partecipare ad un convegno ecumenico dal titolo \"Conferenze sulla fusione di tutte le Chiese cristiane\", dove si dichiara favorevole alla \u00abproposta di fondere le Chiese cristiane in una sola che abbia per capo il Papa di Roma e per base la sua organizzazione esteriore nella formula cavouriana e per fondamento del suo pensiero le massime di Cristo e dell'Evangelo\u00bb.\nIntanto diventano sempre pi\u00f9 tesi i rapporti con la censura e con la Chiesa ortodossa: la \"Sonata a Kreutzer\" (in cui Tolstoj intende, con la cronaca di un adulterio, esaltare indirettamente la castit\u00e0 evangelica) supera il veto solo per intervento personale di Alessandro III, dopo un incontro con la moglie dello scrittore. La crescente irritazione dei circoli governativi ed ecclesiastici \u00e8 dovuta alle sue accese proteste contro le persecuzioni delle minoranze religiose in Russia \u2013 come i doukhobors (per la cui migrazione egli devolver\u00e0 gli introiti di \"Resurrezione\") e i molokany \u2013, alle sue roventi accuse contro la nobilt\u00e0, contro le istituzioni statali, contro la falsa morale dei potenti.\nDel 1892 \u00e8 ', a cui seguir\u00e0, qualche anno dopo, ' (1895). Entrambi gli scritti sono degli accalorati manifesti in favore dei diritti degli animali e del vegetarianismo.\nNel 1896 scrive una \"Lettera agli italiani\" (che verr\u00e0 pubblicata solo molti anni dopo) contro la guerra italo-abissina e nel 1899 una \"Lettera agli svedesi\" sulla renitenza alla leva.\nGli scritti saggistici e pubblicistici appaiono spesso meno concisi e lineari rispetto alle opere del Tolstoj narratore, ma ci\u00f2 \u00e8 dovuto al fatto che \u2013 desiderando egli dare maggiore importanza al contenuto che alla forma, alla comunicazione piuttosto che ai suoi modi \u2013 si proponeva di risultare il pi\u00f9 chiaro possibile, a rischio di ripetersi mille volte e di apparire didascalico.\nIn \"Che cos'\u00e8 l'arte?\" (1897) Tolstoj affida proprio all'arte \u2013 intesa, nella sua forma pi\u00f9 pura, come un'attivit\u00e0 di esortazione, attraverso i sentimenti, al bene e ai valori di fraternit\u00e0 \u2013 il compito di diffondere tra il popolo l'etica dell'amore.\nNell'agosto del 1897 riceve una visita di pi\u00f9 giorni da parte di Cesare Lombroso, che desiderava incontrarlo. I due nuotano insieme nella tenuta di Jasnaja Poljana, ma quando l'italiano inizia a parlare delle proprie convinzioni sui criminali di nascita e sulla pena come difesa sociale, Tolstoj esplode esclamando: \u00abTutto ci\u00f2 \u00e8 delirio! Ogni punizione \u00e8 criminale!\u00bb.\nNel luglio del 1898 chiede ad alcuni amici russi e finlandesi di aiutarlo a fuggire in Finlandia, lontano dalla moglie e dalla famiglia, ma il tentativo viene poi abbandonato.\n\"Resurrezione\".\nIn \"Resurrezione\" (\"\u0412\u043e\u0441\u043a\u0440\u0435\u0441\u0435\u043d\u0438\u0435 [Voskresenie]\", 1889-1899) Tolstoj descrive l'angoscia profonda dell'uomo di coscienza (e in primo luogo dell'autore) stretto nel meccanismo della burocrazia statale, nel ferreo \"ordine delle cose\". Il romanzo denuncia in particolare la disumanit\u00e0 delle condizioni carcerarie e l'insensatezza delle vigenti istituzioni giudiziarie. Qual \u00e8 la via di scampo? Un approccio radicale alla morale cristiana, intesa, quale \"buona novella\" rivolta agli ultimi della societ\u00e0, come iniziativa etica atta a migliorare concretamente la vita degli uomini oppressi su questa terra, nello spirito del \"Discorso della montagna\" ripetutamente citato da Tolstoj in quest'ultima sua grande fatica narrativa. Nechljudov, il protagonista del romanzo, vive le medesime rivoluzioni interiori dell'autore: l'iniziativa di donare (o meglio, \"restituire\") i propri possedimenti terrieri ai contadini, la volont\u00e0 di rinunciare alla vita sfarzosa e mondana e di dedicare la propria esistenza al servizio dei dimenticati e alla liberazione degli sfruttati e degli oppressi. Anche Katiu\u0161a, la figura femminile con la quale e attraverso la quale Nechljudov cerca un riscatto, compie un cammino di redenzione morale, da prostituta a sposa. La \"resurrezione\" dei protagonisti avviene quindi nell'accezione metaforica di una rinascita etica, simile a quella vissuta (o perlomeno disperatamente cercata, nonostante le contrapposizioni con la moglie e i familiari) dallo stesso Tolstoj.\nLa nascita di un movimento.\nTolstoj ricevette lettere e visite da persone di ogni et\u00e0 ed estrazione sociale (tra cui Victor Lebrun) che avevano letto i suoi scritti (molti dei quali proibiti dalla censura) e ne ammiravano il pensiero morale e sociale. Sulla spinta di Vladimir \u010certk\u00f2v (e non per iniziativa dello stesso Tolstoj, che era scettico verso tutto ci\u00f2 che assomigliasse ad una setta) nacque la corrente del tolstoismo, ispirata all'etica filosofico-religiosa di Tolstoj, e i cui seguaci saranno poi violentemente perseguitati sotto il regime comunista.\nLa scomunica.\nIl 20-22 febbraio 1901 il Santo Sinodo scomunic\u00f2 Tolstoj per le sue idee anarchico-cristiane e anarco-pacifiste. Konstantin Pobedonostsev, procuratore del Sinodo, aveva chiesto anni prima di rinchiudere con la forza Tolstoj in un monastero. Ma ormai lo scrittore aveva raggiunto una fama enorme e le persecuzioni non facevano che aumentarne la popolarit\u00e0, tanto che la sua eliminazione fisica era ritenuta imprudente dagli stessi vertici politici, i quali si rendevano conto che in tal modo lo avrebbero reso un martire scatenando grandi rivolgimenti sociali. Scrisse Suvorin:\nFurono organizzati cortei di solidariet\u00e0 in favore di Tolstoj e la sua casa fu circondata da una folla osannante. Lo scrittore ribatt\u00e9 punto per punto alle accuse rivoltegli nel testo della scomunica scrivendo una \"\" (1901), in cui rivendicava il suo essere un onesto seguace di Cristo e della verit\u00e0.\nGli inizi del Novecento.\nL'ultimo decennio vede allinearsi una serie di piccoli capolavori letterari, tra cui \"Chad\u017ei-Murat\" (\"\u0425\u0430\u0434\u0436\u0438-\u041c\u0443\u0440\u0430\u0442\", 1896-1904, pubblicato nel 1912), \"La cedola falsa\" (1902-1904, pubblicato nel 1911), \"Dopo il ballo\" (1903, pubblicato nel 1911), \"Appunti postumi dello starec Fedor Kuz'mi\u010d\" (1905, pubblicato nel 1912), \"Il divino e l'umano\" (1905) e il dramma \"Il cadavere vivente\" (1900, pubblicato nel 1911). In queste opere si avverte una continua oscillazione interiore: da una parte la fede nell'amore universale, nell'avvento del regno dell'armonia (il \u00abRegno di Dio\u00bb in terra) attraverso mezzi pacifici, dall'altra la constatazione dell'estrema distanza tra tale avvento e la realt\u00e0. Cos\u00ec \u2013 se da un lato c'\u00e8 l'ideale del contadino che tutto perdona e tutto sopporta e del perfezionamento morale come unica possibile salvezza \u2013 dall'altro ci sono le contraddizioni della realt\u00e0 concreta in cui Tolstoj vive.\nNel 1900, dopo l'assassinio del re d'Italia Umberto I per mano dell'anarchico Gaetano Bresci, Tolstoj scrive l'articolo \"\".\nNel 1901 lo scrittore \u00e8 candidato al Premio Nobel per la letteratura e gli osservatori lo danno per favorito, tanto che Tolstoj si affretta a scrivere ad un giornale svedese perch\u00e9 l'importo della vincita sia devoluto ai doukhobors (ai quali egli aveva gi\u00e0 donato gli introiti di \"Resurrezione\"), ma il premio viene poi assegnato a Sully Prudhomme.\nAllo scoppio della guerra russo-giapponese, lo scrittore invoca con forza la pace (\"Contro la guerra russo-giapponese\", 1904), ma proprio suo figlio Andrej, ventiseienne, si arruola come volontario per combattere al fronte, suscitando lo sdegno del padre; tuttavia Andrej verr\u00e0 congedato dall'esercito, dopo qualche mese, per disturbi nervosi.\nL'anno successivo, davanti alla Rivoluzione russa del 1905 Tolstoj implora:\nEgli profonde le sue ultime energie nel cercare di comprendere i drammatici avvenimenti d'inizio secolo e nell'insistere a chiedere \u2013 come una voce che grida nel deserto \u2013 delle soluzioni di pace ad un mondo che scivola verso l'abisso del conflitto globale (\"Divino e Umano\", 1905; \"Perch\u00e9?\", 1906; \"Sull'annessione della Bosnia e dell'Erzegovina all'Austria\", 1908; \"Chi sono gli assassini\", 1908-1909). \nDel 1908 \u00e8 la \"Lettera a un ind\u00f9\", che viene apprezzata e diffusa da Gandhi, il quale inizier\u00e0, l'anno successivo, uno scambio epistolare con Tolstoj.\nNel 1909 lo scrittore tenta \u2013 con appelli alla Duma di Stato e a Stolypin \u2013 di convincere il governo ad abolire la propriet\u00e0 privata della terra, onde scongiurare una grande rivoluzione, che egli reputa imminente. Gi\u00e0 nel precedente articolo \"Al popolo lavoratore\" (1902) Tolstoj aveva affrontato l'argomento, individuando nella propriet\u00e0 fondiaria la maggiore ingiustizia sociale presente. La liberazione della terra tuttavia non doveva avvenire con la violenza, ma tramite il boicottaggio (dei contadini a lavorare la terra altrui) e la disobbedienza (dei soldati nel reprimere le occupazioni). Per quanto riguarda la ridistribuzione della terra, una volta liberata, egli appoggiava il progetto di Henry George, ossia l'imposta unica sulla terra.\nNel luglio dello stesso anno, riceve un invito al congresso della pace a Stoccolma e inizia a preparare una conferenza; ma la moglie si oppone alla sua partenza, minacciando \u2013 come altre volte \u2013 il suicidio e costringendo Tolstoj a restare a casa.\nLa fuga e la morte.\nDesideroso di compiere il tanto vagheggiato \"salto\" decisivo col quale avrebbe lasciato tutto per Cristo, Tolstoj mise finalmente in pratica il progetto di andarsene di casa. Il crescendo di liti con la moglie e con i figli (da parte dei quali aveva il terrore di subire violenze atte a fargli redigere in loro favore un testamento) gli causava del resto enormi sofferenze. Cos\u00ec, nella notte del 28 ottobre 1910 (secondo il calendario giuliano), dopo essersi accorto che la moglie frugava di nascosto fra le sue carte, lo scrittore, sentendosi pi\u00f9 che mai oppresso, si allontan\u00f2 di soppiatto da Jasnaja Poljana, dirigendosi verso la Crimea su treni di terza classe, accompagnato dal medico personale Du\u0161\u00e0n Makovitskij, il quale gli era anche amico fidato.\nSulla sua scrivania \u2013 a testimoniare le paure degli ultimi giorni \u2013 era rimasta aperta una copia dei \"Fratelli Karamazov\" di Dostoevskij al punto in cui il figlio si abbandona alle vie di fatto con il padre. Lasci\u00f2 scritte queste parole per la moglie:\nDurante il viaggio, a causa del freddo e della vecchiaia, lo scrittore ben presto si ammal\u00f2 gravemente di polmonite e non pot\u00e9 andar oltre alla stazione ferroviaria di Ast\u00e0povo. Accorsero parenti, amici (tra cui il suo segretario Valentin Bulgakov) e giornalisti ad attorniare il morente. Febbricitante, Tolstoj dett\u00f2 alla figlia Aleksandra (la prima tra i familiari ad averlo raggiunto) questi pensieri per il \"Diario\":\nLe sue ultime parole furono: \u00abSvignarsela! Bisogna Svignarsela!\u00bb E: \u00abLa verit\u00e0... Io amo tanto... come loro...\u00bb\nFu impedito alla moglie di avvicinarsi al capezzale se non poco prima che egli spirasse e quand'era ormai gi\u00e0 privo di conoscenza, la mattina del 7 novembre 1910.\nIn riferimento a Tolstoj sul letto di morte, Boris Pasternak scrisse:\nLa sepoltura.\nFu sepolto nei pressi della sua casa. La tomba \u00e8 semplicissima, con il cumulo di terra e la sola erba, senza croce, senza nome, sull'orlo di un piccolo burrone. Aveva indicato lui il luogo, lo stesso nel quale era sepolto \u2013 ricordo dell'amato fratello maggiore Nikolaj \u2013 un \"bastoncino verde\" simbolo delle speranze dell'umanit\u00e0, come raccontato da Tatiana:\nAnniversari e studi.\nDecine sono state le manifestazioni organizzate per la ricorrenza dei cento anni della morte dello scrittore, dalla Germania agli Stati Uniti, con la pubblicazione di nuove traduzioni delle sue opere. La tenuta di Jasnaja Poljana rimane il centro dell'attivit\u00e0 degli studiosi di Tolstoj e della sua famiglia. Nell'estate 2010 si sono riuniti pi\u00f9 di 350 discendenti dello scrittore i quali si incontrano, all'incirca una volta ogni 4 anni, per conoscersi meglio e scambiarsi opinioni sul da farsi. L'informatizzazione dei capolavori e degli studi a loro dedicati \u00e8 la direzione intrapresa. I russi apprezzano il lavoro finora svolto, a giudicare dai pi\u00f9 di 3 milioni di contatti con il sito Internet dedicato a Tolstoj."}
{"id": "60149", "revid": "490388", "url": "https://it.wikipedia.org/wiki?curid=60149", "title": "Indice di Apgar", "text": "L'indice di Apgar prende il nome da Virginia Apgar, un'anestesista statunitense che lo ide\u00f2 nel 1952, ed \u00e8 il risultato derivante da alcuni controlli effettuati immediatamente dopo il parto e, in modo molto rapido, finalizzati a valutare l'adattamento del neonato alla vita extrauterina, ovvero la vitalit\u00e0 e l'efficienza delle funzioni vitali primarie.\nParametri.\nL'indice di Apgar si basa su cinque parametri di base ai quali si assegna un punteggio da zero a due; il valore massimo dell'indice \u00e8 quindi 10.\nI parametri considerati sono i seguenti:\nIl test viene effettuato a 1, 5 e 10 minuti di vita del neonato ma va ripetuto anche oltre, fino a stabilizzazione, se necessario.\nI neonati con punteggio alla nascita inferiore a 4 sono gravemente depressi e necessitano di intervento medico immediato, quelli con punteggio fra 4 e 6 sono moderatamente \"a rischio\", bisognosi di assistenza, vigilanza e ripetizione del test ogni 5 minuti, i neonati con punteggio fra il 7 e il 10 sono considerati normali.\nIl pediatra Joseph Butterfield utilizz\u00f2 le lettere del cognome APGAR per creare un acronimo inverso che facesse memorizzare meglio agli studenti i cinque punti da analizzare:\nTale acronimo fu poi pubblicato nel 1963 sul Journal of the American Medical Association (JAMA)."}
{"id": "60151", "revid": "80598", "url": "https://it.wikipedia.org/wiki?curid=60151", "title": "Quelli", "text": "Quelli sono stati un complesso musicale italiano di genere beat italiano attivo durante gli anni sessanta e prodromo del gruppo progressive rock Premiata Forneria Marconi.\nBiografia.\nLa fondazione risale al 1964 col nome di \"Black Devils\" che divenne presto il gruppo di supporto di Gian Pieretti, assumendo il nome de \"I Grifoni\". La formazione comprendeva Franz Di Cioccio, Franco Mussida, Pino Favaloro e Tony Gesualdi. \u00c8 il cantautore Gian Pieretti (che in quel periodo incide per la Vedette) a presentare la band alla Dischi Ricordi, che decide di metterla sotto contratto. Il complesso ingaggia quindi un nuovo cantante, Antonio Teocoli, che diverr\u00e0 poi noto come Teo Teocoli (gi\u00e0 con il complesso dei Demoniaci, ma che all'epoca ha appena pubblicato un 45 giri come solista, \"Mi son svegliato\", sempre per la Ricordi) e cambia il nome in \"Quelli\", iniziando una carriera come complesso beat, incidendo nel 1965 il primo 45 giri, \"Via con il vento\", canzone composta da Franco Mussida, che per\u00f2 non \u00e8 ancora iscritto alla SIAE, per cui viene firmata da Ricky Gianco e Gian Pieretti.\nIl secondo singolo, \"Una bambolina che fa no no no\" (cover in italiano di \"La poup\u00e9e qui fait non\" del cantautore francese Michel Polnareff), riscuote un buon successo, mentre Mussida, in partenza per assolvere il servizio militare in marina, viene sostituito da Alberto Radius (proveniente dai Simon &amp; Penny, e che prima ancora aveva suonato nei Big Ben's) per due anni.\nAll'inizio del 1967 la formazione si amplia con l'ingresso di Flavio Premoli (tastierista di Varese proveniente dai Cuccioli), ed \u00e8 questa la formazione che incide il terzo disco, \"Per vivere insieme\", versione di \"Happy Together\" dei Turtles), anche questo un buon successo, che non viene per\u00f2 ripetuto dai 45 giri successivi, \"Tornare bambino\" (cover di \"Hole in My Shoe\" dei Traffic) e \"Mi sentivo strano\", per cui Teocoli presenta le dimissioni per dedicarsi alla carriera solista, firmando un contratto con il Clan Celentano, per cui incider\u00e0, sempre nel 1968, due 45 giri, \"Carolina nu parte cchi\u00f9\" e \"La vitamine\" (due anni dopo entrer\u00e0 nel cast italiano del musical \"Hair\", lavorando insieme a Loredana Bert\u00e8).\nNel frattempo una canzone dei Quelli, \"Dettato al capello\", viene inserita nella colonna sonora del film \"Capriccio all'italiana\", in particolare nell'episodio \"Il mostro della domenica\" di Steno, in cui Tot\u00f2 interpreta un maniaco a caccia di capelloni per tagliare loro i capelli. Dopo il 45 giri \"Lacrime e pioggia\", cover di \"Rain and tears\" degli Aphrodite's Child, Franco Mussida, assolti gli obblighi di leva, rientra a pieno titolo nel suo ruolo decretando l'estromissione del chitarrista Radius (che di l\u00ec a poco, insieme con Gabriele Lorenzi, ex organista de I Samurai prima e dei Camaleonti poi, fonder\u00e0 la Formula 3).\nIl 1969 \u00e8 l'anno dell'unico LP della band, che contiene, tra le varie cover, un rifacimento di \"Hush\" di Joe South (scritta nel 1967 per il cantante inglese Billy Joe Royal) \u2013 celebre l'interpretazione nel 1968 della band inglese Deep Purple \u2013 e \"Pensieri\", traduzione da \"The thoughts of Emerlist Davjack\" dei Nice (scelta, questa, che fa presagire i futuri sviluppi progressive del complesso). Nel frattempo Mussida, Di Cioccio, Premoli e Piazza hanno anche iniziato un'attivit\u00e0 di session men negli studi Ricordi, partecipando alle incisioni di altri artisti come Lucio Battisti (in quasi tutta la sua produzione a partire dal 1969), Mina, Adriano Celentano e Fabrizio De Andr\u00e9 (nella realizzazione del suo album \"La buona novella\").\nPino Favaloro, meno dotato tecnicamente, lascia la formazione dopo la pubblicazione del 45 giri \"Dici\"; il complesso, rimasto un quartetto pubblica ancora un singolo agli inizi del 1970, \"Dietro al sole\", dopodich\u00e9 Di Cioccio, per agevolare la risoluzione di un contratto discografico, viene \"prestato\" all'Equipe 84, con cui incide due album ed alcuni 45 giri nello spazio di due anni. Il batterista mantiene per\u00f2 i contatti con i vecchi compagni, con cui continua l'attivit\u00e0 di session man, e con cui si avvicina al progressive: i musicisti pubblicano allora un nuovo 45 giri con il nome di Krel, con scarsi esiti commerciali.\nNel 1971 anche per seguire Lucio Battisti, passano alla Numero Uno, a loro si unisce Mauro Pagani, violinista e flautista proveniente dai Dalton gi\u00e0 nell'ensemble delle \"session\" de \"La buona novella\". Il nuovo sodalizio artistico prende il nome Premiata Forneria Marconi, e il sound della band si orienta decisamente verso le nuove sonorit\u00e0 inglesi, lasciando pi\u00f9 spazio ai virtuosismi e agli arrangiamenti acustici.\nLa conduzione del complesso era atipica per la musica italiana di fine anni sessanta: Quelli non avevano un vero e proprio front\u2013man, e la loro scelta musicale era molto lontana dal \"ballabile\" di moda in quegli anni.\nIl 14 novembre 2007 a Milano, in occasione del concerto del trentacinquennale della Premiata Forneria Marconi, Franz Di Cioccio e Franco Mussida hanno eccezionalmente riconvocato sul palco del Rolling Stone il bassista Giorgio Piazza, il chitarrista Pino Favaloro, Alberto Radius e Teo Teocoli, tutti nuovamente sotto lo storico nome \"Quelli\", ricreando di fatto la band. I brani eseguiti, inframezzati da divertenti aneddoti e citazioni, anche grazie al talento cabarettistico di Teocoli, sono stati \"Via con il vento\", loro primissimo 45 giri, \"Tornare bambino\" (con Elena Di Cioccio, figlia di Franz e famosa vee\u2013jay, a recitare il segmento centrale parlato), \"Per vivere insieme\", \"Hush\", \"La bambolina che fa no no no\" e il classico di Wilson Pickett \"In The Midnight Hour\". La serata \u00e8 poi proseguita come previsto con formazione e repertorio PFM.\nDiscografia.\nAlbum in studio\nSingoli"}
{"id": "60153", "revid": "124000089", "url": "https://it.wikipedia.org/wiki?curid=60153", "title": "Guerrero", "text": "Guerrero \u00e8 uno Stato del Messico situato nella parte sud-occidentale del paese. Confina a ovest con lo Stato del Michoac\u00e1n, a sud-ovest con l'oceano Pacifico, a est con lo Stato del Oaxaca, a nord con gli Stati di Morelos e Puebla.\nIl nome deriva da Vicente Guerrero, un eroe della guerra di indipendenza. Lo Stato fu costituito nel 1849 unendo i territori costieri degli Stati di Mexiko e Puebla.\nLa sua capitale \u00e8 Chilpancingo ('Ciudad Bravo'), altre citt\u00e0 note sono Acapulco e l'antica citt\u00e0 mineraria di Taxco.\nL'economia dello Stato \u00e8 fondamentalmente basata sul turismo. Si contraddistingue per una forte criminalit\u00e0.\nStoria.\nLa creazione dello Stato.\nNel novembre 1810 Jos\u00e9 Mar\u00eda Morelos si un\u00ec alle sue truppe con l'intento di erigere una provincia nel sud del paese, chiamata \"Nostra Signora di Guadalupe di Tecpan\" con i territori dei comuni di Puebla, Messico e Valladolid; ma con il declino della campagna Morelos il progetto venne dimenticato.\nLa situazione rimase tale fino al 1823, nella seconda assemblea costituente quando Nicol\u00e1s Bravo e Vicente Guerrero recuperarono l'idea di Morelos; la creazione dello Stato del Sud, che avrebbe avuto lo stesso territorio della Capitaneria Generale del Sud, ma il Congresso respinse la proposta, istituendo il Comando Militare Sud, con sede a Chilpancingo.\nVicente Guerrero mor\u00ec fucilato a Cuilapan, Oaxaca, il 14 febbraio 1831, per questo nel 1833 diversi deputati (tra cui il futuro presidente Benito Juarez) supportati da Juan Alvarez e Nicolas Bravo, chiesero la creazione dello Stato di Guerrero, e il cambio di nome di Cuilapan a Guerrerotitl\u00e1n ma la proposta non venne approvata.\nIl 15 maggio 1849 il presidente Jos\u00e9 Joaqu\u00edn de Herrera espresse al Congresso l'intenzione di creare lo Stato di Guerrero, nel territorio degli Stati di Michoac\u00e1n, Puebla e Messico. Il disegno di legge venne approvato dalla Camera dei Deputati il 20 ottobre e dal Senato il 26 ottobre.\nIl 27 ottobre 1849 in una seduta solenne del Congresso, venne dichiarato legalmente costituito lo Stato libero e sovrano di Guerrero, e venne nominato il generale Juan \u00c1lvarez come comandante generale.\nEconomia.\nTurismo.\nIl turismo \u00e8 l'attivit\u00e0 economica principale della regione che impiega oltre persone e crea pesos di PIL.\nI principali centri turistici nello Stato sono Taxco, Guerrero, Zihuatanejo e Acapulco. Le localit\u00e0 sono molto popolari a causa della loro vicinanza a Citt\u00e0 del Messico.\nPer fare un esempio durante la Settimana Santa (dal 5 al 12 aprile) del 1998, Acapulco ha superato i 6 milioni di turisti e 2,3 milioni di dollari di guadagni. Gli hotel della zona hanno una media turistica di 180 giorni l'anno (per le citt\u00e0 di Acapulco e Ixtapa) mentre negli altri luoghi (come Taxco) il turismo \u00e8 pi\u00f9 concentrato nei fine settimana. La permanenza media nelle zone turistiche di Acapulco e Ixtapa Guerrero \u00e8 quattro notti, mentre per Taxco \u00e8 una.\nSuddivisione amministrativa.\nLo Stato di Guerrero \u00e8 suddiviso in 81 comuni (\"Municipalidades\"):"}
{"id": "60155", "revid": "869654", "url": "https://it.wikipedia.org/wiki?curid=60155", "title": "Tlaxcala (stato)", "text": "Tlaxcala \u00e8 uno stato del Messico situato nella parte centro-meridionale del paese. La sua capitale \u00e8 Tlaxcala. Confina a nord con Stato del Messico, Hidalgo e lo stato di Puebla che lo circonda quasi interamente. \u00c8 lo stato pi\u00f9 piccolo del Messico.\nPrima dell'arrivo degli spagnoli Tlaxcala era uno stato indipendente in continua lotta con gli Aztechi. All'arrivo degli spagnoli i tlaxcaltechi si allearono con questi per combattere contro gli aztechi. Nella conquista di Tenochtitl\u00e1n le truppe tlaxcalteche furono determinanti. Troppo tardi si resero conto che gli spagnoli erano degni successori dei loro ex-nemici e che l'oppressione e il saccheggio non erano finiti. Un tentativo di rivolta da parte del capotrib\u00f9 Xicot\u00e9ncatl fu represso in modo sanguinoso.\nLo stato \u00e8 composto da 60 comuni. I settori industriali pi\u00f9 importanti sono il farmaceutico, chimico e il tessile.\n\u00c8 noto anche come termine di default della fatturazione sui siti creati con Joomla + Virtuemart (2.5).\nSociet\u00e0.\nCitt\u00e0.\nOltre al capoluogo, la citt\u00e0 di Tlaxcala le altre citt\u00e0 di rilievo sono Vicente Guerrero, Apizaco, Huamantla e Chiautempa."}
{"id": "60156", "revid": "135224", "url": "https://it.wikipedia.org/wiki?curid=60156", "title": "Messico (Stato federato)", "text": "Lo Stato del Messico \u00e8 uno Stato appartenente all'omonima repubblica federale. La sua capitale \u00e8 Toluca.\nGeografia.\nConfina da nord con Quer\u00e9taro e Hidalgo, con il Distrito Federal, Michoac\u00e1n, Guerrero, Morelos, Puebla e Tlaxcala.\n\u00c8 il pi\u00f9 popoloso dei 31 Stati federati.\nStoria.\nLo stato \u00e8 sede di un importante scavo archeologico, forse, per rilevanza cronologica, il maggiore del continente.\nVi \u00e8 stato ritrovato il cosiddetto \"uomo di Tepexpan\", uno scheletro di epoca precolombiana, scoperto dall'archeologo Helmut de Terra nel febbraio del 1947, sulle rive dell'ex lago di Texcoco.\nL'uomo di Tepexpan \u00e8 un dato importante per gli antropologi messicani e stranieri, dal momento che \u00e8 una chiave importante per capire come \u00e8 stata la Valle del Messico per quasi 5 000 anni, oltre a permettere di datare l'inizio del popolamento della zona attualmente occupata da Citt\u00e0 del Messico. Alcuni studiosi attribuiscono ai resti un'et\u00e0 di circa 8\u00a0000-5 000 anni e alcuni hanno persino suggerito di 11 000 anni. Questo individuo \u00e8 stato inizialmente identificato come un maschio, ma una recente ricerca lo identifica come una donna, anche se ci\u00f2 rimane un argomento di dibattito.\nLa terra \u00e8 stata abitata dal 35\u00a0000 a.C. da uomini primitivi che come le altre future popolazioni americane attraversarono lo Stretto di Bering dall'Asia. Questi uomini e queste donne erano nomadi, cacciavano animali di grandi dimensioni come i mammut e raccoglievano frutta, a quanto testimoniano i ritrovamenti archeologici in questo luogo. Una delle scoperte pi\u00f9 significative di arte primitiva in America fu fatta in questa regione, l'Osso sacro del Tequixquiac, che riflette il senso ideologico che l'artista ha scolpito nel 22\u00a0000 a.C.\nQuando si afferm\u00f2 la prima forma di governo nella regione, l'altepetl di Cuauhtitl\u00e1n alla fine dell'ottavo secolo, stava per essere abbandonata la citt\u00e0 di Teotihuacan.\nLo spopolamento di questo centro di potere, l'ordine sociale delle trib\u00f9 regionale passato da teocratico a militarista, contribuirono alla sua decadenza. Infine, l'area fin\u00ec sotto il dominio tolteca.\nOltre a combattere, i Toltechi (abitanti di Tula) erano molto competenti nel lavoro manuale e nelle attivit\u00e0 artistiche. Altre citt\u00e0 seguirono l'esempio e assimilarono la lingua nahuatl.\nPertanto, la cultura tolteca divenne il modello seguito dalle societ\u00e0 pi\u00f9 sofisticate del Messico centrale.\nPi\u00f9 tardi Tula \u00e8 decaduta, sotto la pressione di trib\u00f9 chichimecamime, che riconquistarono questa regione, lasciarono la vita nomade e le poche citt\u00e0 fondate, impararono gli stili di vita, la lingua, e le occupazioni artistiche dei Toltechi. I nuovi arrivati crearono dei grandi centri urbani e religiosi, come Tenayuca, Tetzcuco, Azcapotzalco, Chalco e Amaquemecan, e molti altri.\nTuttavia, alcune persone conservarono la loro lingua e i loro costumi, come \u00e8 il caso degli abitanti della Valle Matlatzincas Toluca e di quelli al confine con Purempecha o Tarasco, la zona sudoccidentale del Ocuilteco (confine con lo Stato di Morelos), Mazahuas occidentale (confine con lo Stato di Michihuac\u00e1n). Non si lasciarono influenzare anche gli Otomi del nord e del nord-est (confine con lo Stato di Hidalgo).\nLa zona pass\u00f2 sotto il controllo dell'Impero azteco e pi\u00f9 tardi, durante la conquista, i Mexica fondarono la comunit\u00e0 di Tolluca, che pi\u00f9 tardi, nel 1577, sarebbe stata dichiarata una citt\u00e0. Le missioni evangelizzatrici che giunsero nell'antico territorio dell'odierno Stato erano formate da francescani, agostiniani e domenicani.\nUna delle entit\u00e0 politiche integrate era l'Impero Chalca, composto da quattro signorie i cui nomi erano: Chalco-Amaquemecan, Iztlacozuahcan-Amaquemecan, Tenanco Texopalco Tepopoyan e Tzacualtitl\u00e1n-Tenanco-Amaquemecan\nSociet\u00e0.\nSuddivisione amministrativa.\nLo Stato del Messico \u00e8 suddiviso in 125 comuni."}
{"id": "60157", "revid": "287204", "url": "https://it.wikipedia.org/wiki?curid=60157", "title": "Yucat\u00e0n", "text": ""}
{"id": "60166", "revid": "125659578", "url": "https://it.wikipedia.org/wiki?curid=60166", "title": "Premiata Forneria Marconi", "text": "La Premiata Forneria Marconi (nota anche come PFM) \u00e8 un gruppo musicale rock progressivo italiano formato nel 1971.\nTra i gruppi italiani rock progressivo degli anni settanta (Banco del Mutuo Soccorso, Stormy Six, Osanna, Acqua Fragile, The Trip, Goblin, Area, Perigeo, Le Orme, Opus Avantra, New Trolls), la Premiata Forneria Marconi \u00e8 stata l'unica a ottenere successo fuori dai confini nazionali e in particolare negli Stati Uniti d'America. All'epoca fu tra i pochi complessi italiani a entrare nella classifica degli album nella celebre rivista statunitense Billboard.\n\u00c8 musicalmente imparentata con band come i Genesis, la parte progressive dei Pink Floyd o i primi King Crimson e Gentle Giant. Inoltre ha saputo evolvere il proprio stile anche nei decenni successivi grazie anche alle notevoli doti tecniche dei suoi componenti.\nStoria del gruppo.\nQuelli.\nLa Premiata Forneria Marconi \u00e8 a tutti gli effetti l'evoluzione musicale e artistica di Quelli, un quintetto che nella seconda met\u00e0 degli anni sessanta si era fatto conoscere nell'ambiente della discografia italiana per la qualit\u00e0, la preparazione e la tecnica strumentale dei suoi componenti. Il batterista Franz Di Cioccio, il chitarrista Franco Mussida, il tastierista Flavio Premoli e il bassista Giorgio \"Fico\" Piazza, il cantante Teo Teocoli (che li abbandona nel 1967), componenti portanti del complesso, erano tra i pi\u00f9 richiesti musicisti di sala italiani: incidevano per Mina, Lucio Battisti, Fabrizio De Andr\u00e9 e tanti altri.\nFurono proprio le loro doti tecniche a permettere ai componenti della band di diventare qualcosa di pi\u00f9 di \"session men\" di lusso. Alla fine degli anni sessanta il rock si stava evolvendo in nuove forme attingendo da quasi tutti gli altri generi musicali. Il rock progressivo, che stava muovendo i primi significativi passi soprattutto in Inghilterra, richiedeva grandi doti strumentali e tecniche. Iniziavano a imporsi complessi formati da strumentisti eccellenti, molti dei quali diventeranno i maggiori virtuosi della storia del rock. Il nuovo genere, ricco di accenti classici, folk, jazz, ecc., si dimostr\u00f2 ideale per i componenti del quintetto Quelli. Era l'idea, caposaldo del \"progressive\", di comunicare principalmente con gli strumenti, proprio perch\u00e9 l'evoluzione della tecnica strumentale rock permetteva di allargare l'orizzonte musicale dallo schema della canzone a quello del movimento, della suite o, addirittura, della sinfonia e dell'opera.\nIl nuovo inizio: i Krel.\nLa svolta decisiva, nel 1970, fu l'abbandono della forma canzone per passare a composizioni di taglio pi\u00f9 elaborato: il quartetto Quelli cambia quindi nome in Krel (dal nome di un pianeta presente nel racconto \"Il verdetto\" di Arthur J. Cochran) e incide tre canzoni: due pubblicate su 45 giri (\"Fin che le braccia diventino ali/E il mondo cade gi\u00f9\", con testi di Vito Pallavicini per entrambi i brani e collaborazione di Umberto Balsamo per le musiche di \"E il mondo cade gi\u00f9\"), e una in una \"compilation\" pubblicata dalla Dischi Ricordi e dedicata alle canzoni del Festival di Sanremo di quell'anno (\"Pa' diglielo a ma' \", presentata da Ron in coppia con Nada e arrangiata dai Krel in versione pi\u00f9 rock dell'originale).\nIl cambio di nome.\nRisult\u00f2 fondamentale, per il passaggio da Krel a Premiata Forneria Marconi, l'incontro da parte dei quattro musicisti con il violinista e flautista Mauro Pagani (proveniente dai Dalton), durante le registrazioni del disco \"La buona novella\" di Fabrizio De Andr\u00e9. Il virtuosismo, la cura dedicata all'arrangiamento e l'improvvisazione erano gli elementi che il complesso, allargato a Pagani, stava apprendendo dai King Crimson, dai Jethro Tull e dagli esponenti del nuovo rock (o \"musica pop \" com'era allora chiamata in Italia con un'accezione completamente diversa da quella attuale).\nPur continuando a svolgere il ruolo di \"session men\" e a partecipare a progetti altrui (Di Cioccio entr\u00f2 per qualche tempo nella Equipe 84), i Krel si stavano ormai dedicando completamente allo sviluppo del loro nuovo linguaggio musicale. Poich\u00e9 con la loro casa discografica dell'epoca non trovarono spazio, decisero di seguire Lucio Battisti, Mogol e altri che, abbandonata la Ricordi, avevano fondato una loro etichetta indipendente, la Numero Uno.\nCon il passaggio alla nuova etichetta e al nuovo genere si rese necessario cambiare anche nome: fra le tante proposte, la scelta si ridusse a Isotta Fraschini e a Forneria Marconi: scelsero il secondo dal nome di una forneria di Chiari (Brescia) frequentata da Pagani, a cui aggiunsero Premiata. Secondo i discografici il nome era troppo lungo, ma all'obiezione il gruppo rispose sostenendo che pi\u00f9 un nome era difficile da ricordare, pi\u00f9 sarebbe stato difficile dimenticarlo.\nGrazie all'impresario Franco Mamone e a Francesco Sanavio, la formazione inizi\u00f2 una proficua attivit\u00e0 come gruppo di supporto nei concerti italiani di vari artisti come i Procol Harum, gli Yes e i Deep Purple. Fu tramite queste esibizioni che la PFM ebbe modo di farsi conoscere dall'allora grande popolo degli appassionati di rock. Nel 1971 parteciparono alla prima edizione del \"Festival di avanguardia e nuove tendenze\" di Viareggio con la canzone \"La carrozza di Hans\", vincendo l'edizione a pari merito con Mia Martini e gli Osanna.\nL'esperienza discografica.\nNel 1971 usc\u00ec il primo disco della Premiata Forneria Marconi, il singolo \"La carrozza di Hans/Impressioni di settembre\", seguito all'inizio del 1972 dall'album \"Storia di un Minuto\". Il brano \"Impressioni di settembre\" (di Mussida e Pagani su testo di Mogol) divenne presto uno dei loro cavalli di battaglia e un classico della musica italiana. Il gruppo decise di incidere il disco in presa diretta in studio, per non perdere l'impatto e l'energia trasmessa dalle loro gi\u00e0 celebri esibizioni dal vivo.\nTra l'altro proprio con questo album per la prima volta in Italia venne utilizzato il Minimoog. Pare che a quei tempi nemmeno la Premiata Forneria Marconi potesse permetterselo, cos\u00ec che ebbe in prestito l'unico esemplare in possesso dell'importatore italiano.\nIl primo album ebbe un grande successo e fu lodato molto anche dai critici. Alla fine del 1972 usc\u00ec il secondo, \"Per un amico\". La musica era pi\u00f9 complessa, pi\u00f9 elaborata, pi\u00f9 vicina al rock progressivo che si suonava nel Regno Unito in quel periodo. Il 20 dicembre di quell'anno, durante un concerto a Roma per la presentazione del nuovo album, la Premiata Forneria Marconi fu ascoltata dal bassista e cantante Greg Lake degli Emerson, Lake &amp; Palmer (anche nelle file dei primi King Crimson), che, entusiasta, li port\u00f2 a Londra alla sede della Manticore al cospetto del paroliere e ispiratore dei King Crimson e poi produttore dei Roxy Music, Peter Sinfield.\nIl successo internazionale.\nPeter Sinfield decise di scrivere i testi inglesi dei pezzi della Premiata Forneria Marconi e di produrli per il mercato internazionale. Decise anche di ridurre il nome del gruppo in PFM, pi\u00f9 facile dell'impronunciabile, per gli anglofoni, nome originale. Nel gennaio del 1973 Mussida e compagni tornarono a Londra per registrare il loro primo album internazionale al Command Studio, una edizione in lingua inglese del secondo disco \"Per un amico\", intitolata \"Photos of Ghosts\" e pubblicata dalla Manticore. Le prime esibizioni inglesi lasciarono la critica locale piuttosto freddina nei confronti del gruppo, considerato \"troppo italiano\". Invece il singolo tratto dall'album, \"Celebration\" (versione inglese di \"\u00c8 festa\") ebbe un notevole successo radiofonico grazie anche al bellissimo riff di sintetizzatore che divenne il marchio di fabbrica del gruppo. Il 26 agosto la PFM si esib\u00ec con grande successo al Reading Festival, il pi\u00f9 importante evento rock inglese dell'epoca (lo stesso giorno si esibirono i Genesis e i francesi Magma).\nDopo l'esibizione di Reading, \"Photos of Ghosts\" entr\u00f2 sia nella classifica britannica che in quella statunitense di Billboard. La Premiata Forneria Marconi fu indicata come uno dei gruppi rivelazione dell'anno nei referendum delle pi\u00f9 importanti testate musicali britanniche (\"Melody Maker\" e \"NME\"). L'attivit\u00e0 dal vivo internazionale divenne frenetica: il gruppo gir\u00f2 l'Europa con Sinfield e il sassofonista britannico Mel Collins.\nNel 1973 il bassista Giorgio \"Fico\" Piazza venne sostituito da Patrick Djivas, proveniente dagli Area, che si un\u00ec al gruppo poco prima della registrazione del loro terzo album, \"L'isola di niente\", avvenuta nel 1974 a Londra. Anche di questo disco fu realizzata una versione inglese, \"The World Became the World\", che fu lanciata dalla Manticore nel mercato statunitense. Il gruppo part\u00ec quindi per il suo primo tour negli Stati Uniti d'America, da cui fu tratto nel 1974 il primo album dal vivo \"Cook\" (pubblicato in Italia come \"Live in USA\"). \"Cook\" entr\u00f2 nella classifica di Billboard e la tourn\u00e9e da cui il disco \u00e8 tratto permise al gruppo di suonare per 50 date nel Nord America e di esibirsi anche in concerti trasmessi alla televisione. Dopo quattro mesi di ininterrotta attivit\u00e0 negli Stati Uniti al fianco di Peter Frampton (con il quale condividevano il management e che alla fine della serie di concerti registr\u00f2 il fortunatissimo \"Frampton Comes Alive\"), il gruppo fece ritorno in Italia prima di aver completato il necessario percorso per \"sfondare\" definitivamente oltreoceano.\nNel 1975 entr\u00f2 in organico il cantante Bernardo Lanzetti proveniente dagli Acqua Fragile. La PFM, in effetti, non aveva un cantante di ruolo. Tutti, pi\u00f9 o meno a turno, si dedicavano al canto, ma questo aveva il grande difetto di rendere un po' anonimo il gruppo (a differenza delle grandi band nelle quali era presente un \"front man\", possibilmente dotato di buona voce e di presenza carismatica). Inoltre il nuovo cantante aveva dimestichezza con la lingua inglese avendo studiato negli Stati Uniti. Con Lanzetti il gruppo inizi\u00f2 a registrare il nuovo disco, il quarto, intitolato \"Chocolate Kings\". Alla fine del tour promozionale del disco, questa volta realizzato solo in versione inglese, la PFM suon\u00f2 alla Royal Albert Hall di Londra davanti alla Regina Madre. In quel periodo, inoltre, il gruppo ottenne un grande successo, anche commerciale, in Giappone, dove si rec\u00f2 per una fortunata serie di concerti. In seguito la PFM torn\u00f2 nel Nord America e nel Regno Unito per un nuovo tour. \"Chocolate Kings\", accolto tiepidamente oltreoceano, ebbe invece grande successo nel mercato britannico. Particolarmente infelice fu, da un punto di vista promozionale, la scelta di una immagine della bandiera degli Stati Uniti d'America accartocciata sulla copertina del disco.\nAl ritorno in Italia Mauro Pagani, stanco del continuo girovagare e desideroso di iniziare un percorso musicale personale, lasci\u00f2 il gruppo per intraprendere la carriera solista. Con l'uscita di Pagani termina, di fatto, il periodo di pi\u00f9 grande creativit\u00e0 e successo per la PFM.\nNel frattempo l'interesse per il genere \"progressive\" inizi\u00f2 a calare velocemente. Quasi tutte le grandi band inglesi e americane iniziarono la parabola discendente da un punto di vista artistico e della popolarit\u00e0. Anche la PFM risent\u00ec del nuovo clima che porter\u00e0 nel giro di pochi mesi all'affermazione del punk rock e della new wave.\nLa nuova avventura all'estero.\nIl gruppo decise comunque di tentare nuovamente l'affermazione nel mercato statunitense dopo il mezzo flop di \"Chocolate Kings\". Firmarono un contratto con la Elektra Asylum a Los Angeles. In California i componenti del gruppo ebbero modo di ascoltare e assorbire molta nuova musica, rimanendo in particolare colpiti dal fusion. Durante le prove per il nuovo album conobbero il violinista californiano Greg Bloch che partecip\u00f2 alla registrazione del quinto disco, uscito nel 1977 e intitolato \"Jet Lag\". Con \"Jet Lag\" la PFM fond\u00f2 anche una propria etichetta discografica, la Zoo Records. In ogni caso questo disco, le cui atmosfere vagamente jazz colpirono favorevolmente la critica statunitense, fu anche l'ultimo del periodo internazionale della PFM.\nNel 1978 usci \"Passpart\u00f9\", cantato in italiano, che riport\u00f2 le sonorit\u00e0 del gruppo a una dimensione pi\u00f9 tradizionale rivolta maggiormente al pubblico e al mercato nazionale. La copertina dell'album fu affidata a un esordiente Andrea Pazienza e i testi al cantautore Gianfranco Manfredi. La svolta musicale e artistica del gruppo cre\u00f2 dei problemi con Bernardo Lanzetti che abbandon\u00f2 poco dopo, dedicandosi alla carriera solista e ripercorrendo, almeno inizialmente, la strada musicalmente pi\u00f9 \"americana\" della precedente incarnazione della PFM.\nIn concerto con Fabrizio De Andr\u00e9.\nNel 1978 la PFM incontr\u00f2 nuovamente Fabrizio De Andr\u00e9 (con cui aveva collaborato al tempo de I Quelli per la realizzazione dell'album \"La buona novella\") e con il cantautore genovese realizz\u00f2 un tour da cui verr\u00e0 tratta una fortunata coppia di album dal vivo (celeberrima la versione, arrangiata in chiave \"progressive\", de \"Il pescatore\").\nQuanto imparato con De Andr\u00e9 fu importantissimo per il gruppo, che inizi\u00f2 a dedicare maggiore attenzione ai testi e all'aspetto comunicativo della propria musica. Al gruppo si era nel frattempo aggiunto il polistrumentista Lucio \"Violino\" Fabbri, mentre Franz Di Cioccio assunse il ruolo di \"front man\" e di cantante. Di Cioccio fu quindi affiancato, durante i concerti, dal batterista Walter Calloni che in seguito divent\u00f2 membro effettivo del gruppo.\nIl nuovo successo italiano.\nFrutto di questa nuova incarnazione musicale e stilistica fu l'album \"Suonare suonare\" del 1980.\nIl disco ebbe un buon successo in Italia e la PFM riusc\u00ec a ritagliarsi un angolo di popolarit\u00e0 anche in un periodo in cui il rock progressivo era ormai \"roba vecchia\". Dopo l'uscita del disco Flavio Premoli, stanco della vita \"on the road\", lasci\u00f2 il gruppo senza essere sostituito (almeno fino all'uscita di \"Miss Baker\", nel quale alle tastiere figura Vittorio Cosma).\nAnche l'album successivo, \"Come ti va in riva alla citt\u00e0\" (1981), ebbe un discreto successo. La musica \u00e8 orientata a un rock pi\u00f9 immediato e pi\u00f9 in linea con i gusti degli anni ottanta e, finalmente, sono i componenti del gruppo a scrivere i testi. Franz Di Cioccio, ormai uomo-immagine, diviene il volto noto e riconoscibile di questa nuova incarnazione della PFM. Per molti aspetti \"Suonare suonare\" e \"Come ti va in riva alla citt\u00e0\" anticipano l'affermazione del rock italiano degli anni successivi (Vasco Rossi, ecc.). Dal lungo tour seguente, che ebbe un grande riscontro di pubblico, fu tratto l'album \"live\" \"Performance\" (il quarto dopo \"Cook\" e i due con De Andr\u00e9), uscito nel 1982.\nNel 1984 usc\u00ec \"Pfm? Pfm!\", che ottenne un buon successo anche al di fuori della cerchia dei conoscitori del gruppo grazie al pezzo \"Capitani coraggiosi\", ma scontent\u00f2 i fan pi\u00f9 legati al progressive per un eccessivo uso della tecnologia. Il successivo \"Miss Baker\" (1987) ebbe minore fortuna dato il momento di stanca del gruppo, in procinto di sciogliersi per molto tempo. L'album segn\u00f2 il rientro come coautore in alcuni brani di Mauro Pagani.\nGli anni di silenzio e il ritorno.\nDopo l'esperienza non esaltante dell'ultimo disco, nel 1987 i membri della PFM decisero, di comune accordo, di non suonare pi\u00f9 in pubblico e ogni singolo componente cerc\u00f2 nuovi stimoli in collaborazioni personali o nell'esperienza solistica: ufficialmente per\u00f2 la PFM non si \u00e8 mai sciolta.\nDopo alcuni anni, cominciarono a circolare le voci di un possibile ritorno sulle scene del gruppo. Nel 1996 usc\u00ec il quadruplo CD celebrativo \"10 Anni Live - 1971-1981\", raccolta dei bootleg registrati nel corso degli anni dalla band stessa contenente del materiale molto interessante per gli appassionati, dalle origini del gruppo (quando agli esordi ancora eseguiva cover dei King Crimson, dei Jethro Tull, ecc.) al periodo internazionale, al periodo di \"Suonare suonare\".\nL'anno successivo, a dieci anni dall'ultimo lavoro inedito, la PFM ritorn\u00f2 con l'album \"Ulisse\" (del 1997), cui segu\u00ec una serie di ottimi concerti dal vivo. \"Ulisse\" \u00e8 un concept album dedicato al tema del viaggio, ispirato al poema omerico, i cui testi sono di Vincenzo Incenzo.\nNel 1998 usc\u00ec il doppio album dal vivo \"www.pfmpfm.it: il Best\", tratto dalla tourn\u00e9e seguita a \"Ulisse\", che consacr\u00f2 il ritorno al successo. Della formazione fanno parte Franz Di Cioccio, Patrick Djivas, Franco Mussida e Flavio Premoli (tornato nel gruppo dopo 17 anni), accompagnati nel tour dal batterista di supporto Roberto Gualdi (che tuttora collabora con la PFM), dall'australiano Phil Drummy ai fiati e da Stefano Tavernese al violino.\nNel 2000 usc\u00ec l'album \"Serendipity\". Due anni dopo il gruppo cambi\u00f2 management affidandosi a Iaia De Capitani e part\u00ec subito per una lunga serie di concerti in tutto il mondo che culmin\u00f2, nello stesso anno, con il ritorno in Giappone. L'evento fu celebrato anche con l'uscita di un altro doppio album dal vivo, \"Live in Japan 2002\", contenente tra le altre il brano \"Sea of Memory\" cantato da Peter Hammill dei Van der Graaf Generator. Oltre ai quattro membri ufficiali, la formazione di questo album ha visto anche Lucio Fabbri e il batterista Pietro Monterisi, temporaneamente subentrato a Roberto Gualdi che per impegni precedentemente presi non pot\u00e9 partecipare alla tourn\u00e9e nipponica.\nIl 29 agosto 2003, nell'ambito della manifestazione \"Siena: la citt\u00e0 aromatica\" (organizzata tutti gli anni da Mauro Pagani), il gruppo si riun\u00ec nella formazione \"classica\" per un concerto in Piazza del Campo. La registrazione di questo concerto venne pubblicata su CD il 21 gennaio 2004. Un'edizione speciale dell'album era accompagnata anche da un DVD; la scaletta del CD e del DVD combaciano solo parzialmente: alcuni brani presenti sull'uno mancano sull'altro, e viceversa, sostituendo su CD i brani in cui appare nel DVD Piero Pel\u00f9 come guest star.\nPer il venticinquesimo anniversario dello storico tour del 1979, nel 2004 la band cominci\u00f2 a portare in tour lo spettacolo \"PFM canta De Andr\u00e9\" con cui rendeva omaggio al vecchio amico e collega scomparso cinque anni prima. Per il nuovo tour mondiale, nel 2005 la PFM ha fatto tappa per la prima volta in Brasile (San Paolo, Rio de Janeiro, Belo Horizonte), quindi a Bethlehem in Pennsylvania (Stati Uniti d'America) per la partecipazione alla \"Notte delle Leggende\", un evento speciale dedicato a un grande artista della musica mondiale. La PFM si \u00e8 esibita poi a Citt\u00e0 del Messico (due show consecutivi per la troppa affluenza di pubblico) e in Canada, riscuotendo un buon successo di stampa e di pubblico.\nNel 2005 la PFM ha lanciato un nuovo progetto: \"Dracula\", \"un'opera rock\" sul modello di lavori di ampio respiro come \"Tommy\", degli Who, e il celebre \"Jesus Christ Superstar\" di Andrew Lloyd Webber. Il 14 ottobre 2005 usc\u00ec il nuovo disco, con una selezione di 11 brani tratti dall'opera e interpretati dalla PFM stessa. Il 4 marzo 2006 segu\u00ec il debutto teatrale di \"Dracula\", prodotto da David Zard cui seguir\u00e0 prossimamente l'uscita di un doppio album contenente l'intera rock opera interpretata dalle voci degli attori teatrali.\nPer tutto il 2006 la band ha alternato due spettacoli: \"PFM canta De Andr\u00e9\" e \"Stati di immaginazione\". Nato da una idea di Iaia De Capitani, manager del gruppo dal 2002, \"Stati di immaginazione\" vede il gruppo suonare e improvvisare su alcuni video, nella \"costruzione di un personalissimo e immaginifico percorso\", in cui la musica diventa il mezzo per accompagnare gli spettatori all'interno dei filmati.\nNella primavera 2006 Flavio Premoli lascia di nuovo la PFM e viene sostituito dal tastierista Gianluca Tagliavini, che aveva suonato con la band gi\u00e0 nel tour statunitense 2005 e nel tour in Corea e Giappone nei primi mesi del 2006. Il 24 novembre 2006 esce il doppio album CD+DVD \"Stati di immaginazione\", registrazione in studio dei nuovi brani presentati nell'omonimo tour per tutto il 2006. \u00c8 il primo album dopo la seconda uscita dal gruppo di Premoli, che comunque figura come autore di due brani. Come membri effettivi vengono accreditati solo Mussida, Djivas e Di Cioccio, con Lucio Fabbri, rientrato nel gruppo da \"special guest\" e Gianluca Tagliavini segnato come esterno.\nNel 2009 hanno cantato nel disco di Claudio Baglioni \"Q.P.G.A.\", nella traccia \"L'ultimo sogno\". Il 18 febbraio dello stesso anno la PFM si esibisce per la prima volta nella sua storia al festival di Sanremo. Il gruppo \u00e8 chiamato come ospite per omaggiare i dieci anni dalla scomparsa di Fabrizio De Andr\u00e9; sono stati eseguiti \"Bocca di Rosa\" e \"Il pescatore\" insieme ai due attori italiani Claudio Santamaria e Stefano Accorsi.\nNel 2010 esce l'album \"A.D. 2010 - La buona novella\", una reincisione con nuovi arrangiamenti (e con l'aggiunta di oltre mezz'ora di brani strumentali) dell'album \"La buona novella\" di Fabrizio De Andr\u00e9 del 1970 nel quale avevano suonato I Quelli con la partecipazione di Mauro Pagani; a seguito di quell'esperienza, I Quelli e Pagani si unirono per dar vita a I Krel che divennero poi la Premiata Forneria Marconi.\nIl 9 novembre 2010 la PFM partecipa al festival \"Prog Exhibition\" tenutosi al Teatro Tendastrisce di Roma, chiudendo con il proprio concerto la prima delle due serate dell'evento che celebra i 40 anni della musica progressive, suonando alcuni brani anche insieme a Ian Anderson dei Jethro Tull. Pochi mesi dopo Aereostella pubblica il cofanetto costituito da 7 CD + 4 DVD \"Prog Exhibition - 40 anni di musica immaginifica\", che contiene, nei CD 3 e 4 e nel DVD 2, la performance integrale della PFM con Ian Anderson.\nIl 18 febbraio 2011 la PFM partecipa al 61\u00ba Festival di Sanremo nella serata dedicata ai duetti, eseguendo con Roberto Vecchioni il brano \"Chiamami ancora amore\" (brano che il giorno seguente sar\u00e0 decretato vincitore della manifestazione). L'esibizione di Vecchioni con la PFM risulter\u00e0 anche la pi\u00f9 televotata della serata.\nIl duetto visto sul palco anticipa una collaborazione che parte dal Festival della Canzone Italiana e porter\u00e0 a un progetto futuro che vedr\u00e0 ancora la PFM insieme a Roberto Vecchioni.\nIl 22 febbraio 2011 la PFM pubblica un cofanetto contenente il meglio della propria produzione dedicata a Fabrizio De Andr\u00e9 intitolato \"Amico Faber\". Al suo interno sono contenuti \"PFM canta De Andr\u00e9\" (CD+DVD), \"A.D. 2010 - La buona novella\" (CD), un libretto di 16 pagine con foto mai viste prima scattate da Guido Harari e 3 stampe fotografiche inedite dello stesso De Andr\u00e9. Il 14 maggio presso la Sala Sinopoli dell'Auditorium Parco della Musica di Roma, nell'ambito della VI Giornata Nazionale del Malato Oncologico promossa dalla FAVO, il gruppo si esibisce in un concerto diviso in due parti distinte. Nella prima parte viene proposto il repertorio \"PFM canta De Andr\u00e9\" con i maggiori successi di Fabrizio De Andr\u00e9 negli arrangiamenti dalla PFM, mentre nella seconda parte vengono proposti i maggiori successi del gruppo.\nNel 2011 debutta il progetto \"PFM in Classic\", che il gruppo prepara dal periodo successivo all'uscita di \"Stati di immaginazione\", e che li vede rileggere, con nuovi arrangiamenti e improvvisazioni, le composizioni dei pi\u00f9 grandi musicisti classici come Ludwig van Beethoven, Wolfgang Amadeus Mozart, Giuseppe Verdi e Gioachino Rossini. Da allora PFM porta il progetto in giro per tutta Italia (oltre alle costanti tourn\u00e9e di \"PFM canta De Andr\u00e9\", \"Stati di immaginazione\", \"35 e un minuto\" e \"Successi PFM\") con un tour che li vede in ogni tappa accompagnati dalle migliori orchestre dei luoghi che li ospitano. Il progetto \u00e8 destinato a portare alla realizzazione di un CD e di un DVD, uscito il 10 settembre 2013, eseguito assieme all'Orchestra Sinfonica di Asti con le orchestrazioni e la direzione del M\u00b0 Bruno Santori.\nIl 17 aprile 2012 viene pubblicato l'album \"Live in Roma\", che contiene la performance della PFM al \"Prog Exhibition\" con Ian Anderson, corrispondente ai CD 3 e 4 del cofanetto del progetto discografico legato alla manifestazione.\nIl 16 ottobre PFM festeggia i 40 anni dall'esordio discografico pubblicando \"PFM Celebration 1972-2012\". Il box set contiene la versione rimasterizzata (ma non remixata) dei primi due album della band, entrambi del 1972, \"Storia di un minuto\" e \"Per un amico\", e un terzo cd (intitolato \"Road Rarities\") con esecuzioni live suonate e registrate nel corso degli anni dalla band. In pi\u00f9 il cofanetto contiene un libro di 60 pagine, curato da Sandro Neri, ricco di aneddoti, racconti e foto inedite di quel periodo. La PFM ha affidato il progetto grafico e la copertina della raccolta a Guido Harari. Oltre alla versione in 3\u00a0cd, dal 30 ottobre \"Celebration\" \u00e8 anche disponibile in edizione triplo vinile, contenente anch'essa il libro.\nIl 25 ottobre Aereostella distribuisce \"Storia di un minuto - Il primo disco di PFM\", libro scritto da Antonio Oleari e Renzo Stefanel per la collana \"Libri a 33 giri\", in cui vengono raccontate la genesi e la realizzazione del primo album della band attraverso le voci e le testimonianze dei protagonisti.\nA fine 2012 la PFM esegue e registra con Antonella Ruggiero una cover del brano \"Meraviglioso\" di Domenico Modugno per una pubblicit\u00e0 di Edison.\nIl 14 febbraio 2015 sono ospiti alla serata finale del Festival di Sanremo dove propongono, insieme a una rappresentanza della banda dell'esercito, una rilettura della Ouverture del \"Nabucco\" di Giuseppe Verdi per i 100 anni dalla Prima Guerra Mondiale.\nL'abbandono di Mussida e l'entrata di Marco Sfogli.\nIl 15 marzo 2015 Franco Mussida annuncia l'addio al gruppo, dopo 45 anni di carriera per i troppi impegni e per lo stress. Il motivo, secondo quanto dichiara lo stesso Mussida, \u00e8 legato a impegni che non gli consentono pi\u00f9 di essere presente agli appuntamenti artistici con la band. \u00abNon lasciai solo la PFM, il gruppo con il quale sono cresciuto fin da ragazzo, ma 50 anni di emozioni raccolte in Musica, in migliaia di concerti e in decine di album\u00bb.\nIl 30 marzo dello stesso anno il chitarrista Marco Sfogli entra a far parte del gruppo.\nIl 15 settembre 2017 la Premiata Forneria Marconi ha reso disponibile per il download digitale il singolo \"Quartiere generale\" (pubblicato anche in lingua inglese con il titolo di \"Central District\"), segnando il primo inedito della formazione a distanza di undici anni. In contemporanea all'uscita del singolo \u00e8 stato annunciato anche il diciassettesimo album in studio \"Emotional Tattoos\", doppio album composto da brani in lingua italiana e dalle corrispettive versioni in lingua inglese. Pubblicato il 27 ottobre, l'album \u00e8 stato anticipato anche dal secondo singolo \"La lezione\", promosso dal relativo videoclip.\nA partire dal 2019, in occasione dei 40 anni dai concerti con Fabrizio De Andr\u00e9, il gruppo ha intrapreso il tour \"PFM canta De Andr\u00e9 - Anniversary\", che ha visto il ritorno dello storico tastierista Flavio Premoli in qualit\u00e0 di ospite.\nIl 22 ottobre 2021 il gruppo ha pubblicato l'album \"I Dreamed of Electric Sheep - Ho sognato pecore elettriche\", che ha visto come ospiti d'eccezione Ian Anderson (flauto) e Steve Hackett (chitarra)."}
{"id": "60167", "revid": "599013", "url": "https://it.wikipedia.org/wiki?curid=60167", "title": "PFM (disambigua)", "text": ""}
{"id": "60168", "revid": "57777", "url": "https://it.wikipedia.org/wiki?curid=60168", "title": "Libellule", "text": ""}
{"id": "60170", "revid": "486946", "url": "https://it.wikipedia.org/wiki?curid=60170", "title": "Associazioni filateliche", "text": ""}
{"id": "60173", "revid": "228587", "url": "https://it.wikipedia.org/wiki?curid=60173", "title": "Livelli del Reiki", "text": "I livelli del Reiki principali sono tre.\nAd ogni livello corrispondono iniziazioni o armonizzazioni per canalizzare l'energia Reiki per se stessi e per trasmetterla agli altri. Un'armonizzazione dura tutta la vita e viene trasmessa singolarmente. Il maestro si pone dietro l'allievo in piedi e traccia i simboli, poi ripete la procedura anteriormente e infine ritorna alle spalle per completarla.\nIl 1\u00ba Livello.\nAgisce sul corpo fisico portando sollievo nel dolore e (quando il karma dell'ammalato lo permette) guarigione.\nIl 1\u00ba livello dura generalmente due giorni e consiste nell'iniziazione (o attivazione) e in vari trattamenti. L'iniziazione \u00e8 suddivisa a sua volta in quattro cerimonie distinte aventi lo scopo di aprire progressivamente il canale energetico dell'individuo e metterlo in condizioni di ricevere Reiki dalla fonte originaria (Luce, Universo, Spirito) e trasmetterlo attraverso le mani.\nOgni cerimonia dura alcuni minuti ed \u00e8 sacra e segreta in quanto il suo procedimento viene trasmesso oralmente ed esclusivamente da Maestro a Maestro. Sono necessarie due o tre settimane per adattarsi all'armonizzazione di primo grado, durante le quali una maggiore energia Ki entra nell'aura e l'aura stessa e i chakras vengono ripuliti. Per ricevere l'Iniziazione al 1\u00ba livello \u00e8 sufficiente sedersi per alcuni minuti con gli occhi chiusi, le mani giunte e i piedi bene appoggiati a terra in presenza del Maestro di Reiki. Chiudere gli occhi significa affidarsi alla vita, lasciar andare il controllo, rinunciare a valutare ogni avvenimento sotto il punto di vista puramente razionale; congiungere le mani all'altezza del cuore ricorda l'atto della preghiera e invita a riconoscere che l'unit\u00e0 \u00e8 all'interno dell'individuo; le piante dei piedi ben aderenti al suolo ricordano che \u00e8 sempre bene tenere i piedi per terra cio\u00e8 essere presenti anche nel piano materiale e fisico. Ma esiste soprattutto una componente energetica, indotta dal procedimento, dai simboli e dalle formule utilizzate dal Maestro che attiva nello\nstudente il processo della canalizzazione e trasmissione di Reiki. \u00c8 l'azione della \"Conoscenza Millenaria\" che si esprime attraverso il Maestro, ad attivare l'energia della \"guarigione\". \u00c8 Reiki stesso che si manifesta attraverso l'incontro della volont\u00e0 e del consenso tra il Maestro e lo studente. \nA seguito dell'attivazione al 1\u00ba livello, la naturale capacit\u00e0 del corpo umano di contenimento dell'energia universale si espande notevolmente. Il complesso energetico del corpo (HEC) aumenta e si raffina, si sblocca dai ristagni energetici, elimina le tossine ed i chakra si aprono, si allineano e si puliscono. I chakra della corona, del terzo occhio, del cuore e dei palmi delle mani vengono aperti e si stabilisce un collegamento permanente al Reiki. Una volta attivati al 1\u00ba livello il canale non si potr\u00e0 pi\u00f9 richiudere ma solo ampliarsi. Non si d\u00e0 energia a qualcuno, ma la si\nsuddivide con il paziente nel modo in cui ne ha pi\u00f9 necessit\u00e0. Quando si riceve l'attivazione al 1\u00ba livello, il corpo fisico (ed i corpi sottili) si liberano delle energie stagnanti e deboli, e ci potranno essere sintomi fisici d'eliminazione anche molto forti, aumento o diminuzione dell'appetito, starnuti, nervosismo, sogni strani, leggera depressione ed altri sintomi\ndi liberazione dei blocchi fisici e mentali, ma passeggeri.\nL'uso del Reiki nel trattamento di questi sintomi per una pi\u00f9 veloce eliminazione \u00e8 la prima applicazione pratica dell'energia ricevuta.\nLa regola \u00e8 che per smaltire l'accumulo di tossine e di blocchi energetici vecchi di anni occorrono circa tre giorni per ogni chakra ed avendo 7 chakra primari il periodo di \"purgamento\" per il 1\u00ba livello \u00e8 di circa tre settimane. Si deve dare al nuovo tipo d'energia il tempo di depositarsi nel proprio sistema, per passare poi al 2\u00ba livello. \nIl trattamento.\n\u00c8 il procedimento con cui, dopo aver ricevuto l'iniziazione, si pu\u00f2 trasmettere l'energia di Reiki. \u00c8 sufficiente appoggiare le mani per qualche minuto sul proprio corpo o sul corpo del paziente per avvertire un passaggio di energia sotto forma di calore o vibrazione.\nUna sensazione di forte calore alle mani indica che la zona interessata ha molto bisogno di energia, la sensazione di freddo alle mani indica un blocco persistente dell'energia in quel punto, mentre una normale sensazione di calore indica che in quella zona l'energia scorre naturalmente. Di solito la sensazione di forte calore si manifesta quando la zona interessata \u00e8 affetta da una patologia di tipo acuto mentre il freddo indica che in quel punto il sintomo si \u00e8 cronicizzato. In questo caso \u00e8 bene rimanere sulla stessa posizione per tutto il tempo necessario perch\u00e9 la temperatura si normalizzi. \nI trattamenti di Reiki di 1\u00ba Livello.\nI trattamenti di Reiki di 1\u00ba Livello sono:\nI principali circuiti energetici nel 1\u00ba livello.\nNel 1\u00ba livello di Usui Reiki si considerano due meridiani principali dell'agopuntura e un circuito energetico speciale per il Reiki. Il primo circuito \u00e8 denominato \"vaso di concezione\" in medicina cinese e parte dal perineo, sale dalla spina dorsale, passa sopra la parte superiore della testa per scendere gi\u00f9 tra gli occhi per terminare nel palato. Il secondo circuito \u00e8 conosciuto come il \"vaso regolatore\" e parte dalla lingua, gi\u00f9 attraverso la gola nella parte anteriore e centrale\ndel corpo, e tramite i genitali termina al perineo. Questi due circuiti vengono collegati comunemente in tutti gli stili di Chi Gong premendo la lingua sul palato e comprimendo i muscoli pubococcigei al perineo.\nIl muscolo P.C. \u00e8 l'interruttore della met\u00e0 inferiore del circuito e la lingua/palato \u00e8 l'interruttore della met\u00e0 superiore. Chiudendo questi due interruttori si contrae Hui Yin. Questi due circuiti, quando Hui Yin \u00e8 contratto, sono conosciuti come l\u2019\"Orbita Microcosmica\".\nQuando si permette all'energia di fluire liberamente, quando praticate Chi Gong e/o quando si esegue le meditazioni di Reiki, \u00e8 importante collegare almeno la met\u00e0 superiore di questo circuito premendo leggermente con la lingua contro il palato. \u00c8 da questi due canali energetici che tutti gli altri meridiani vengono alimentati, quindi, quando c'\u00e8 uno squilibrio in uno di questi circuiti, c'\u00e8 uno squilibrio nell'intero organismo. L'energia entra all'interno attraverso il chakra della corona, discende al chakra del cuore riempiendo l'intero corpo, ritorna al cuore lungo i meridiani, e si ramifica verso l'esterno attraverso le braccia fino alle mani, da cui \u00e8 irradiata tramite i palmi. Quando l'interruttore non \u00e8 chiuso, una determinata quantit\u00e0 di energia fuoriesce dal chakra della radice. Quando si permette coscientemente che l'energia eccedente esca attraverso i piedi ed il chakra della radice ed entri in profondit\u00e0 all'interno della Terra, si avr\u00e0 coscientemente \"radicato\" la propria energia.\nIl 2\u00ba Livello.\nIl secondo livello di Reiki agisce pi\u00f9 in profondit\u00e0 e permette l'utilizzo di \"Chiavi energetiche\": i simboli Reiki. La cerimonia di iniziazione \u00e8 una sola, e serve ad attivare i simboli del 2\u00ba livello, cio\u00e8 dei potenti catalizzatori di energia che vengono impressi, per cos\u00ec dire, nella coscienza e utilizzati per i vari trattamenti di 2\u00ba livello. Nel corso del 2\u00ba livello lo studente impara a conoscere i simboli, si esercita nella loro corretta esecuzione, apprende a pronunciarne con precisione il nome, apprende le sequenze corrispondenti ai vari trattamenti e in quali circostanze e con quali modalit\u00e0 applicarli. Lo studente iniziato al 2\u00ba livello sar\u00e0 in grado di\nrichiamare tutta l'energia corrispondente al simbolo semplicemente pronunciandolo, tracciandolo o visualizzandolo. Il secondo livello armonizza anche le situazioni presenti e future, gli eventi speciali\n(come matrimoni, viaggi, operazioni chirurgiche, esami). Permette di agire sul sistema mentale curando ansia, depressione, stress.\nIl processo di benessere del 2\u00ba livello.\nSe l'energia del 1\u00ba livello si focalizza essenzialmente nella guarigione del corpo fisico, il 2\u00ba livello apporta energia purificatrice in ogni aspetto della vita. La relazione con il paziente o con gli amici, il lavoro, la casa, la famiglia sono attraversati da un\nprofondo processo di guarigione e rinnovamento. Con il 2\u00ba livello aumenta il potere, la consapevolezza e quindi la responsabilit\u00e0. Con il 2\u00ba livello sono in grado di saperne con chiarezza i motivi di insoddisfazione e una volta conosciuti, possono essere modificati, modificando se stessi, attraverso l'atteggiamento e la mente. Non \u00e8 possibile cambiare la realt\u00e0, ma il modo di vederla. Come sul piano corporeo l'organismo espelle le tossine, cos\u00ec sul piano esistenziale affiorano, tutte le menzogne e le illusioni che bloccano il benessere.\nI simboli del 2\u00ba livello.\nI simboli sono tre e vengono rivelati nel corso del 2\u00ba livello\ndando la possibilit\u00e0 di interagire con i quattro piani della realt\u00e0: fisico, emozionale, mentale e spirituale. C'\u00e8 poi un quarto simbolo (il \"Simbolo del Maestro\"), che viene rivelato nel corso del 3\u00ba livello e permette di attivare nelle persone la capacit\u00e0 di trasmettere\nReiki:\nI simboli di Reiki possono essere tracciati con un movimento delle mani, possono essere visualizzati, il loro nome pu\u00f2 essere ripetuto come un mantra, ma tutto questo si rivela inutile in mancanza della cerimonia di iniziazione del 2\u00ba livello Reiki. In questo caso si tratta di una vera e propria attivazione delle energie corrispondenti a ciascun simbolo. Nel corso del 2\u00ba livello lo studente impara a conoscere i simboli, si esercita nella corretta esecuzione, apprende a pronunciarne con precisione il nome, apprende le sequenze corrispondenti ai vari trattamenti e in quali circostanze e con quali modalit\u00e0 applicarli. I simboli vengono successivamente impressi, come stampati nell'insieme Mente/Corpo dello studente attraverso la cerimonia compiuta dal Maestro. Ora lo studente \u00e8 in grado di richiamare tutta l'energia corrispondente al simbolo semplicemente pronunciandolo o tracciandolo. Si pu\u00f2 utilizzare il primo simbolo per potenziare gli effetti dei trattamenti di 1\u00ba livello o per dare energia al cibo, per purificare un oggetto da influenze negative o per proteggersi dalla manipolazione. Il secondo simbolo serve per penetrare fino all'essenza e sciogliere le difese che ne impediscono la manifestazione. Con il terzo simbolo si pu\u00f2 dare energia alle relazioni, alla situazione economica, all'infanzia, al karma, alla Terra, a bambini, ad amici, a persone care anche se defunte per sostenerle nel passaggio, alla vita, al destino del mondo.\nI trattamenti di 2\u00ba livello.\nUtilizzano i simboli e particolari procedimenti atti a rendere disponibile l'energia.\nTrattamento mentale\nServe a portare energia nella parte pi\u00f9 profonda del nostro essere, direttamente all'essenza. Si utilizza il secondo simbolo, che \u00e8 in grado di oltrepassare ogni blocco per contattare direttamente la coscienza. L'energia di guarigione non riguarda pi\u00f9 soltanto il corpo fisico, ma direttamente il principio che lo informa, la psiche o anima. Durante il trattamento mentale sopraggiunge un senso di sprofondamento in se stessi, da cui si riemerge totalmente ristorati come da un lunghissimo e benefico sonno. Nei momenti di passaggio e cambiamento questo trattamento sostiene il processo di adattamento alla nuova realt\u00e0 agevolandone l'integrazione.\nTrattamento a distanza\nServe per dare energia alle persone che non sono presenti o a\nsituazioni della vita. Si usa il terzo simbolo, che rappresenta l'unificazione della coscienza e di conseguenza il superamento della separazione della realt\u00e0 in spazio e tempo. Tracciando il terzo simbolo si entra in contatto con l'energia dello spirito, si apre la porta della coscienza divina dove non esiste pi\u00f9 la concatenazione di causa ed effetto ma tutto esiste contemporaneamente su diversi livelli\ndi energia (sincronicit\u00e0). Non solo possiamo dare Reiki a una persona lontana nello spazio, ma anche nel tempo. Possiamo dare energia alla nostra infanzia, a noi stessi ancor prima di nascere, o a una persona che ha lasciato il corpo fisico, a noi stessi dopo la nostra morte. L'energia di Reiki fluisce attraverso il nostro corpo e si crea\nun ponte fra le coscienze, un tunnel nello spazio-tempo.\nTrattamento di purificazione degli ambienti\nTutti gli oggetti materiali, dalle case ai vestiti, dai ciondoli all'automobile, essendo costituiti di energia, possono caricarsi dell'energia con cui entrano in contatto. Se nella casa in cui vivo qualcuno ha sofferto, le pareti e i mobili saranno carichi di energia di sofferenza. Gli oggetti sono un collegamento energetico con il passato, ma siccome, secondo la teoria della sincronicit\u00e0, il passato non esiste ma esistono solo diversi livelli di coscienza, ecco che attraverso le cose il pensiero inconsapevolmente ci riporta a un vecchio livello di coscienza. Con il primo e terzo simbolo purifichiamo gli oggetti e gli ambienti perch\u00e9 interrompiamo il contatto con altri livelli di coscienza, nostri o altrui. \u00c8 sempre salutare circondarsi\nsolo di quelle cose e persone che abbiano una reale attinenza con la nostra vita presente.\nIl 3\u00ba Livello.\nRappresenta il livello didattico, cio\u00e8 l'insegnamento. Secondo i Circoli Reiki tradizionali, dovrebbe essere conferito solo alle persone adatte a dedicare la propria vita al Reiki. \u00c8 la scelta di diventare Maestro di Reiki. Nel terzo livello viene consegnato il quarto simbolo\ne rivelato il procedimento dell'iniziazione. Ora il processo di guarigione non \u00e8 pi\u00f9 limitato al proprio corpo o alla propria vita, ma si allarga fino a comprendere tutta l'umanit\u00e0.\nL'iniziazione del terzo livello.\nL'energia stessa dello Spirito si manifesta a questo punto per dare il suo assenso o per correggere eventuali lacune o, in alcuni casi, per consigliare di posticipare l'evento se ancora mancano requisiti essenziali nell'iniziando. La cerimonia dura pochi minuti. La cerimonia dell'iniziazione instaura una stretta relazione fra lo studente e il Maestro, dove compito fondamentale di quest'ultimo \u00e8 rendersi garante e responsabile del processo di crescita dell'allievo. Sul piano energetico il Maestro \u00e8 in grado di purificare l'iniziato dal dolore delle esperienze di questa vita e anche di altre vite, canalizzando l'energia negativa del Karma. Il Maestro di Reiki deve essere pronto ad assumere su di s\u00e9 l'ombra e la proiezione delle persone a cui d\u00e0 l'iniziazione, responsabilit\u00e0 non lieve e che necessita di una lunga e adeguata preparazione."}
{"id": "60174", "revid": "1652635", "url": "https://it.wikipedia.org/wiki?curid=60174", "title": "Lorenzo", "text": "Origine e diffusione.\nDeriva dal \"cognomen\" latino \"Laurentius\" (presente anche nella variante \"Laurens\"), che inizialmente denotava un abitante di \"Laurentum\", antica citt\u00e0 del Lazio. Secondo la tradizione questa citt\u00e0 era stata edificata in un luogo ricco di piante di alloro, in latino \"laurus\", da cui il nome. Altre interpretazioni ricollegano il nome direttamente a \"laurus\", col significato quindi \"colui che \u00e8 cinto d'alloro\", in riferimento alla corona di alloro che veniva posta sul capo dei poeti e dei generali vittoriosi; in questo caso, avrebbe lo stesso significato di Lauro e Laura.\nLa sua iniziale diffusione negli ambienti cristiani \u00e8 dovuta alla devozione verso san Lorenzo, il diacono che venne arso vivo sulla graticola. La forma \"Laurence\" era comune in Inghilterra nel Medioevo, in parte grazie anche ad un altro santo cos\u00ec chiamato, Lorenzo di Canterbury, cos\u00ec come in Irlanda si diffuse grazie al culto di san Lorenzo O'Toole (il cui vero nome era \"Lorc\u00e1n\"). Dal XIX secolo la forma \"Laurence\" \u00e8 passata in secondo piano rispetto a \"Lawrence\", soprattutto negli Stati Uniti. In Italia Lorenzo \u00e8, secondo l'ISTAT, il quinto nome maschile pi\u00f9 utilizzato per i nuovi nati negli anni 2004, 2006, 2007, 2008 e 2009.\nVa notato che alcune forme possono essere sia maschili che femminili: il maschile inglese \"Laurence\", ad esempio, \u00e8 omografo del femminile francese \"Laurence\", mentre l'inglese \"Lauren\", originariamente maschile, venne popolarizzato al femminile quando Betty Jean Perske lo us\u00f2 per il suo pseudonimo, Lauren Bacall. Inoltre, l'ipocoristico finlandese \"Lari\" viene utilizzato anche per il nome Ilario.\nOnomastico.\nL'onomastico viene festeggiato principalmente il 10 agosto in ricordo di san Lorenzo, martire, patrono di bibliotecari, cuochi, librai, pasticcieri, vermicellai, pompieri, rosticcieri e lavoratori del vetro. Con questo nome si ricordano anche:"}
{"id": "60175", "revid": "71048648", "url": "https://it.wikipedia.org/wiki?curid=60175", "title": "Corona di alloro", "text": ""}
{"id": "60176", "revid": "74801", "url": "https://it.wikipedia.org/wiki?curid=60176", "title": "Gastrotricha", "text": "Il phylum Gastrotricha (dal greco: \"gaster\" = stomaco; \"thrix\" = pelo) \u00e8 costituito da circa 460 specie di animali, lunghi al massimo , che vivono su piante o tra i granelli di sabbia negli ambienti acquatici, sia marini che d'acqua dolce. Alcune specie sono state ritrovate anche in terreni particolarmente umidi. I gastrotrichi si cibano di materia organica morta ma anche di batteri, funghi e protisti e, a loro volta, sono alimento per un vasto numero di invertebrati, come anellidi, nematodi ed artropodi.\nAnatomia e fisiologia.\nI gastrotrichi sono considerati pseudocelomati anche se, molto spesso, il loro pseudoceloma \u00e8 notevolmente ridotto o assente.\nLa loro morfologia somiglia vagamente a quella dei rotiferi ma si distinguono da essi per l'assenza della \"corona ciliata\" e per la presenza di scaglie e spine diffuse sul corpo.\nIl corpo \u00e8 ricoperto da una cuticola secreta dallo strato epidermico sottostante. Nella zona ventrale le cellule epidermiche sono munite di ciglia che mostrano una funzione locomotoria simile a quella dei platelminti. Nella zona posteriore \u00e8 presente una coda biforcuta al cui interno apposite ghiandole secernono sostanze adesive per permettere l'ancoraggio a qualsiasi tipo di substrato. \"Tubi adesivi\" sono comunque sparsi su tutto il corpo.\nCome la maggior parte dei bilateri, i gastrotrichi sono proctodeati. Il canale alimentare \u00e8 rettilineo e la bocca \u00e8 circondata da ciglia utilizzate per la ricerca delle particelle alimentari. Una faringe muscolosa agisce come pompa per aspirare il cibo e immetterlo nell'intestino.\nIl sistema nervoso \u00e8 costituito da due gangli, posizionati in prossimit\u00e0 della faringe, dai quali si dipartono due cordoni nervosi laterali che innervano l'intero organismo.\nGli scambi gassosi, necessari per la respirazione, avvengono per diffusione attraverso la parete del corpo. La circolazione delle sostanze nutritive e dei gas respiratori \u00e8 affidata allo \"pseudoceloma\". L'escrezione dei cataboliti, le sostanze di rifiuto prodotte dal metabolismo cellulare, \u00e8 possibile grazie ad un apparato protonefridiale.\nRiproduzione e sviluppo embrionale.\nLa maggior parte delle specie \u00e8 ermafrodita insufficiente.\nL'apparato riproduttore maschile \u00e8 formato da 1 o 2 testicoli collegati, mediante uno \"spermidotto\" al poro genitale situato nella regione posteriore-ventrale. Alcune specie sono dotate di un organo peniforme.\nL'apparato riproduttore femminile \u00e8 formato da 1 o 2 ovari collegati ad un utero, che poi continua con un \"ovidotto\" a formare la vagina. Il poro genitale femminile sbocca nella stessa cavit\u00e0 anale.\nIn alcune specie esistono sia ermafroditi che maschi e femmine distinte, mentre altre sono composte esclusivamente da femmine che si riproducono per partenogenesi.\nDall'uovo si sviluppa un sub-individuo che in poco tempo raggiunge la maturit\u00e0 sessuale."}
{"id": "60179", "revid": "599013", "url": "https://it.wikipedia.org/wiki?curid=60179", "title": "Hawayo Takata", "text": "Nel 1935 Hawajo Takata, di origini giapponesi ma nata e cresciuta in America, giunse in Giappone per farsi curare un tumore; mentre stava per sottoporsi a un intervento chirurgico decise che quella non era la strada migliore da percorrere.\nAttraverso l'intervento della sorella del medico curante, la signora Shimura, Hawajo Takata venne ricoverata nella clinica di Ch\u016bjir\u014d Hayashi.\nSottoposta a trattamenti prolungati e quotidiani di Reiki, miglior\u00f2 sensibilmente le proprie condizioni nell'arco di qualche settimana. \nHawajo Takata decise di rimanere in Giappone ancora un anno sperimentando quotidianamente il Reiki;\nin seguito torn\u00f2 alle Hawaii dove oper\u00f2 con successo come guaritrice naturale. Durante una\nvisita di Hayashi negli Stati Uniti, nel 1938, fu iniziata anche all'insegnamento del sistema Reiki.\nNel 1941 Hawajo Takata divenne il terzo maestro Reiki noto nella successione di Usui, e si ritenne responsabile unica della salvaguardia e della corretta diffusione del \"metodo Usui\". Ritorn\u00f2 quindi alle Hawaii e dedic\u00f2 con successo tutta la vita alla pratica del\nmetodo Reiki facendolo conoscere per la prima volta al mondo occidentale.\nHawajo Takata \u00e8 stata l'unica maestra Reiki conosciuta fino al 1976; da allora, fino al 1980, anno della sua morte, ha iniziato e istruito 22 maestri, tra cui anche una sua nipote, Phyllis Lei Furumoto (che ha fondato The Reiki Alliance) e un'antropologa, Barbara Weber Ray (fondatrice dell'A.I.R.A., American International Reiki Association, oggi T.R.T.A.I.) e Iris Ishikuro (fondatrice dell'American Reiki Master Association (A.R.M.A.)."}
{"id": "60181", "revid": "1993636", "url": "https://it.wikipedia.org/wiki?curid=60181", "title": "Questione di Cipro", "text": "Per questione di Cipro o questione cipriota (in greco \u03c4\u03bf \u03ba\u03c5\u03c0\u03c1\u03b9\u03b1\u03ba\u03cc, \"to kypriak\u00f3\"; in turco \"K\u0131br\u0131s Sorunu\") si intende comunemente la situazione di tensione e guerra effettiva venutasi a creare sull'isola di Cipro tra le comunit\u00e0 greco-cipriota (maggioritaria) e quella turco-cipriota (minoritaria) e che si \u00e8 articolata in varie fasi a partire dal 1963. Allo stato attuale la situazione non \u00e8 ancora risolta e ha condotto alla spartizione \"de facto\" dell'isola tra la \"Repubblica di Cipro\" greco-cipriota, riconosciuta internazionalmente e membro dell'Unione europea, e l'autoproclamata \"Repubblica Turca di Cipro del Nord\" (RTCN), che occupa il terzo settentrionale dell'isola ed \u00e8 riconosciuta solamente dalla Turchia.\nStoria.\nOrigini.\nIntorno al 1600 a.C. Cipro fu influenzata dalla civilt\u00e0 micenea, proveniente dalla Grecia. Dopo secoli di dominazione egizia, punica e persiana, l'isola fu conquistata da Alessandro Magno e quindi sottoposta all'ellenistica Dinastia Tolemaica d'Egitto dal 318 a.C. al 58 a.C. Fu poi soggetta alla Repubblica romana e all'Impero Romano, quindi all'Impero Bizantino fino al 1191, salvo un intervallo di dominazione araba musulmana (643-966). Durante il XII secolo, i Cavalieri Templari giunsero a possedere tutta l'isola, finch\u00e9 nel 1192 Cipro fu assegnata alla dinastia crociata dei Lusignano, che istitu\u00ec il Regno di Cipro. Nel febbraio 1489 fu occupata dalla Repubblica di Venezia, e infine tra il settembre 1570 e l'agosto 1571 dall'Impero Ottomano, che introdusse la presenza turca sull'isola (i soldati ricevettero la terra a condizione che divenissero residenti stabili).\nNel corso della lotta per l'indipendenza della Grecia, i Greco Ciprioti si mobilitarono per l'unione (\"en\u014dsis\") di Cipro alla loro madrepatria, una mobilitazione rafforzata quando, dopo il Congresso di Berlino, nel 1878 l'isola pass\u00f2 sotto il controllo del Regno Unito, prima come territorio amministrato e nel 1914, allo scoppio della prima guerra mondiale, come colonia, riconosciuta come tale dalla nuova repubblica turca con il Trattato di Losanna del 1923. Da parte integrante di un impero multinazionale e vicino Cipro si trov\u00f2 quindi sotto il controllo di una potenza coloniale che usava l'isola quasi esclusivamente per la sua posizione strategica a breve distanza dal Medio Oriente e dal Canale di Suez.\nEtnicamente, Cipro presentava una popolazione divisa tra una maggioranza di lingua greca e religione cristiano-ortodossa in larga parte autoctona, e una minoranza di lingua turca e religione musulmana erede delle diverse ondate di dominatori e di convertiti per convenienza a seguito della conquista ottomana del 1571. Le due comunit\u00e0 (note come \"greco-cipriota\" e \"turco-cipriota\") erano sparse sul territorio e generalmente i villaggi erano abitati da una o l'altra, con alcuni villaggi misti; nella capitale Nicosia vi erano quartieri \"greci\" e quartieri \"turchi\". Per garantirsi il controllo dell'isola, a cui non era garantita nessuna forma di autogoverno, la corona britannica adott\u00f2 costantemente una politica di \"divide et impera\" tra le due comunit\u00e0.\nLa lotta per l'unione alla Grecia fu sospesa durante la seconda guerra mondiale. Nel 1946 il governo britannico annunci\u00f2 le sue intenzioni di invitare i ciprioti a formare un'Assemblea Consultiva che discutesse una nuova costituzione e in segno di buona volont\u00e0 consent\u00ec il ritorno degli esiliati in seguito ai moti del 1931. Tuttavia, contrariamente alle attese, i greco ciprioti, in particolare la Chiesa ortodossa di Cipro e le gerarchie militari formatesi durante la seconda guerra mondiale, si opposero in quanto l\"'enosis\" non era in alcun modo citata. La persistente separazione tra le due comunit\u00e0 etnico-religiose fu nei fatti uno strumento degli inglesi per mantenere il controllo indiretto di Cipro.\nIn aggiunta al rifiuto dell'indipendenza e dell'unione alla Grecia, una delle principali preoccupazioni dei britannici era anche impedire che salisse al potere il partito comunista AKEL, di stretta osservanza stalinista e filo-sovietica (nel dopoguerra in Grecia aveva avuto luogo una guerra civile) e anch'esso unionista.\nIndipendenza.\nQuando si avviarono i processi di decolonizzazione, cominci\u00f2 la richiesta di indipendenza dell'isola.\nNel 1950, Michael Mouskos (Makarios), vescovo di Kition (Larnaca), fu elevato al rango di Arcivescovo Makarios III di Cipro della chiesa greco-ortodossa e nel suo discorso inaugurale proclam\u00f2 suo obiettivo l'unione con la \"madre Grecia\". Nel 1950 fu organizzato un referendum sull'enosis con la Grecia, ma non si prevedeva che il risultato sarebbe stato approvato dagli inglesi. Nel luglio 1951 il colonnello George Grivas, nativo dell'isola, visit\u00f2 Cipro con l'intenzione di preparare la lotta armata. Il conflitto fra Grivas e Makarios non verteva sul fine ma sui metodi (armati o politici) e sulle personali ambizioni di guida del processo.\nNell'agosto 1954, su istruzioni del proprio governo, il rappresentante della Grecia presso le Nazioni Unite richiese formalmente che il tema dell'autodeterminazione del popolo di Cipro fosse incluso nell'agenda della successiva sessione dell'Assemblea generale. La Turchia e il Regno Unito si opposero all'idea dell'unione fra Cipro e la Grecia, quest'ultimo anche minacciando la pena di 5 anni di carcere per i sostenitori dell\"'enosis\". In dicembre l'Assemblea Generale dell'ONU decise di \"non considerare ulteriormente il problema per il momento, poich\u00e9 non sembra appropriato adottare una risoluzione sulla questione di Cipro.\" La reazione a Cipro comport\u00f2 i peggiori disordini dal 1931.\nNel gennaio 1955, Grivas fond\u00f2 l'Organizzazione Nazionale dei Combattenti Ciprioti (Ethniki Organosis Kyprion Agoniston \u2013 EOKA) che il 1\u00ba aprile 1955 avvi\u00f2 una campagna militare-terroristica anti-britannica che fece un centinaio di vittime. L'Arcivescovo Makarios era visto come uno dei principali simpatizzanti della causa degli insorti, se non addirittura il vero capo politico. Per questo motivo gli inglesi nel 1956 lo deportarono alle Seychelles non facendo altro che aumentare il suo \"status\" agli occhi della popolazione greco-cipriota.\nGran parte dei membri dell'EOKA e lo stesso Makarios vedevano per\u00f2 l'autodeterminazione e l'indipendenza come un passo intermedio per giungere all'unione (o \"\u00e9nosis\") con la Grecia. Questa aspirazione era ovviamente malvista dalla comunit\u00e0 turco-cipriota, che preferiva di gran lunga essere forte minoranza in una colonia britannica che piccola minoranza all'interno del pi\u00f9 vasto stato greco. In pratica la comunit\u00e0 turco-cipriota fu neutrale nello scontro tra l'EOKA e il governo britannico, ma i greco-ciprioti lasciarono la polizia per non essere attaccati come collaborazionisti e poliziotti turco-ciprioti furono spesso usati in funzione anti-insorti esacerbando le relazioni tra le due comunit\u00e0. Il governo turco indic\u00f2 esplicitamente a quello britannico che non desiderava cambiamenti nello \"status quo\" di Cipro, e in qual caso la soluzione da adottare sarebbe stata il ritorno dell'isola alla Turchia.\nEOKA per\u00f2, spalleggiata dalla popolazione e conoscitrice del territorio, si rivel\u00f2 pi\u00f9 forte della repressione britannica, e gioc\u00f2 anche un ruolo nel ritardare i preparativi per l'attacco all'Egitto che avrebbe dovuto partire proprio da Cipro in risposta alla nazionalizzazione del Canale di Suez nel 1956. Dopo la crisi di Suez del 1956 il Regno Unito si rassegn\u00f2 a perdere gran parte della propria influenza nel Medio Oriente, ma non avrebbe mai lasciato le proprie basi militari sull'isola.\nNel 1957 anche l'Organizzazione di Resistenza Turca (T\u00fcrk Mukavemet Teskilati - TMT) entr\u00f2 in azione. Contemporaneamente, i turco ciprioti individuarono la risposta politica all\"'enosis\" nella separazione (\"taksim\") fra le due comunit\u00e0: il Partito Nazionale Turco, al tempo guidato da Fazil K\u00fc\u00e7\u00fck, adott\u00f2 questa posizione.\nOrmai sull'orlo della guerra civile, nel dicembre 1958 rappresentanti di Grecia e Turchia, le \"madrepatrie\" avviarono colloqui diretti sulla questione cipriota, nei quali per la prima volta fu discussa l'idea di una Cipro indipendente (n\u00e9 \"enosis\" n\u00e9 \"taksim\"). Colloqui successivi con il Regno Unito produssero un accordo di compromesso sull'indipendenza della repubblica di Cipro. Segu\u00ec, a Londra, una fase di colloqui che inclusero rappresentanti dei Greco Ciprioti (arcivescovo Makarios) e dei Turco Ciprioti (Fazil K\u00fc\u00e7\u00fck).\nL'indipendenza fu alla fine ottenuta con il Trattato di Zurigo del 19 febbraio 1959 e fu effettiva il 15 agosto 1960. In aggiunta al trattato di istituzione, un Trattato di Alleanza e un Trattato di Garanzia incardinavano il futuro della Repubblica a quello delle \"potenze protettrici\" Regno Unito, Grecia e Turchia. Senza il loro consenso, non sarebbe stato possibile riformare la Costituzione o cambiare la natura dello stato, e ovviamente non sarebbe stata possibile la \"\u00e9nosis\". Nel 1961 la Repubblica di Cipro entr\u00f2 nel Commonwealth.\nPreoccupazione della Turchia era ovviamente evitare un altro caso come quello dell'isola di Creta, che dopo aver ottenuto l'indipendenza dall'Impero Ottomano nel 1898 si and\u00f2 ad unire alla Grecia, mentre per il Regno Unito (spalleggiato dagli Stati Uniti d'America) il punto pi\u00f9 importante fu mantenere il controllo sovrano su due vaste basi militari sull'isola, Akrotiri e Dhekelia (256\u00a0km\u00b2 in tutto), rispettivamente vicine a Larnaca e a Limassol, in funzione di controllo sul Medio Oriente e il confine meridionale dell'Unione Sovietica. In aggiunta, il Monte Olimpo e i principali capi dell'isola furono assegnati ad uso militare di spionaggio e punteggiati di antenne anglo-americane.\nLa maggior parte dei ciprioti approv\u00f2 la soluzione trovata, anche se una parte dei militanti dell'EOKA protest\u00f2 per la rinuncia all\"'enosis\" e una parte dei militanti della TMT protest\u00f2 per la rinuncia alla \"taksim\".\nI disordini intercomunitari del 1963-1964.\nIl giovane stato unitario cipriota si trov\u00f2 ben presto paralizzato dai veti incrociati tra le due comunit\u00e0: infatti secondo la Costituzione a un presidente greco-cipriota, capo di Stato e di governo, era affiancato un vicepresidente turco-cipriota con diritto di veto. Il Governo era formato da sette ministri greco-ciprioti e tre turco-ciprioti, e il Parlamento monocamerale era diviso tra 35 membri greco-ciprioti e 15 turco-ciprioti, con elezioni separate e necessit\u00e0 di avere la maggioranza su ogni disegno di legge all'interno di entrambi i gruppi.\nIn pratica un sistema di questo tipo poteva funzionare se si fosse messa in campo un'alleanza di programma tra le due comunit\u00e0, ma la relazione tra Makarios, eletto presidente, e il vicepresidente Fazil K\u00fc\u00e7\u00fck non si svilupp\u00f2 mai. Molti dei ministri scelti da Makarios erano inoltre collegati direttamente o indirettamente a EOKA, tra cui Tassos Papadopoulos, ex-presidente della Repubblica, e Polykarpos Gheorgadis, nominato Ministro dell'Interno dopo essere stato comandante di una pattuglia guerrigliera in montagna. I primi tre anni della Repubblica passarono in una serie di veti incrociati, per cui non fu possibile approvare le leggi attuattive per consentire la presenza mista (70% contro 30%) di greco-ciprioti e turco-ciprioti nella pubblica amministrazione, polizia compresa, e neppure leggi fiscali. Data l'impossibilit\u00e0 di costituire l'esercito misto previsto dalla Costituzione, varie milizie etniche prosperarono.\nIl 30 novembre 1963 Makarios propose una serie di 13 modifiche costituzionali destinate secondo i greco-ciprioti a far funzionare meglio lo stato ed invece parte, secondo i critici, di un progetto noto come \"piano Akritas\" destinato a rimettere le strutture della Repubblica completamente in mani greche, in particolare abolendo i diritti di veto ai vari livelli, per poi poter procedere ad un \"referendum\" sull\"'\u00e9nosis\". Il governo di Ankara dichiar\u00f2 di essere contrario, per risposta il 21 dicembre Makarios ripudi\u00f2 il Trattato di Garanzia. Scontri armati tra le due comunit\u00e0 si protrassero fino al 27 dicembre lasciando diversi morti sul terreno, fughe di civili dai villaggi misti e il rischio concreto di un intervento dell'esercito turco, e furono sedati solo dal dispiegamento di una forza trinazionale (britannica, turca e greca) tra le due fazioni.\nIl 4 marzo 1964 le Nazioni Unite autorizzarono l'invio di caschi blu per sostituire la forza di interposizione anglo-turco-greca con l'operazione UNFICYP (\"United Nations Peacekeeping Force in Cyprus\") con un mandato semestrale da allora sempre rinnovato. Ciononostante i disordini continuarono per buona parte del 1964 avvicinandosi spesso a una guerra vera e propria, impedendo la normalizzazione delle istituzioni della Repubblica che non torneranno mai pi\u00f9 a funzionare in maniera unitaria. \u00c8 stato riportato (p.es. in O'Malley, Craig) che durante la crisi l'esercito turco era costantemente pronto all'invasione di Cipro per proteggere la propria comunit\u00e0.\nNell'estate 1964 i disordini raggiunsero un livello da guerra aperta, anche a causa del ritorno a Cipro del comandante di EOKA George Grivas, che prese il controllo della Guardia Nazionale greco-cipriota rispondendo solo al governo greco e non al presidente Makarios: il 6 agosto la Guardia Nazionale sferr\u00f2 un vero e proprio attacco militare in piena regola contro la testa di ponte di Kokkina dove si erano concentrate le milizie turco-cipriote, e dopo tre giorni di combattimenti la Turchia rispose con l'invio dell'aviazione militare che bombard\u00f2 a tappeto le postazioni della Guardia Nazionale e i villaggi greco-ciprioti del circondario.\nDa questo punto i greco-ciprioti cominceranno a chiedere modifiche in senso maggioritario della Costituzione, con garanzie per la minoranza, mentre all'interno della comunit\u00e0 turco-cipriota si fa strada l'idea della \"partizione\" fisica tra le due comunit\u00e0 (\"taksim\"), un piano che trova estimatori anche in Gran Bretagna e negli Stati Uniti.\nNegli anni successivi al 1964 i turco-ciprioti diventano a tutti gli effetti cittadini \"di serie B\", con la speranza da parte di Makarios che un'emigrazione riduca i problemi della minoranza.\nLa giunta greca contro Makarios.\nNel 1967 una giunta militare detta \"dei colonnelli\" prese il potere in Grecia. Da un lato, questa giunta aveva a cuore le ragioni della \"\u00e9nosis\" con Cipro, dall'altra i loro principali sponsor politici (gli Stati Uniti e la CIA) avevano molte riserve sulla direzione che stava prendendo Makarios che svolgeva un ruolo di primo piano nel Movimento dei Non-Allineati e secondo settori dell'amministrazione americana voleva fare \"una Cuba nel Mediterraneo\". La nuova giunta greca era amica soprattutto di Grivas, di nuovo a Cipro con il ruolo di comandante della Guardia Nazionale, e ancora una volta si rischi\u00f2 una \"escalation\" tra Grecia e Turchia che si risolse all'ultimo momento.\nDopo l'elezione di Richard Nixon come presidente degli Stati d'Uniti nel 1968 il desiderio di eliminare Makarios era in continua crescita, tanto pi\u00f9 che il presidente cipriota era apparentemente implicato in un tentativo di contro-colpo di Stato in Grecia per deporre la giunta militare dei colonnelli, e che nel 1969 Cipro fu uno dei pochi paesi a non troncare i legami commerciali con il Nord Vietnam come richiesto da Washington.\nL'amministrazione di Nixon, e in particolare il vicepresidente Spiro Agnew (di origine greca) intrattenevano comunque rapporti molto stretti con la giunta di Atene e nel settembre 1970 l'embargo alla fornitura di armi alla Grecia fu sospeso. Al contrario Makarios si era deciso a non procedere ad alcun tipo di \"\u00e9nosis\" con una nazione governata da un regime dittatoriale, e questa intransigenza, unita alla paura americana che Cipro diventasse \"comunista\", diede l'avvio ai tentativi di eliminazione fisica dell'Arcivescovo.\nUn primo attentato fu compiuto l'8 marzo 1970, ma Makarios usc\u00ec illeso dallo schianto del suo elicottero, e successivi piani sembrarono apparire regolarmente ogni pochi mesi. Grivas aveva fondato una nuova organizzazione, EOKA-B (ovvero EOKA seconda) con lo scopo di \"finire il lavoro\", e cominci\u00f2 a seminare terrore con l'esplosione di bombe anche contro la casa del Ministro degli Interni. Nel frattempo, Makarios cominciava ad avere opposizione anche da parte di quei vescovi pi\u00f9 vicini alla destra favorevole alla \"\u00e9nosis\" che ne chiedevano le dimissioni (oltre che finanziare EOKA-B).\nColpo di Stato greco ed invasione turca.\nNel novembre 1973 sal\u00ec al potere della giunta militare greca il Brigadiere Dimitrios Ioannides, su posizioni ancora meno tolleranti verso la Turchia, tanto che nell'estate 1974 ancora una volta sembr\u00f2 sul punto di scoppiare una nuova guerra tra le due nazioni (in teoria alleate nella NATO). A Cipro la presenza della giunta greca si faceva sentire in particolare con il ruolo della Guardia Nazionale, i cui ufficiali erano nominati da Atene: il 2 luglio Makarios rese pubblica una lettera aperta in cui denunciava le manovre dei colonnelli greci per minare la sua autorit\u00e0 utilizzando la Guardia Nazionale ed EOKA-B.\nLa mattina del 15 luglio un colpo di Stato militare greco in piena regola si svilupp\u00f2 con l'assalto da parte della Guardia Nazionale al palazzo presidenziale, che ne prese il controllo dopo poche ore di combattimento: fu dato l'annuncio della morte di Makarios, che invece riusc\u00ec a mettersi in salvo e a riparare a Paphos e da l\u00ec a Londra, mentre le forze leali al presidente continuarono la resistenza per alcuni giorni. Lo scopo di questo \"golpe\" era l'annessione dell'intera isola di Cipro alla Grecia (Enosis). Venne insediato come Presidente Nikos Sampson (noto per le sue azioni contro i Turco-Ciprioti). Il 20 luglio la Turchia, dopo consultazioni con l'Inghilterra, intervenne militarmente, ufficialmente in soccorso della comunit\u00e0 Turco-Cipriota, e nell'esercizio della garanzia riconosciutale dai Trattati (Inghilterra, Grecia e Turchia erano state nominate garanti dell'indipendenza dell'Isola di Cipro secondo i Trattati di Zurigo e Londra - 1959/1960). In pratica, con l'invasione (denominata Operazione Attila) che si materializz\u00f2 con uno sbarco sulla spiaggia di Kyrenia e il lancio di paracadutisti sulle montagne intorno a Nicosia, la Turchia mirava ad un'occupazione militare dell'isola. L'esercito turco, alla fine dell'invasione occup\u00f2 circa un terzo dell'intero territorio ed allontan\u00f2 circa centottanta mila residenti greco-ciprioti verso il sud.\nNon si hanno notizie certe sul numero di caduti a seguito di questa operazione militare. Le autorit\u00e0 cipriote denunciarono la morte di circa 300 uomini della Guardia Nazionale cipriota, catturati dall'esercito turco dopo lo sbarco e uccisi.\nRiunificazione, il programma di Annan e l'entrata nella UE.\nI risultati delle trattative iniziali fra i lati greco e turco hanno provocato un vasto accordo in linea di principio ad una riunificazione come federazione bi-camerale e bi-zonale, con il territorio assegnato alle Comunit\u00e0 greche e turche all'interno di un'isola unita. Tuttavia, l'accordo non \u00e8 stato raggiunto mai sui particolari pi\u00f9 fini ed i due lati sono giunti a un punto morto sui seguenti punti, tra gli altri:\nIl lato greco:\nIl lato turco:\nLe continue difficolt\u00e0 nell'individuazione di un accordo hanno presentato un ostacolo potenziale all'entrata di Cipro nell'Unione europea, a cui il governo si era applicato dal 1997. Colloqui patrocinati dall'ONU fra i capi greci e turchi, Glafkos Klerides e Rauf Denkta\u015f, sono continuati intensivamente nel 2002, ma senza risoluzione. Nel dicembre 2002, l'UE ha invitato formalmente Cipro ad associarsi dal 2004, insistendo che la partecipazione alla UE si sarebbe applicata all'isola intera, sperando che ci\u00f2 fornisse un incentivo significativo per la riunificazione. Tuttavia, le settimane prima della scadenza fissata dall'ONU, Klerides \u00e8 stato sconfitto nelle elezioni presidenziali dal candidato del centro Tassos Papadopoulos. Papadopoulos aveva una reputazione come intransigente sulla riunificazione ed ha basato la sua posizione sul diritto internazionale e sui diritti dell'uomo. Entro met\u00e0-marzo, l'ONU ha dichiarato il fallimento dei colloqui.\nUn piano delle Nazioni Unite promosso dal segretario generale Kofi Annan, basato sui progressi che erano stati realizzati durante i colloqui in Svizzera, \u00e8 stato sottoposto a entrambi i lati in referendum separati il 24 aprile 2004. Il lato greco in modo schiacciante ha rifiutato il programma di Annan ed il lato turco ha votato in favore. La motivazione preponderante contro l'unificazione addotta da parte del lato greco \u00e8 stata che il programma di Annan non prevedeva n\u00e9 il ritorno di tutti i rifugiati greco-ciprioti nelle loro case, n\u00e9 il rinvio in Turchia di tutti i coloni turchi, n\u00e9 il ritiro di tutte le truppe turche di occupazione, n\u00e9 la smilitarizzazione dell'isola. Nel valutare il risultato \u00e8 anche interessante notare che mentre ai coloni turchi (che compongono la maggior parte degli abitanti del nord occupato) \u00e8 stato permesso votare, i rifugiati che erano fuggiti da Cipro non hanno avuto diritto di votare in un referendum che infine avrebbe determinato il loro futuro (il loro diritto di ritornare in possesso delle loro propriet\u00e0).\nNel maggio 2004, Cipro \u00e8 entrata nell'UE, anche se in pratica ci\u00f2 si applica soltanto alla parte del sud dell'isola. Nel riconoscimento del sostegno della Comunit\u00e0 Cipriota turca alla riunificazione, l'UE aveva indicato chiaramente che concessioni commerciali sarebbero state raggiunte per stimolare lo sviluppo economico nel nord e che sarebbe rimasto l'impegno a una riunificazione in termini accettabili.\nLa Repubblica Unita di Cipro dovrebbe avere bandiera nazionale ed inno unificati. La Repubblica dovrebbe essere retta da un governo federale composto da due stati costituenti; un senato federale composto da 24 turco-ciprioti e 24 greco-ciprioti dovrebbe costituire l'assemblea legislativa comune. Il Presidente dovrebbe essere greco, il vicepresidente turco."}
{"id": "60187", "revid": "104265", "url": "https://it.wikipedia.org/wiki?curid=60187", "title": "Massimo De Vita (fumettista)", "text": "Biografia.\nFiglio di Pier Lorenzo De Vita, noto illustratore e disegnatore di fumetti, si iscrive al liceo artistico proprio mentre il padre realizza la sua prima storia disneyana, \"Paperino e la bella del ballo\". Nel 1958 lavora nello studio d'animazione dei fratelli Nino e Toni Pagot collaborando alla realizzazione di cortometraggi pubblicitari per le sale cinematografiche e per il programma \"Carosello\" della Rai. Nel 1959 inizia a collaborare con la Mondadori entrando nella redazione della rivista \"Topolino\" grazie al padre che lo fa conoscere al direttore Gentilini, occupandosi di impaginazione\"\" delle storie straniere, la maggior parte delle quali realizzate su quattro o pi\u00f9 strisce e quindi non adatte al formato tascabile del settimanale. Realizza anche copertine per le testate \"Topolino\", \"Albi della Rosa\", \"Almanacco Topolino\", \"I Classici di Walt Disney\" e, per quest'ultima testata, riadatta alcune tavole delle storie a puntate (principalmente quelle con i riassunti) o aggiunge sequenze (come per \"Le straordinarie avventure di Paperino Girandola\"). Dopo aver collaborato con il padre per alcune storie quali \"Paperino e il cane dollarosus\" , esordisce come disegnatore autonomo con la storia \"Paperino e la missione intercontinentale.\" Per Topolino realizza anche i brevi enigmi polizieschi a fumetti de \"L'Ispettore Point\". Il suo stile si ispira inizialmente a quello di Carl Barks, Paul Murry e Floyd Gottfredson, maturandone poi uno proprio e divenendo anche sceneggiatore delle storie che disegna.\"\"\nNel 1963 realizz\u00f2 parte della copertina del disco \"Disney Parade\": una cornice di personaggi Disney (tra cui anche Biancaneve e i sette nani) sopra una foto con una veduta della citt\u00e0 di Sanremo. Nel 1964 si occupa di illustrare un volume speciale della Mondadori a tema disneyano, \"Ruote, macchine, motori...\" di Lia e Nicola D'Amico insieme ad altri disegnatori; lo stesso anno realizza dodici \"filmine\" che escono in abbinamento con il lancio del proiettore Festacolor, un proiettore di diapositive giocattolo. L'anno dopo realizza le illustrazioni per il calendario del 1965 di \"Topolino\" (n. 475 del 3 gennaio 1965). De Vita \u00e8 uno dei primi a disegnare Paperoga, il cugino di Paperino ideato da Dick Kinney e Al Hubbard un paio di mesi prima.\nCollabora con molti degli sceneggiatori Disney disegnando parecchi personaggi: Paperoga, Paperino, Paperinik (la prima storia \u00e8 \"Il doppio trionfo di Paperinik,\" pubblicata sui nn. 822 e 823), Mr. Jones (scarsamente utilizzato dagli altri autori Disney, soprattutto in Italia; su testi di Barosso inizia una saga in cui Paperino e Jones si sfidano in battaglie epiche). Nel 1963 si era cimentato nella realizzazione completa di una storia (\"Paperino e la sagra della frittella\"; nello stesso anno viene pubblicata, su testi di Abramo Barosso, la sua prima storia con Topolino, \"Topolino e l'instabile anniversario\"; nel 1979 realizza \"Topolino e l'enigma di Mu\", storia d'esordio del professor Zapotec, archeologo e direttore del museo di Topolinia.\nTra le altre collaborazioni di De Vita, quella con Alfredo Castelli, il creatore di Martin Myst\u00e8re che port\u00f2 alla realizzazione nel 1977 di \"Topolino e il triangolo delle Bermude\", sempre con Pippo.\nAnni ottanta.\nNegli anni ottanta realizza varie storie nelle quali il personaggio di Pippo, solitamente spalla di Topolino, diviene protagonista, come ad esempio nella saga di genere \"fantasy\" \"della spada di Ghiaccio\", ritenuta uno dei vertici della carriera dell'autore e nella saga di \"Topolino e i Signori della Galassia\", ispirata a \"Guerre stellari\" e sceneggiata da Giorgio Pezzin.Nel 1983 ripropone Zapotec nella storia in due puntate \"Topolino e l'arca di Bubanassar\", quindi, nel 1984, collabora a due progetti: per le pagine dello speciale \"Topolino Pi\u00f9\" e per le pagine della rivista \"Topolino estate\". Del 1985 \u00e8 la storia \"Topolino e l'acceleratore nucleare\" (\"Topolino\" n. 1563 del 10 novembre 1985) ambientata al CERN di Ginevra nel periodo in cui era in costruzione il LEP, il pi\u00f9 grande acceleratore di particelle mai costruito, che \u00e8 presente nelle tavole della storia.\nNel 1985 Bruno Concina e Giorgio Pezzin elaborano, separatamente, il progetto della macchina del tempo. Viene deciso di affiancare a Zapotec il professor Marlin, l'ideatore della macchina del tempo e spalla di Zapotec stesso, per evitare che le spiegazioni di quest'ultimo diventassero dei monologhi troppo prolissi. Le idee dei due sceneggiatori, mediate dall'allora direttore artistico Franco Fossati, danno origine alla saga, nel 1985, iniziata con \"Topolino e il segreto della Gioconda\" (che doveva essere la terza storia della serie: questo disguido fu dovuto al ritardo nella realizzazione della storia di apertura, \"Topolino e gli enigmi del tempo\", di Pezzin).\nCon il personaggio di Indiana Pipps, parodia del personaggio di Indiana Jones, ideato nel 1988 da Bruno Sarda, Uggetti e Colantuoni, realizza varie storie come \"Indiana Pipps e il ritorno dei Big-Foot\", \"Indiana Pipps e la valle dei 7 soli\", e molte altre. Un altro personaggio che ha avuto l'esclusiva di disegnare \u00e8 la cometa Beta, una piccola cometa che nasce nella nube di Oort e fa il suo esordio nel 1992 sul \"Topolino\" n. 1918 con la storia \"Topolino e la cometa Beta\", su testi di Fabio Michelini. L'anno seguente, col n. 1987 del 1993, entra in gioco anche la cometa Teta (gi\u00e0 intravista nella storia precedente), in \"Topolino &amp; Eta Beta e la cometa Teta\".\nAnni novanta e duemila.\nNel 1990 partecipa alla realizzazione delle dodici puntate della storia \"Alla ricerca della pietra zodiacale\" che ripropone le storie corali tra paperi e topi, disegnando 8 dei 12 episodi (gli sono a opera di Franco Valussi). Questa \u00e8 la storia pi\u00f9 lunga mai apparsa su un periodico Disney quanto a numero di pagine. Con \"Topolino e il tesoro della Mayflower\" inizia la serie \"C'era una volta... in America\". Su testi di Pezzin, De Vita disegna 12 dei 14 capitoli di cui si compone la saga. Nel 1993 realizza da parodia della serie horror \"Dylan Dog\" in \"Topolino e il talismano elfico\". A partire dal 1999 collabora con Pezzin a una nuova serie dalle venature horror e fantasy, le avventure di Top de Tops, avo di Topolino, protagonista della serie \"Tops Stories\". La saga va avanti per 12 storie, durante le quali De Vita apporta modifiche alle sceneggiature che gli vengono proposte. Alla lunga Pezzin non gradisce, soprattutto quando ad essere modificata \u00e8 la conclusione della storia, e si consuma la separazione tra i due.\nInizia una collaborazione con Casty con la storia pubblicata sul n. 2503 di \"Topolino\", \"Topolino e le bizzarrie di Neoville\", alla quale segue \"Topolino e il mistero pop\". De Vita \u00e8 inoltre il primo a disegnare il nuovo personaggio ideato da Casty, \"Vito Doppioscherzo\", ennesimo nemico di Topolino, che fa il suo esordio in \"Topolino e il magnifico doppioscherzo\", nel n. 2535, per poi tornare \"Topolino e le regolissime del Guazzab\u00f9,\" nel n. 2580\nL'abbandono dei paperi.\nCol tempo De Vita comincia ad apprezzare sempre meno uno dei due tipici \"mondi\" del fumetto disneyano, ovvero quello dei paperi. Nel 2020, intervistato dal portale \"Ventenni Paperoni\" ha affermato di aver smesso perch\u00e9 a suo riteneva Paperino inflazionato nei suoi aspetti negativi come la sfortuna; egli stesso disegn\u00f2 per la prima volta Spectrus, un nemico di Paperinik, all'interno della saga della Pietra zodiacle nel 1990.\nNel 1996 \u00e8 pubblicata la sua ultima storia avente come soggetto i paperi, \"Zio Paperone e i guardiani del tempo\" (sceneggiatura di Carlo Gentina), pubblicata in due parti sul n. 2130 di \"Topolino\". Da quel momento in poi disegner\u00e0 i personaggi di Paperopoli solo sporadicamente e mai in storie complete: nel 2001 partecipa alla realizzazione di \"Zio Paperone e l'incredibile avventura di capodanno\" dove, con altri 42 disegnatori, realizza una singola tavola della storia; in seguito, negli anni 2010, realizza alcune tavole autoconclusive con i personaggi di Paperopoli in occasioni speciale, come il compleanno di Paperino o Topolino.\nLa storia \"Qui, Quo, Qua e il tempo delle mele\" del Topolino numero 1688, da lui disegnata su testo di Massimo Marconi, \u00e8 stata scelta come migliore storia degli anni ottanta per celebrare i primi 50 anni di \"Topolino\" libretto.\nLe ultime storie e il ritiro.\nSul numero 3331 di Topolino, del 25 settembre 2019, viene pubblicata l'ultima storia da lui interamente realizzata: \"Indiana Pipps e il falso pianeta\".\nIl 28 maggio 2020, sul numero 3366 di Topolino, viene pubblicata \"SuperPippo e Indiana Pipps in: arachidi e piramidi\", l'ultima storia di De Vita dopo 59 anni di carriera.\nNel maggio 2020, in un'intervista al sito online Fumettologica conferma il ritiro dalle scene del fumetto."}
{"id": "60189", "revid": "73843", "url": "https://it.wikipedia.org/wiki?curid=60189", "title": "Dol Guldur", "text": "Dol Guldur \u00e8 una fortezza di Arda, l'universo immaginario fantasy creato dallo scrittore inglese J. R. R. Tolkien.\nChiamata anche \"Colle di Stregoneria\" (\"Hill of Sorcery\" in lingua originale), era una fortezza di Sauron nel Bosco Atro meridionale. Viene menzionata per la prima volta (come \"fortezza del Negromante\") ne \"Lo Hobbit\".\nEtimologia.\nSecondo i \"Racconti Incompiuti\", Dol Guldur era originariamente conosciuta nel linguaggio Sindarin come \"Amon Lanc\" (\"Colle Nudo\", da amon \"colle\" e lanc \"nudo\"). Il nome \"Dol Guldur\" deriva dalle parole \"dol\" e \"Guldur\". La parola \"dol\" significa \"testa\" in lingua \"L\u00f3rindol\" ed \u00e8 spesso applicato a colline e montagne. La parola \"Guldur\", a sua volta, deriva dalle parole \"g\u00fbl\" che significa stregoneria, e \"d\u00fbr\" che significa \"oscuro\".\nStoria.\nSauron, facendosi conoscere come il \"Negromante\", si insedi\u00f2 a Dol Guldur dopo il suo ritorno alla Terra di Mezzo, intorno all'anno 1000 della Terza Era, anche se la sua identit\u00e0 non era nota. Dol Guldur era originariamente chiamato Amon Lanc (Colle Calvo), venne fondato all'inizio della Seconda Era e divenne la capitale degli Elfi Silvani di Oropher, che partirono verso i Monti Neri (pi\u00f9 tardi Monti del Bosco Atro) intorno alla met\u00e0 della Seconda Era. Dopo che Sauron assunse il controllo di Amon Lanc, Thranduil, figlio di Oropher, guid\u00f2 la sua gente attraverso il Fiume Selva, dove rimasero.\nIl Bianco Consiglio credeva che il potere fosse detenuto da uno dei Nazg\u00fbl, ma Gandalf pensava che il male stanziato a Dol Guldur potesse essere quello di Sauron. Quando Gandalf vi si rec\u00f2, nel 2063, Sauron, non ancora potente, fugg\u00ec verso est per poi fare ritorno nel 2460, tre anni prima del ritrovamento dell'Unico Anello da parte di Sm\u00e9agol lo hobbit.\nNel 2845 Thr\u00e1in II, Re del Popolo di Durin in esilio e custode dell'ultimo dei Sette Anelli dei Nani, fu imprigionato nei sotterranei di Dol Guldur. Nel 2850 Gandalf entr\u00f2 di nuovo a Dol Guldur, trovando Thr\u00e1in morente, e fu incaricato di consegnare la mappa e la chiave a Thorin Scudodiquercia, anche se Thr\u00e1in non pot\u00e9 dirgli il suo nome o quello di suo figlio prima di morire. Gandalf si accert\u00f2 che Sauron era il signore di Dol Guldur al tempo.\nGandalf ritorn\u00f2 al Bianco Consiglio facendo pressioni per attaccare il luogo, ma gli fu impedito da Saruman, che ora voleva per s\u00e9 l'Unico Anello, e credeva che si sarebbe rivelato da solo, se il suo padrone fosse stato lasciato in pace per un po', e inoltre stava facendo ricerche per conto suo nei pressi dell'Anduin. Nel 2941, infine, Saruman acconsent\u00ec all'attacco, perch\u00e9 aveva scoperto che i servitori di Sauron stavano cercando nel fiume Anduin e che quindi Sauron era al corrente della fine di Isildur, e voleva impedirgli di cercare nel fiume. L'attacco avvenne nello stesso tempo della Cerca di Erebor. Questo fu accuratamente pianificato da Gandalf, cos\u00ec che Sauron e Smaug non poterono aiutarsi a vicenda, come altrimenti avrebbero di sicuro fatto. Sauron fugg\u00ec a Mordor, avendo oltretutto elaborato i propri piani. Dol Guldur venne rioccupata da tre Nazg\u00fbl. Kham\u00fbl, uno dei tre, ricevette l'ordine di sorvegliare la fortezza.\nDurante la Guerra dell'Anello, le forze di Dol Guldur attaccarono tre volte L\u00f3rien, causando gravi danni ai boschi periferici, ma vennero respinti indietro ogni volta dal potere di Nenya, che solo Sauron stesso poteva contrastare. Dol Guldur venne finalmente distrutta e sanata dagli Elfi di L\u00f3rien, guidati da Celeborn, dopo la sconfitta di Sauron. Rinominata di nuovo in Amon Lanc divenne la capitale del Regno di Celeborn nel Boscoverde meridionale, per un breve periodo.\nAdattamenti.\nDol Guldur \u00e8 uno dei luoghi di maggior importanza nella trilogia cinematografica de \"Lo Hobbit\" diretta da Peter Jackson, sebbene nel romanzo non compaia mai: questo adattamento, infatti, non racconta semplicemente la storia narrata nel libro, ma lo arricchisce con avvenimenti menzionati nelle appendici de \"Il Signore degli Anelli\" e nei \"Racconti incompiuti\", avvenimenti collegati alla vicenda principale del libro. \nNel primo film, Radagast vi si reca, turbato dalle condizioni di decadenza di Bosco Atro, scoprendo che in tale fortezza dimora un Negromante, colpevole della \"malattia\" caduta sulla foresta, e avverte Gandalf di questo pericolo. Con lui, vi fa ritorno nel secondo film, dove Gandalf vi ritrova l'imprigionato Thr\u00e1in II e constata l'esistenza di legioni di orchi pronte alla guerra reclutate dal Negromante (che scopre essere Sauron), venendo sconfitto e imprigionato da quest'ultimo. Nel terzo film, il Bianco Consiglio (Galadriel, Elrond e Saruman) interviene nella fortezza, riuscendo a soccorrere Gandalf (che fugge portato via da Radagast) e a scacciarne Sauron e i Nazg\u00fbl."}
{"id": "60191", "revid": "599013", "url": "https://it.wikipedia.org/wiki?curid=60191", "title": "Vco", "text": ""}
{"id": "60193", "revid": "201640", "url": "https://it.wikipedia.org/wiki?curid=60193", "title": "Fiaba", "text": "La fiaba \u00e8 una narrazione originaria della tradizione popolare, caratterizzata da racconti medio-brevi e centrati su avvenimenti e personaggi fantastici (fate, orchi, giganti e cos\u00ec via) coinvolti in storie con a volte un sottinteso intento formativo o di crescita morale.\nNonostante la tendenza generalizzata a considerare la fiaba e la favola come la stessa cosa ed i due termini sinonimi, si tratta invece di generi ben distinti: la favola \u00e8 un componimento estremamente corto, in genere della durata di poche righe, con protagonisti in genere animali dal comportamento antropomorfizzato o esseri inanimati, la trama \u00e8 condensata in avvenimenti semplici e veloci e, infine, l'intento allegorico e morale \u00e8 molto esplicito, a volte indicato dall'autore stesso come postilla al testo; ancor pi\u00f9 importante di tutto ci\u00f2, la discriminante principale fra favola e fiaba \u00e8 per\u00f2 la presenza o meno dell'elemento fantastico e magico, caratteristica peculiare della fiaba e completamente assente nella favola, basata invece su canoni realistici.\n\u00c8 diffusa l'opinione per cui le fiabe siano tradizionalmente pensate per intrattenere i bambini, ma non \u00e8 del tutto corretto: esse venivano narrate anche mentre si svolgevano lavori comuni, per esempio la filatura, lavori fatti di gesti sapienti, ma in qualche modo automatici, che non impegnavano particolarmente la mente. Erano per lo pi\u00f9 lavori femminili ed \u00e8 anche per questo che la maggior parte dei narratori \u00e8 femminile, oltre al fatto che alle donne era attribuito il compito di cura e di intrattenimento dei bambini. Le fiabe, tutto sommato, erano un piacevole intrattenimento per chiunque e, \"davanti al fuoco\", erano gradite sia agli adulti che ai bambini di entrambi i sessi.\nIn Europa esiste una lunga tradizione orale legata alle fiabe, che riveste un grande interesse per la scienza etnoantropologica. Inoltre, diversi autori hanno raccolto fiabe tradizionali o creato nuove fiabe riprendendo creativamente gli stilemi delle fiabe tradizionali. Fra i trascrittori di fiabe pi\u00f9 noti della tradizione europea si possono citare Giambattista Basile, il primo a utilizzare la fiaba come forma di espressione popolare, Charles Perrault (Francia), i fratelli Grimm (Germania) e Giuseppe Pitr\u00e8 (Italia), nonch\u00e9 i pi\u00f9 recenti Italo Calvino (Italia), William Butler Yeats (Irlanda) e Aleksandr Afanas'ev (Russia).\nFra gli inventori di fiabe pi\u00f9 celebri ci sono invece il danese Hans Christian Andersen, l'italiano Carlo Collodi (inventore di \"Pinocchio\"), i britannici James Matthew Barrie (\"Peter Pan\"), Lewis Carroll (con l'opera \"Le avventure di Alice nel Paese delle Meraviglie\") e Kenneth Grahame (con i racconti \"Il drago riluttante\" e \"Il vento tra i salici\"), lo statunitense Frank Lyman Baum (autore del \"Meraviglioso mago di Oz\") e ancora Gianni Rodari ed Emilio Salgari con le loro storie per ragazzi. Tra le fiabe pi\u00f9 popolari troviamo Cappuccetto Rosso, Cenerentola e Pollicino.\nLa fiaba popolare.\nLe fiabe sono state tramandate a voce di generazione in generazione per lunghi secoli e chi narrava le fiabe spesso le modificava o mescolava gli episodi di una fiaba con quelli di un'altra, dando a volte origine ad un'altra fiaba.\nEsse hanno un'origine popolare: descrivono la vita della povera gente, le sue credenze, le sue paure, il suo modo di immaginarsi i re e i potenti e venivano raccontate da contadini, pescatori, pastori e montanari attorno al focolare, nelle aie o nelle stalle; non erano considerate, come ora, solamente racconti per bambini, ma rappresentavano un divertimento anche per gli adulti ed avevano grande importanza per la vita della citt\u00e0.\nLe fiabe raccontano alcuni aspetti del reale, con una veste di storiella puerile e con un infallibile lieto fine: il \"Pollicino\" abbandonato nei boschi, la \"Cenerentola\" segregata dalla matrigna e schiavizzata, la \"Biancaneve\" che scappa e si rifugia nel bosco possono essere visti come esempi della quotidianit\u00e0 del XIX e XX secolo.\nLe caratteristiche delle fiabe.\nTutte le fiabe del mondo hanno caratteristiche analoghe:\nTra i personaggi della fiaba troviamo:\nStruttura della fiaba.\nPossiamo distinguere quattro elementi:\nIl linguaggio.\nIl linguaggio della fiaba \u00e8 quello dei narratori del popolo, in genere molto semplice e talvolta un po' sgrammaticato, ma ricco di modi di dire e di formule popolari. Viene solitamente utilizzato il discorso diretto perch\u00e9 le battute del dialogo permettevano al narratore di cambiare la voce e di tener viva l'attenzione di chi ascoltava.\nSono frequenti e quasi obbligatorie le ripetizioni (\u00abCammina, cammina...\u00bb, \u00abCerca, cerca...\u00bb, \u00abTanto, tanto tempo fa...\u00bb, \u00abC'era una volta...\u00bb) e le triplicazioni, perch\u00e9 raccontare tre volte lo stesso fatto aveva lo scopo di allungare la storia, di renderla pi\u00f9 chiara e di prolungare la sensazione di mistero. Le formule d'inizio e le formule di chiusura sono quasi sempre le stesse (\u00abC'era una volta...\u00bb, \u00abIn un paese lontano...\u00bb, \u00ab...e vissero tutti felici e contenti\u00bb), numerose le formule magiche e le filastrocche.\nCome nella pubblicit\u00e0, la ripetizione e la ridondanza permettono una migliore penetrazione dei contenuti ed una pi\u00f9 persistente memorizzazione, ma, prima di questo, corrispondono ad un'esigenza propria della didattica infantile.\nIl tempo.\nIl tempo della fiaba ha caratteristiche proprie particolari, che presentano analogie con il sogno. In primo luogo il tempo della fiaba \u00e8 astorico, cio\u00e8 non si pu\u00f2 posizionare in un periodo storico preciso. In secondo luogo il suo fluire \u00e8 solitamente irregolare, non assimilabile al tempo scandito dall'orologio; a volte sono presenti dei \"flashback\", dove si parla di cose o persone \"perdute\" o, comunque, avvenimenti spiacevoli avvenuti nel passato. Inoltre, spesso le fiabe vengono ambientate nel Medioevo (anche se non esclusivamente), epoca storica nella quale predominava la monarchia, mettendo in risalto la romanticit\u00e0 di essere un personaggio di stirpe reale (principe o principessa) e trascurando, invece, l'aspetto della condizione economica del popolo.\nSi pu\u00f2 dire, infine, che le fiabe vengono, solitamente, collocate in uno spazio temporale irreale, strutturandole sulle basi di antiche leggende (con draghi, animali parlanti, ecc.), stimolando in tal modo la fantasia e la creativit\u00e0 del bambino ed aiutandolo a creare attorno a s\u00e9 un mondo che sar\u00e0 di aiuto per la sua infanzia; l'importante \u00e8 che egli, con il passare degli anni, impari a fare buon uso della fantasia, senza confonderla con la realt\u00e0.\nIl rito d'iniziazione.\nSi pensa che esista una relazione tra la fiaba e i riti di iniziazione cio\u00e8 quei riti, quelle cerimonie attraverso le quali i giovani affrontando e superando delle prove dimostravano il loro valore prima di iniziare la vita da adulti, ed \u00e8 collegabile con la fiaba perch\u00e9 basta pensare alle prove che devono superare i personaggi delle fiabe prima di raggiungere il lieto fine. Un esempio \u00e8 Hansel e Gretel.\nNel 1946 appariva in russo il saggio di Vladimir Propp \"Le radici storiche dei racconti di fate\" e gi\u00e0 nel 1949 usciva a Torino nella traduzione italiana di Clara Coisson. Il libro sulle radici storiche doveva essere in origine il capitolo conclusivo del saggio sulla morfologia della fiaba: dopo averne studiato la forma, il folklorista ne indagava le origini, la genesi con l'ausilio delle ricerche etnografiche del tempo. Ma la ricerca si svilupp\u00f2 tanto da diventare un libro a s\u00e9 stante.\nLa conclusione che Propp raggiunge attraverso un lungo esame analitico \u00e8 che per la maggior parte gli elementi costitutivi delle fiabe debbano farsi risalire a riti e miti \"primitivi\" (del regime del clan), e pi\u00f9 specialmente al \"ciclo d'iniziazione\" e alle \"rappresentazioni della morte\".\nLe fiabe popolari, soprattutto quelle di magia, sono quindi il ricordo di un'antica cerimonia chiamata \"rito d'iniziazione\" che veniva celebrata presso le comunit\u00e0 primitive.\nDurante questo rito veniva festeggiato in modo solenne il passaggio dei ragazzi dall'infanzia all'et\u00e0 adulta. Essi venivano sottoposti a numerose prove con le quali dovevano dimostrare di saper affrontare da soli le avversit\u00e0 dell'ambiente e di essere pertanto maturi per iniziare a far parte della comunit\u00e0 degli adulti.\nDopo le prove, i ragazzi e le ragazze, come in una rappresentazione teatrale guidata spesso da uno stregone, dovevano \"morire\" per celebrare la morte dell'infanzia. Questa loro morte temporanea veniva di solito provocata con sostanze stupefacenti e al risveglio i giovani venivano considerati adulti.\nDal rito alla fiaba.\nCol passare del tempo il rito d'iniziazione non si celebr\u00f2 pi\u00f9 e ne rimase solamente il ricordo, ma gli anziani continuavano a ripeterlo nei loro racconti.\nIl racconto degli anziani venne tramandato per secoli e secoli, con trasformazioni continue, anche quando il ricordo del rito si era perso del tutto e nacque cos\u00ec la fiaba.\nNella fantasia di chi tramandava i racconti i giovani, sottoposti al rito, sono diventati i protagonisti delle fiabe, gli stregoni sono diventati i personaggi che fanno paura come gli orchi, le streghe, i mostri, i lupi e le armi, che ricevevano i ragazzi, sono diventate i doni magici che i protagonisti delle fiabe ricevono dagli aiutanti che incontrano.\nRicerca e interpretazione.\nLo studio dei racconti popolari inizia poco dopo il 1900 e si rivolge quasi esclusivamente alla fiaba e alla saga, mentre l'interesse per altri generi narrativi nasce solamente negli ultimi decenni.\nUno dei pi\u00f9 grandi studiosi della fiaba del \u2018900 fu lo studioso russo Vladimir Propp che negli anni '30 del 900 nella sua opera \"La morfologia della fiaba\", ha esaminato molte fiabe tradizionali e ha osservato che in ogni fiaba si possono riscontrare degli elementi costanti, che si ripetono da una fiaba all'altra come delle situazioni e dei personaggi ben definiti e in contrasto tra di loro. A questi elementi ha dato il nome di Ruoli e Funzioni.\nOltre alle fiabe tradizionali esistono anche fiabe moderne che, rispetto a quelle tradizionali hanno caratteristiche molto diverse. Infatti le fiabe moderne sono ambientate ai giorni nostri o in tempi vicini a noi. Possono contenere indicazioni precise sia di tempo che di luogo. A volte manca addirittura il lieto fine ed in genere il linguaggio \u00e8 pi\u00f9 scorrevole e corretto. Uno degli autori pi\u00f9 famosi che ha rivoluzionato il modo di scrivere le fiabe \u00e8 il famoso scrittore Gianni Rodari.\nDifferenza tra fiaba e favola.\nEntrambe sono racconti fantastici, solo che nella fiaba abbiamo essere umani oltre che animali che potrebbero parlare. Nella favola, invece, sono quasi spesso animali umanizzati cio\u00e8 animali che dicono o fanno cose come gli esseri umani. Nella fiaba e nella favola il tempo \u00e8 indefinito mentre il luogo nelle fiabe \u00e8 quasi sempre una casa stregata, un castello, un bosco incantato, mentre nelle favole sono luoghi naturali come, ad esempio, campi, vigneti, boschi, foreste e cos\u00ec via\u2026\nCi sono poi i personaggi, nelle fiabe il protagonista \u00e8 sempre il personaggio principale della storia che ha un compito da svolgere, una difficolt\u00e0, un problema da risolvere mentre nelle favole sono quasi sempre animali che per\u00f2 sono umanizzati. Inoltre nelle fiabe c'\u00e8 l'antagonista, che c'entra di ostacolare il protagonista, mentre nella favola non c'\u00e8. Altra differenza \u00e8 la prova che \u00e8 una situazione difficile o un problema che il protagonista deve affrontare mentre nella favola non c'\u00e8. Altro elemento che nella favola non c'\u00e8 mentre nella fiaba s\u00ec \u00e8 l'oggetto magico che pu\u00f2 essere un tappeto, un cilindro, una bacchetta, una rana, una spada e cos\u00ec via... Altro elemento conclusivo che nelle favole non c'\u00e8 e nelle fiabe invece s\u00ec \u00e8 il lieto fine. Infine un elemento che in tutte le favole c'\u00e8 e nelle fiabe no \u00e8 la morale.\nI fratelli Grimm.\nI fratelli Jacob (1785-1863) e Wilhelm (1786-1859) Grimm sono da ritenersi i fondatori della ricerca sul racconto popolare, in particolare sulle fiabe. Secondo le teorie di quell'epoca, i fratelli Grimm partono dall'idea che ogni popolo ha una sua anima che si esprime con la massima purezza nella lingua e nella poesia, nelle canzoni e nei racconti.\nEssi per\u00f2 sostengono che, con il trascorrere del tempo, i popoli hanno perduto in parte la propria lingua e la propria poesia, soprattutto nei ceti pi\u00f9 elevati e pu\u00f2, quindi, essere ritrovata solamente negli strati sociali inferiori. In questa ottica, le fiabe sono i resti dell'antica cultura unitaria del popolo e costituiscono una fonte preziosa per la ricostruzione di quella cultura pi\u00f9 antica.\nNel 1812 e nel 1815 pubblicarono due volumi dei \"Kinder- und Hausm\u00e4rchen\", per un totale di 156 fiabe che formano il punto di partenza dello studio dei racconti o fiabe popolari. Mentre in un primo momento essi partono dall'idea che le fiabe siano tutte di origine tedesca, nel 1819, nella seconda ristampa della loro opera, essi introducono il concetto che esista un passato indoeuropeo per spiegarne le affinit\u00e0.\nAltre teorie interpretative.\nLa pubblicazione di \"Kinder- und Hausm\u00e4rchen\" stimola, in Germania e in altri paesi, un'intensa attivit\u00e0 di raccolta e di pubblicazioni.\nSi scopre cos\u00ec che fiabe simili compaiono anche al di fuori dell'Europa, nell'India, ma anche nei territori linguistici semiti e turchi e presso i cinesi.\nNel 1859 l'indianista Theodor Benfey (1809-1881) propone la teoria che le fiabe siano nate in India, non come miti, ma come racconti didascalici buddhisti, e che siano giunte in Europa principalmente attraverso vie letterarie, come \"Le mille e una notte\".\nMa anche questa teoria gradualmente dovr\u00e0 essere abbandonata, perch\u00e9 si incontrano racconti che presentano le caratteristiche delle fiabe anche presso popolazioni che non hanno avuto mai contatti con la cultura indiana.\nUn altro filone interpretativo di fiabe e miti \u00e8 quello in chiave alchemico-ermetica, di cui uno dei fondatori potrebbe essere considerato il benedettino Dom Antoine-Joseph Pernety (1716-1796), autore de \"Le favole egizie e greche\" e di un \"Dizionario mito-ermetico\"; anche se la tendenza ad interpretare le leggende popolari e letterarie del passato come trasposizioni simboliche di un iter iniziatico legato alla \"Grande Opera dell'Alchimia\" \u00e8 diffusa presso numerosi autori di questa antica disciplina esoterica. Fra gli studi pi\u00f9 recenti (in lingua italiana) si trova \"Alchimia della Fiaba\" di Giuseppe Sermonti.\nIl contributo dell'antropologia.\nNella seconda met\u00e0 dell'Ottocento, per merito dell'antropologia, si sviluppano idee sulla cultura umana che influenzeranno anche la ricerca sulle fiabe.\nNasce infatti la convinzione che tutti gli uomini, a qualsiasi razza o cultura appartengano, possiedono fondamentalmente la stessa struttura psicologica e se esistono differenze, queste sono di carattere culturale.\nQuesta teoria implica che le fiabe e i motivi fiabeschi possano aver avuto origini dovunque, indipendentemente l'uno dall'altro.\nL'interpretazione della fiaba di Vladimir Propp si basava gi\u00e0 sugli studi dell'antropologia occidentale allora disponibili; essa fu proseguita, sviluppata e modificata dal folclorista e mitologo Eleazar Meletinskij e da un gruppo di studiosi da lui coordinati: la struttura della fiaba riconosciuta da Propp nella sequenza di trentuno funzioni fu riorganizzata in tre prove principali; inoltre furono messe in relazione le forme della fiaba in tutto il mondo con le prime forme della narrazione mitologica, come le leggende sui \"trickster\".\nL'interpretazione di Sigmund Freud.\nNel 1900 Sigmund Freud pubblica \"L'interpretazione dei sogni\" e spiega che quando l'uomo, nella sua vita, reprime qualche desiderio della vita istintuale, questo ricompare sotto forma di sogno durante il sonno e di sintomo durante la veglia.\nEgli porta due esempi di sogni collegati alle fiabe:\nLa teoria psicoanalitica ha indotto moltissimi studiosi a vedere nella fiaba la risoluzione catartica dei problemi del bambino in crescita.\nIn effetti gli eroi delle fiabe spesso sono giovani che devono trovare la loro strada nel mondo, combattendo contro l'orco e il loro iniziale fallimento \u00e8 interpretato in molti casi come l'incapacit\u00e0 di emanciparsi dall'influenza dei genitori che non l'aiutano in questo processo di formazione.\nGli archetipi di Carl Gustav Jung.\nUn'altra importante direzione nello studio della fiaba nasce dalla psicologia di Carl Gustav Jung e della sua scuola.\nJung sostiene che ogni essere umano desidera sviluppare le sue innate potenzialit\u00e0 e che a questo scopo l'inconscio e la coscienza devono cooperare.\nSe questo processo non si sviluppa in modo armonico, ha luogo una reazione dell'inconscio che si esprime nei sogni, nelle fantasie e nelle fiabe, che mostrano appunto profonde affinit\u00e0 presso i popoli di tutto il mondo.\nQueste modalit\u00e0 di relazione sono chiamate da Jung \"archetipi\". Pertanto, l'inconscio pu\u00f2 esprimersi nell'immagine archetipa del grande bosco o del mare che l'eroe o l'eroina della fiaba devono attraversare.\nJung interpreta anche i personaggi come figure archetipe. Se l'eroe, egli dice, non riesce pi\u00f9 ad andare avanti e viene un vecchio in suo aiuto, il vecchio rappresenta uno degli archetipi dell'anima, del giudizio, della concentrazione mentale, ossia un modello etico di comportamento. Per esempio uno di questi archetipi \u00e8 Yama, il \"trasportatore d'anime\" nelle culture orientali.\nAltri studi sulla fiaba.\nHedwing von Beit, una studiosa della scuola junghiana, d\u00e0 questa interpretazione alla fiaba di \"H\u00e4nsel e Gretel\": poich\u00e9 i bambini non sono attrezzati alle difficolt\u00e0 della vita essi diventano le vittime della strega che \u00e8 l'antagonista dello spirito e solamente quando essi riescono ad affrontarla con sicurezza vi \u00e8 il lieto fine.\nAltrettanto importante \u00e8 Marie-Louise Von Franz, allieva di C. G. Jung, la quale ha dedicato numerosi suoi scritti sull'argomento fiabesco (\"Le fiabe interpretate\", \"Il femminile nella fiaba\", \"L'ombra e il male nella fiaba\").\nSi \u00e8 occupato dello studio della fiaba anche il fondatore dell'antroposofia, Rudolf Steiner, che considera le fiabe come un mezzo per risvegliare l'anima alla vita, in un mondo moderno che non ne permette pi\u00f9 l'espressione. \nAd esempio, analizzando la fiaba di \"Tremotino\", vede nelle vicende del personaggio la forza che d\u00e0 all'anima (la figlia del re) la capacit\u00e0 di realizzare uno scopo (trasformare la paglia in oro) in questo mondo pieno di avversit\u00e0.\nTra l'Ottocento e il Novecento i finlandesi Kaarle Krohn e Antti Aarne elaborano il metodo storico-geografico. Questo metodo cerca di stabilire, sulla base del maggior numero di varianti letterarie e orali di una fiaba, il territorio di diffusione e di ricostruirne la forma originale.\nIl metodo storico-geografico ha avuto grande importanza nell'evoluzione della ricerca sulla fiaba e ne \u00e8 nato, nel 1910, il \"Catalogo delle fiabe di Aarne\", nel quale ad ogni fiaba \u00e8 attribuito un numero. Sulla base del metodo storico-geografico sono sorti nel corso del tempo decine di cataloghi regionali o nazionali.\nAllo stesso Aarne si deve anche un altro metodo di classificazione molto noto; il metodo si basa su un \"indice dei tipi\" e fu rivisto ed esteso da Stith Thompson, per cui viene chiamato metodo di Aarne-Thompson. L'indice dei tipi raccoglie circa 2500 \"motivi\" ricorrenti nelle fiabe, consentendo di descrivere in forma numerica (e quindi catalogare in modo efficace) ogni fiaba.\nNel periodo prebellico la tradizionale ricerca sulle fiabe si rivolgeva principalmente al contenuto ed esclusivamente di quelle fiabe che si ritenevano molto antiche; tuttavia, dopo la prima guerra mondiale, all'interesse per il narratore si unisce l'interesse per gli ascoltatori e, di conseguenza, l'interesse per il contesto sociale in cui si colloca la narrazione.\nIl noto psicoanalista austriaco Bruno Bettelheim (morto nel 1990, autore del libro: \"Il mondo incantato\"), analizza il significato psicologico della fiaba e l'aiuto che pu\u00f2 offrire nel delicato periodo della crescita dell'individuo. La fiaba evoca situazioni che aiutano il bambino ad elaborare le difficolt\u00e0 che deve affrontare nel corso della sua esistenza. Ogni fiaba proietta nel lieto fine l'integrazione di qualche conflitto interiore. \"H\u00e4nsel e Gretel\", che alla fine sconfiggono la perfida strega, dimostrano che \u00e8 possibile superare la paura, frequente nel bambini, di essere abbandonati dai propri genitori. In \"Pollicino\" \u00e8 il piccolo uomo intelligente a sconfiggere il feroce e stupido gigante.\nAi giorni nostri Clarissa Pinkola Est\u00e9s (una psicologa autrice del libro: \"Donne che corrono con i lupi - Il mito della donna selvaggia\") ha raccolto una notevole mole di materiali attinto dal mondo delle fiabe e dei racconti popolari e su tale base ha costruito un'interpretazione psicoanalitica, enucleando una serie di archetipi di tipologie femminili utili per descrivere la psiche della donna. La psicologa parte dal presupposto che in ogni donna si nasconde un essere naturale e selvaggio, una forza potentissima formata di istinti e creativit\u00e0 passionale. La donna selvaggia rappresenta, secondo l'autrice, una specie gravemente minacciata. Bench\u00e9 la sua presenza sia innata, secoli di cultura e civilt\u00e0 l'hanno soffocata cercando di rintuzzarne gli slanci pi\u00f9 pericolosi, incanalandola in uno stereotipo rigido di sottomissione.\nI trascrittori di fiabe.\nPer lungo tempo le fiabe popolari furono tramandate solo oralmente; solo in seguito alcuni studiosi e scrittori le raccolsero dalla viva voce del popolo e le trascrissero, cercando di conservare le caratteristiche del \"linguaggio parlato\".\nFra le pi\u00f9 conosciute trascrizioni di fiabe ci sono quelle di ambiente arabo, raccolte nel Settecento, in \"Le mille e una notte\", la raccolta delle fiabe popolari nel \"Pentamerone\" di Giambattista Basile, \"I racconti di Mamma Oca\" di Charles Perrault, le fiabe tedesche riscritte dai fratelli Jakob e Wilhelm Grimm nell'Ottocento, le fiabe e i racconti popolari siciliani raccolti da Giuseppe Pitr\u00e8 alla fine del XIX secolo, le \"Sessanta Novelle Popolari Montalesi\" di Gherardo Nerucci e le \"Fiabe italiane\", tradotte in italiano da trascrizioni dialettali gi\u00e0 esistenti, da Italo Calvino nel 1956.\nLa cultura dei popoli nelle fiabe.\nTutte le fiabe hanno in comune numerosi tipi di personaggi e narrano fatti molto simili, ma a una lettura attenta si scopre che esse, pur nella loro somiglianza, rivelano culture differenti.\nOgni popolo ha infatti ambientato le proprie fiabe nel paesaggio in cui viveva e, narrandole, ha fatto continui riferimenti alle proprie abitudini, alle proprie tradizioni, alle regole della propria societ\u00e0.\nIl popolo russo ha tramandato le sue fiabe ambientate nella steppa, con zar e zarine, gli Inuit le hanno ambientate tra i ghiacci, con cacciatori di foche e di orsi; i popoli nord-americani nelle praterie, con bisonti e coyote.\nAnche gli eroi sono diversi, secondo il paese nel quale \u00e8 ambientata la fiaba, e se in Europa si tratta spesso di principi o ciabattini, in Arabia abbiamo sceicchi o beduini, in Cina mandarini o filatori di seta. Cos\u00ec come sono diversi gli esseri fantastici o soprannaturali. Nelle fiabe ambientate in Europa si trovano i diavoli, gli gnomi, i \"troll\", la strega \"Baba Jaga\", in Cina i draghi, nei territori islamici i \"djinn\".\nAttraverso le fiabe si possono ricavare moltissime informazioni, utili per conoscere la vita dei popoli nel passato e molto spesso anche nel presente.\nLa fiaba d'autore.\nPer molto tempo le fiabe furono esclusivamente patrimonio del popolo e tramandate oralmente, ma in seguito questo tipo di racconto si diffuse in ambienti diversi, per esempio tra i nobili, nelle corti.\nCi furono cos\u00ec scrittori che incominciarono a rielaborare le fiabe e a trascriverle usando un linguaggio pi\u00f9 raffinato, aggiungendo nuovi episodi e, spesso, inventandone di nuove.\nNacque, in tal modo, la fiaba d'autore che divenne un vero e proprio genere letterario.\nCos\u00ec, se le fiabe popolari sono il prodotto della tradizione, le fiabe d'autore nascono dall'inventiva di uno scrittore che, pur ispirandosi spesso alle fiabe della tradizione orale, si esprime con un linguaggio diverso e con motivi nuovi.\nFra gli autori pi\u00f9 famosi di fiabe ci fu in Italia Giambattista Basile che, nel XVII secolo, scrisse il \"Pentamerone\" o \"Lo cunto de li cunti\", in cui rielabor\u00f2 in lingua napoletana cinquanta fiabe popolari, in Francia Charles Perrault che scrisse, sempre nel XVII secolo, \"I racconti di Mamma Oca\" ispirandosi a motivi popolari e in Danimarca Hans Christian Andersen che rielabor\u00f2 molte fiabe popolari e ne scrisse di nuove; anche gli scrittori di romanzi come Oscar Wilde si sono dedicati alla fiaba: nel 1888 Wilde pubblic\u00f2 \"The Happy Prince and Other Stories\".\nGrande teorico della fiaba fu J. R. R. Tolkien, che nel suo saggio \"Sulle Fiabe\", contenuto nella raccolta \"Albero e foglia\", analizza il genere studiandone origini, significato e funzione, e facendo un'attenta analisi di molti racconti di ogni tempo che possono essere considerati, pi\u00f9 o meno, appartenenti al genere della \"fiaba\".\nL'eredit\u00e0 della fiaba.\nAncora oggi, nelle opere degli scrittori moderni, possiamo riconoscere l'eredit\u00e0 della fiaba. Nei racconti fantastici, nelle storie di fantascienza, \"fantasy\" e \"horror\" e in altri generi di narrativa, dove s'incontrano esseri incredibili e accadono fatti straordinari come nelle fiabe, ma \u00e8 soprattutto nella narrativa per ragazzi ad essere evidente l'eredit\u00e0 della fiaba. Sono state ereditate, si pensi, attraverso generazioni e generazioni con l'ascolto."}
{"id": "60195", "revid": "254059", "url": "https://it.wikipedia.org/wiki?curid=60195", "title": "Charles Denis Bourbaki", "text": "Carriera Militare.\nFiglio del colonnello greco Constantin Denis Bourbaki (1787\u20131827), morto nell'ambito della guerra d'indipendenza greca, decise giovanissimo di intraprendere la carriera militare.\nAmmesso alla \u00c9cole Sp\u00e9ciale Militaire de Saint-Cyr, nel 1836 raggiunse gli Zuavi, poi promosso tenente della Legione Straniera ed aiutante di campo del re Luigi Filippo. Il suo primo combattimento avvenne in Africa: capitano degli Zuavi nel 1842, tenente colonnello del 1\u00ba Reggimento Zuavi nel 1850, colonnello degli Zuavi nel 1851, generale di brigata nel 1854. Comand\u00f2 una parte delle truppe algerine in Crimea, distinguendosi nelle battaglie di Alma, Inkerman e Sebastopoli.\nDivenuto generale di divisione nel 1857, e comandante a Lione nel 1859, partecip\u00f2 alle battaglie di Magenta e Solferino (Seconda guerra di indipendenza) a capo della 3\u00aa Divisione del III Corpo d'armata francese, venendo comandato per un certo tempo nel corpo di occupazione a Cremona.\nUna volta in Francia ottenne il comando delle divisioni di Besan\u00e7on, Grenoble e Metz. Nel 1862 il suo nome fu ventilato quale candidato al trono vacante di Grecia. Dal dicembre 1865 a capo della 1\u00aa Divisione della Guardia imperiale, il 7 luglio del 1869 venne nominato aiutante di campo dell'imperatore Napoleone III,\nLa guerra franco-prussiana.\nIl 27 luglio 1870 l'imperatore gli affid\u00f2 il comando della Guardia Imperiale. Nel corso della guerra franco-prussiana nell'autunno del 1870 oper\u00f2 nell'Armata \"del Reno\" e gioc\u00f2 un grande ruolo nell'assedio di Metz. Lasci\u00f2 la citt\u00e0 con un salvacondotto, per obbedire ad un supposto ordine di convocazione da parte di Napoleone III, gi\u00e0 esule ad Hastings in Inghilterra, dopo la disastrosa battaglia di Sedan.\nRiguadagnata rapidamente la Francia, offr\u00ec i suoi servizi al nuovo ministro della guerra, L\u00e9on Gambetta, e ricevette il comando dell'Armata \"del Nord\". Destituito il 10 novembre, fu trasferito all'Armata della Loira. Obiettivo strategico dell'azione di entrambe le armate era liberare Parigi dall'assedio al quale era stata sottoposta dai prussiani e dai loro alleati, sin dal 19 settembre, 17 giorni dopo la capitolazione di Napoleone III a Sedan.\nNel frattempo veniva concepito un ambizioso piano per liberare Parigi prendendo a tergo le truppe nemiche, attraverso un vasto movimento strategico da Bourges all'Alsazia passando per Belfort. Tale improba azione era affidata all'Armata \"dell'Est\", il cui comando venne affidato al Bourbaki. All'iniziativa doveva partecipare Giuseppe Garibaldi, con i suoi corpi di volontari che agivano nella regione di Digione (battaglia di Digione).\nL'esercito che il governo provvisorio della neonata Repubblica francese aveva messo a disposizione del Bourbaki era mal equipaggiato e peggio addestrato. Ma seppe cogliere una prima vittoria il 9 gennaio (battaglia di Villersexel), procedendo poi a tentare di soccorrere la guarnigione di Belfort, al comando del Pierre Philippe Denfert-Rochereau, assediata sin dal 3 novembre.\nIl 16 gennaio Bourbaki comanda l'assalto alle posizioni tedesche intorno a Belfort. L'assalto costringe il nemico a rinserrarsi verso le mura della citt\u00e0, quando il generale ordina di recuperare le posizioni iniziali. Il 17 gennaio viene respinto un contrattacco portato da un reggimento del Baden. Il 18 Bourbaki ordina la ritirata, senza nemmeno aver impiegato per intero le forze a propria disposizione. Nel momento sommo della propria carriera militare (cosiddetta battaglia di Lisaine) il Bourbaki pecc\u00f2, secondo gli storici militari francesi, di un eccesso di prudenza e di un eccesso di stima dell'avversario che gli sarebbero costati la campagna. La guarnigione di Belfort non avrebbe comunque capitolato sino alla firma dell'armistizio generale, il 18 febbraio.\nVerri\u00e8re-de-Joux.\nLa ritirata di Bourbaki verso Besan\u00e7on veniva interrotta dai tedeschi del Manteuffel che muoveva in direzione di Besan\u00e7on, e sospinta verso la Svizzera. Dei componenti iniziali dell'armata, gli ancora in armi, in rotta ed affamati, raggiungono la frontiera in localit\u00e0 Verri\u00e8re-de-Joux il 31 gennaio.\nIl Consiglio federale elvetico decide una mobilitazione parziale dei riservisti di Vaud, Neuch\u00e2tel e Ginevra a copertura del Giura, al comando del generale Hans Herzog.\nGi\u00e0 il 28 gennaio i francesi avanzarono richiesta di internamento in Svizzera. Il 1\u00ba febbraio Herzog sottoscrisse la convenzione a Verri\u00e8re-de-Joux. Armi, munizioni e materiali sarebbero stati abbandonati alla frontiera. Tra il 1\u00ba ed il 3 febbraio 1871 uomini e cavalli passarono la frontiera e vennero internati in tutti i cantoni della Confederazione, salvo il Ticino.\nLa scena dell'internamento \u00e8 immortalata in un celebre panorama opera di Genevois Edouard Castres, conservato a Lucerna. Gli internati sarebbero stati rimpatriati fra il 13 ed il 22 marzo successivo.\nIl passaggio dell'Armata \"dell'Est\" \u00e8 ricordato in Svizzera come la prima grande azione umanitaria organizzata dalla Croce Rossa, ed una significativa testimonianza della politica di neutralit\u00e0 del Paese. In ogni caso, la Confederazione ottenne dalla Francia un rimborso pari a 12,1 milioni di franchi.\nEpilogo.\nBourbaki medesimo il 26 gennaio deleg\u00f2 le proprie funzioni al generale Justin Clinchant, e tent\u00f2 il suicidio con un colpo di pistola non andato a segno. Venne trasferito in Svizzera ove pot\u00e9 riprendersi. Nel luglio 1871 Bourbaki venne nominato di nuovo governatore militare della piazza di Lione, sino al 1879. Nel 1881 venne costretto al ritiro nella riserva. Nel 1885 si candid\u00f2 senza successo al Senato.\nParadossale \u00e8 stato il destino della memoria del generale. A causa dei suoi rovesci nella guerra prussiana, in Francia i militari cominciarono ad utilizzare, utilizzano a tutt'oggi l'espressione \u00abarmata alla Bourbaki\u00bb per indicare un gruppo disorganizzato di armati, con uniformi eterogenee e privo di rigore militare. Ma proprio per questa fama, il suo nome fu scelto dai matematici francesi che nel 1935 costituirono l'omonima Associazione Bourbaki, avente l'obiettivo di rifondare l'intera matematica secondo il metodo assiomatico, e che utilizzava appunto lo pseudonimo Nicholas Bourbaki come autore delle opere dell'intero gruppo. In questo modo il nome dello sfortunato generale divenne noto a livello mondiale associato ad una fondamentale avventura intellettuale."}
{"id": "60197", "revid": "123877245", "url": "https://it.wikipedia.org/wiki?curid=60197", "title": "Cristiano De Andr\u00e9", "text": "Biografia.\nFiglio del celebre cantautore Fabrizio De Andr\u00e9 (1940\u20131999) e di Enrica \"Puny\" Rignon (1933\u20132004) e nipote del politico e dirigente d'azienda Giuseppe De Andr\u00e9 (1912-1985), viene chiamato Cristiano in quanto \u00e8 il secondo nome del padre e cresce in mezzo alla musica e ai principali nomi del cantautorato italiano degli anni sessanta e settanta. Dopo aver frequentato le elementari alla scuola Diaz di Genova e poi presso un istituto religioso privato, durante l'adolescenza Cristiano studia chitarra e violino al Conservatorio Niccol\u00f2 Paganini di Genova e inizia a collaborare alla stesura delle musiche per spettacoli teatrali.\nNei primi anni ottanta fonda i Tempi Duri con alcuni musicisti di Verona: Carlo Facchini, Carlo Pimazzoni detto \"Loby\" e Marco Bisotto. Il gruppo, di cui esce in quel periodo un unico album, \"Chiamali Tempi Duri\", sono supporter di Fabrizio De Andr\u00e9 sino al loro temporaneo scioglimento nel 1985.\nL'esordio solista.\nNel 1985 Cristiano partecipa per la prima volta al Festival di Sanremo con la canzone \"Bella pi\u00f9 di me\", il cui testo \u00e8 di Roberto Ferri, arrivando quarto nella sezione \"Giovani\" e vincendo il Premio della critica.\nNel 1987 esce il suo primo album da solista, \"Cristiano De Andr\u00e9\", alla cui realizzazione partecipa anche il cantautore Massimo Bubola, contenente anche il brano \"Briciola di pane\", dedicato alla figlia Fabrizia, appena avuta dalla compagna Carmen De Cespedes. Nel 1990 esce l'album \"L'albero della cuccagna\", a cui collaborano fra gli altri Mauro Pagani, Vince Tempera, Ellade Bandini, Ares Tavolazzi e Massimo Bubola.\nIl 25 gennaio 1990 nascono i suoi secondogeniti, i gemelli Filippo e Francesca De Andr\u00e9. Francesca, all'et\u00e0 di ventun anni, nel 2011, partecipa all'ottava edizione dell'Isola dei famosi, con disappunto della famiglia.\nIl terzo album di Cristiano, \"Canzoni con il naso lungo\", esce nel 1992; in esso spicca la collaborazione con Eugenio Finardi. Nel 1993 Cristiano ritorna a Sanremo con il brano \"Dietro la porta\" e si aggiudica il secondo posto assoluto nella categoria Campioni, il Premio della Critica e il Premio Volare. L'album \"Canzoni con il naso lungo\" viene ristampato con il titolo - gi\u00e0 usato - di \"Cristiano De Andr\u00e9\" includendo il nuovo brano.\nNel 1995 esce l'album \"Sul confine\", in cui sono presenti collaborazioni con musicisti con cui Cristiano aveva gi\u00e0 collaborato, come Oliviero Malaspina, e un intervento del padre Fabrizio nel brano \"Cose che dimentico\". Nello stesso periodo, il padre lo coinvolge nell'arrangiamento del brano \"Le acciughe fanno il pallone\" dell'album \"Anime salve\".\nNella seconda met\u00e0 degli anni novanta Cristiano accompagna in \"tour\" il padre Fabrizio con il resto della famiglia (Dori Ghezzi e Luvi), suonando sul palco, al fianco del genitore, numerosi strumenti fra i quali la chitarra e il violino. Nel maggio del 1999 nasce la sua quarta figlia, Alice, avuta da Sabrina La Rosa.\nNel 2001 esce l'album \"Scaramante\", nuova collaborazione di Oliviero Malaspina, ben accolto da pubblico e critica che lo valuta come il culmine della sua produzione artistica. Nel 2002 gira l'Italia con il tour omonimo. Nel 2003 \u00e8 ancora al Festival di Sanremo con \"Un giorno nuovo\"; dopo la partecipazione esce l'omonimo album \"live\", che raccoglie una selezione riarrangiata di brani dai precedenti album.\nSeguono alcuni anni di silenzio dovuti ad alcuni problemi personali, in particolare alla scomparsa di entrambi i genitori. Nel 2004 infatti muore la madre Enrica, la prima moglie del padre Fabrizio, morto nel 1999.\nIl ritorno alle scene e i tour \"De Andr\u00e9 canta De Andr\u00e9\".\nL'11 gennaio 2009 - in occasione del tributo a Fabrizio De Andr\u00e9 trasmesso da Rai 3 nella puntata speciale di \"Che tempo che fa\" - ritorna sulle scene interpretando in diretta dalla sua citt\u00e0, Genova, \"Creuza de m\u00e4\" con Mauro Pagani. Il 7 febbraio 2009 a \"Che tempo che fa\" canta \"'\u00c2 \u00e7\u00edmma\", canzone di suo padre Fabrizio.\nNell'estate 2009 prende il via un tour dal titolo \"De Andr\u00e9 canta De Andr\u00e9 - Live 2009\" in cui Cristiano interpreta dal vivo brani della discografia del padre Fabrizio. Il programma della tourn\u00e9e include una parte estiva (tra giugno e settembre, in arene all'aperto, documentato nel CD-DVD dal vivo \"De Andr\u00e9 canta De Andr\u00e9\" con la regia di Daniele Pignatelli) e una invernale (tra ottobre e dicembre, nei teatri). Visto il successo di pubblico e critica, il tour riparte nel febbraio 2010 con una sessione invernale fino ad aprile. Una seconda sessione estiva comincia nel giugno 2010 e si conclude a Genova il 22 ottobre 2010.\nIl 26 ottobre 2010 la casa discografica Target Music ristampa in un unico cofanetto i due album \"Scaramante\" (2001) e \"Un giorno nuovo\" (2003). Il 15 novembre \u00e8 ospite della trasmissione di Roberto Saviano e Fabio Fazio \"Vieni via con me\", in cui canta il brano \"Don Raffa\u00e9\", pubblicato dal padre nel 1990.\nIl 30 novembre 2010 esce il secondo volume di \"De Andr\u00e9 canta De Andr\u00e9\" con allegato un DVD del concerto \"Notturno dell'Amistade\", tenutosi a Varano de' Melegari l'8 luglio 2010. L'11 dicembre 2010 Cristiano \u00e8 ospite nella trasmissione \"I migliori anni\" e il 12 a \"Niente di personale\" su LA7. Il 15 gennaio 2011 presenta il CD a \"Che tempo che fa\". Inoltre collabora con la cantante Francesca Romana Perrotta per la composizione del brano \"Il demone\".\nIl 23 luglio 2011 partecipa al Festival teatro canzone Giorgio Gaber a Viareggio. Nel 2012 partecipa alla registrazione dell'album tributo a Giorgio Gaber, \"Per Gaber... io ci sono\", reinterpretando il brano \"Buttare l\u00ec qualcosa\".\nIl nono album discografico \"Come in cielo cos\u00ec in guerra\" \u00e8 pubblicato il 2 aprile 2013. Contemporaneamente inizia il \"Come in cielo cos\u00ec in guerra Tour\" che, partendo da Rimini il 23 marzo 2013, tocca alcune delle principali citt\u00e0 italiane.\nIl 18 dicembre 2013 viene annunciata la sua partecipazione al Festival di Sanremo 2014 con le canzoni \"Invisibili\" e \"Il cielo \u00e8 vuoto\". Quest'ultimo \u00e8 il brano ammesso alla finale, dove si piazza al settimo posto, mentre il pezzo \"Invisibili\" vince il \"Premio della Critica Mia Martini\" Sezione \"Campioni\" e il \"Premio al miglior testo \"Sergio Bardotti\"\". Come ha spiegato De Andr\u00e9, \u00ab\"Invisibili\" racconta le esperienze che ho vissuto in prima persona durante la mia giovinezza. Racconta di Genova e dell'Italia in quel periodo in cui i giovani si erano messi in moto per sovvertire la cappa clerico-fascista-democristiana che aleggiava sul paese. Poi ci ha pensato la droga, l'eroina a piegare una generazione\u00bb.\nNella notte fra il 12 e il 13 luglio 2015, guidando in stato di ebbrezza, ha un lieve incidente stradale senza conseguenze presso il comune di Santa Teresa Gallura.\nA marzo 2016, annuncia l'uscita della sua autobiografia dal titolo \"La versione di C.\", libro scritto in collaborazione con Giuseppe Cristaldi, e un nuovo tour.\nNel 2019 porta in tourn\u00e9e in Italia Storia di un impiegato, con le canzoni tratte dall'omonimo concept album pubblicato dal padre nel 1973.\nNel 2020 Cristiano De Andr\u00e9 vince il Premio Ciampi, partecipando con la canzone \"Tu no\".\nNel 2021 esordisce al cinema come protagonista con il docu-film \"DeAndr\u00e9 DeAndr\u00e9 - Storia di un impiegato\" venendo selezionato alla 78\u00aa edizione della Mostra internazionale d'arte cinematografica nella sezione Fuori Concorso. \nVita privata.\nHa quattro figli: dalla prima moglie Carmen De Cespedes ha avuto Fabrizia (1986) e i gemelli Francesca e Filippo (1990); dalla relazione con Sabrina La Rosa \u00e8 nata Alice (1999). Fabrizia lo ha reso nonno di Riccardo, nato il 12 gennaio 2018.\nPosizioni politiche.\nIl 21 ottobre 2014, insieme a Francesco Baccini, \u00e8 a capo del corteo di manifestanti che con lo slogan #OraBasta chiedono le dimissioni delle giunte regionale e comunale e dei dirigenti di Arpal \"per manifesta incapacit\u00e0 di governo\" a seguito dell'alluvione di Genova del 9 e 10 ottobre 2014. I due cantanti, insieme a una delegazione di cittadini e commercianti, incontrano il sindaco Marco Doria e De Andr\u00e9 annuncia l'intenzione di organizzare un concerto benefico e di scrivere una canzone per gli \"Angeli del Fango\".\nDichiaratamente schierato a sinistra, nel novembre 2017, a seguito della firma sulla nuova legge elettorale da parte del Presidente della Repubblica Sergio Mattarella, decide di sostenere il Movimento 5 Stelle, che aveva gi\u00e0 votato alle elezioni politiche del 2013, auspicando la vittoria dell'esponente pentastellato Giancarlo Cancelleri alle imminenti elezioni regionali in Sicilia (che saranno invece vinte dal candidato del centrodestra Nello Musumeci)."}
{"id": "60201", "revid": "36426", "url": "https://it.wikipedia.org/wiki?curid=60201", "title": "Marmo di Candoglia", "text": "Il marmo di Candoglia \u00e8 un marmo di colore bianco/rosa o grigio che viene estratto nelle cave di Candoglia nel comune di Mergozzo nella provincia del Verbano-Cusio-Ossola, in Val d'Ossola.\nGeologia.\nNell'area di Candoglia sono presenti tre banchi di marmo verticalmente immergenti entro la serie gneissica che limita la formazione dioritica kinzigitica a sud. Il banco settentrionale, il pi\u00f9 potente, \u00e8 quello sfruttato per il Duomo di Milano. La colorazione rosa di questo marmo \u00e8 causata dalla occorrenza diffusa di ossido di ferro entro il marmo stesso.\nLa caratteristica mineralogia del sito delle cave del Duomo di Milano ha dato luogo a numerose scoperte mineralogiche come la taramellite, cos\u00ec chiamata in onore del geologo Torquato Taramelli, un raro silicato di bario di colore brunastro avente aspetto a fiammella o ultimamente ritrovato nel 1985 in concrezioni a forma di stella con distribuzione massiva nella matrice di feldspati.\nLe cave.\nLa caratteristica escavazione del marmo \u00e8 stata raffinata nel tempo ma la tecnica \u00e8 sostanzialmente rimasta invariata con il taglio dei blocchi col metodo del filo in metallo; stupisce e impressiona la profondit\u00e0 della caverna-galleria della Cava Madre che raggiunge al banco superiore di estrazione i 120 m e l'altezza di volta di 30 m per una larghezza di 15 metri. Dimensioni imponenti che hanno imposto opere di sicurezza in cemento armato e reti di consolidamento di tutte le pareti laterali anche se tali opere appagano l'occhio ma non la montagna per le casuali ed impressionanti forze pressorie che ne possono scaturire.\nUtilizzo del marmo.\nDalle cave del marmo di Candoglia viene cavato solo il marmo per la costruzione del Duomo di Milano, altre cave dell'area erano un tempo sfruttate per l'estrazione della mica, che era usata come isolante elettrico, le scaglie opportunamente lavorate servivano per il fondo dei vecchi ferri da stiro a carbonella.\nStoria.\nIl suo uso \u00e8 noto fin dall'epoca romana, le prime cave sono riconducibili all'et\u00e0 augustea e furono sfruttate fino all'et\u00e0 tardo imperiale, dato che reperti, soprattutto sarcofagi, in marmo di candoglia furono rinvenuti a Milano, Pavia e anche a Torino. L'impiego pi\u00f9 importante di questo marmo \u00e8 nella costruzione del Duomo di Milano. Il signore di Milano Gian Galeazzo Visconti concesse nel 1387 l'utilizzo delle cave di Candoglia alla Veneranda Fabbrica del Duomo per estrarvi marmo da destinare alla costruzione della cattedrale.\nUna prima cava era stata aperta a poca distanza dall'abitato di Candoglia, a poche centinaia di metri dalla Toce; tuttavia si rese presto inadeguata alle esigenze del cantiere del Duomo e ad essa - quasi sicuramente nella primavera del 1390 se ne aggiunse una seconda, in posizione molto pi\u00f9 disagevole, a circa tre ore di cammino in salita. Per ridurre questo problema, nel 1391 la Fabbrica del Duomo realizz\u00f2 in loco alcuni dormitori, dopo che era gi\u00e0 stata attrezzata una cantina per il vino; ogni giorno inoltre veniva assicurato il rifornimento di pane e carne. Successivamente venne aperta una fucina per la manutenzione degli attrezzi da lavoro; la cava venne invece riparata da teloni per proteggere i lavoratori dal sole e dalla pioggia.\nL'estrazione del marmo dalle cave di Candoglia era difficile e costosa ma diventava economicamente conveniente sia per il risparmio sui costi consentiti dal trasporto fluviale lungo il lago Maggiore, il Ticino e il Naviglio Grande, dapprima fino al laghetto di Sant'Eustorgio, in posizione esterna rispetto alla citt\u00e0, in seguito fino a quello di Santo Stefano, realizzato per l'occasione, a breve distanza dalla cattedrale. I carichi viaggiavano inoltre per concessione di Gian Galeazzo Visconti in assenza di dazi: sul marmo usato dalla fabbrica. Le imbarcazioni che trasportavano i materiali (esenti da pedaggi) per la fabbrica erano contraddistinte dalla scritta \"ad Usum Fabricae Operis\", da cui deriva l'espressione \"ad ufo\" come sinonimo di gratis. Un'altra interpretazione dell'espressione \"ad ufo\" \u00e8 legata alla consuetudine (non documentata) delle chiatte che scendevano dal Toce fino ai Navigli via Ticino, di offrire gratuitamente passaggi gratis alla popolazione: secondo questa versione, andare fino a Milano \"ad ufo\" era andarci senza spendere un soldo.\nUna legge del 1927, in seguito confermata da una legge regionale piemontese, rinnova il diritto esclusivo dell'ente della Fabbrica del Duomo ad utilizzare i marmi di Candoglia."}
{"id": "60203", "revid": "1226", "url": "https://it.wikipedia.org/wiki?curid=60203", "title": "Romanzo di fantascienza", "text": ""}
{"id": "60207", "revid": "436907", "url": "https://it.wikipedia.org/wiki?curid=60207", "title": "Premio della Critica del Festival della canzone italiana &quot;Mia Martini&quot;", "text": "Il Premio della Critica del Festival della Canzone Italiana \"Mia Martini\", originariamente solo Premio della Critica del Festival della Canzone Italiana e, pi\u00f9 informalmente, semplicemente Premio della Critica, \u00e8 un riconoscimento accessorio del Festival della canzone italiana di Sanremo. Venne creato da tre giornalisti accreditati al Festival di Sanremo: Gio Alajmo (inviato del Gazzettino di Venezia), Cristina Berretta (inviata di \"Famiglia Cristiana\"), Santo Strati (inviato della \"Gazzetta del Popolo\").\nAssegnato ogni anno a partire dal 1982, nacque come riconoscimento informale attribuito dalla stampa specializzata in sala alla canzone e all'interprete che riscuotesse un giudizio positivo di qualit\u00e0 da parte degli addetti ai lavori (giornalisti e critici musicali); successivamente, gi\u00e0 dall'edizione successiva, fu istituzionalizzato e trasformato in uno dei premi conferiti nel corso del Festival.\nDal 1996 il premio \u00e8 intitolato a Mia Martini, scomparsa l'anno precedente, la quale fu l'artista che fino ad allora si era aggiudicata pi\u00f9 volte tale riconoscimento, oltre a esserne stata la prima vincitrice in assoluto.\nGli artisti che pi\u00f9 volte hanno ricevuto il premio sono Mia Martini, Patty Pravo e Daniele Silvestri, con tre assegnazioni ciascuno.\nDescrizione.\nDal 1984, anno dell'introduzione della competizione separata per sezioni di interpreti, anche per il Premio della Critica \u00e8 stata effettuata una distinzione fra la sezione principale e quella delle nuove proposte (i cui nominativi sono spesso variati nel tempo). Soltanto nel 1989, il riconoscimento \u00e8 stato conferito anche per la categoria \"Emergenti\". Nel triennio che va dal 2004 al 2006, \u00e8 stato assegnato un solo Premio della critica, a causa della riunificazione di tutte le sezioni in un'unica competizione. \nTra i numerosi interpreti che hanno ricevuto il Premio, Mia Martini, Patty Pravo e Daniele Silvestri sono stati premiati tre volte nella sezione principale, Paola Turci e Cristiano De Andr\u00e9 sono stati premiati tre volte includendo anche i riconoscimenti per le sezioni secondarie e i Matia Bazar, Fiorella Mannoia, Samuele Bersani, Elio e le Storie Tese e Malika Ayane hanno conquistato due volte il premio nella sezione principale. In diverse occasioni, il giudizio della critica si \u00e8 rivelato conforme all'esito della classifica finale della competizione, sia per la sezione principale, sia per le altre.\nNumerose canzoni, tra quelle premiate con il riconoscimento della critica, hanno raggiunto una popolarit\u00e0 tale da rappresentare, nell'immaginario collettivo, alcune delle pagine pi\u00f9 significative della storia del Festival di Sanremo. Tra questi, i tre successi della stessa Mia Martini: \"E non finisce mica il cielo\", \"Almeno tu nell'universo\" e \"La nevicata del '56\".\nDal 1983 ai vincitori del premio della critica \u00e8 stata assegnata una targa o un piatto d'argento. Una targa d'argento in ricordo del primo premio della critica a Mia Martini fu consegnata postuma nelle mani della sorella Loredana Bert\u00e8 nel 2008 da Pippo Baudo. Dal 2019 il premio consiste in una statuetta d'oro riproducente un leone alzato in piedi (simbolo della citt\u00e0 di Sanremo e del festival) appoggiato su una chiave di sol con dei fiori dorati nella parte sottostante.\nElenco dei vincitori.\nAltre sezioni.\nA partire dal 1984, accanto alla sezione principale del concorso ne \u00e8 stata introdotta un'altra, dedicata alle nuove leve nel panorama musicale italiano. La sezione \u00e8 stata definita in differenti modi: dapprima \"Nuove Proposte\", poi \"Nuovi\", poi ancora \"Novit\u00e0\"; dal 1998, la sezione \u00e8 stata denominata \"Giovani\" (con esclusione delle edizioni dal 2009, al 2010, in cui si \u00e8 fatto riferimento ad essa rispettivamente come sezione \"Proposte\" e \"Nuova generazione\"). Artisti come Mietta, Mango, Francesco Renga, Arisa, inoltre, hanno costruito, sulla scorta di questo riconoscimento, una brillante carriera artistica. Paola Turci, invece, \u00e8 stata premiata due volte in questa categoria nel 1987 e 1988. Dal 2004 al 2006, nel 2019 e nel 2022 \u00e8 stato conferito un unico premio per le due categorie: di fatto, la scelta del vincitore \u00e8 caduta sempre su un artista della principale sezione. Nel 1985, nel 2000, nel 2001, ci sono stati degli ex aequo, per cui due artisti hanno ricevuto il Premio.\nNel 1989, e solo per questa edizione, \u00e8 stato conferito il Premio della Critica anche per una terza sezione, quella \"Emergenti\". A trionfare \u00e8 Paola Turci, che conquista cos\u00ec la terza vittoria, raggiungendo il primato di Mia Martini."}
{"id": "60208", "revid": "697352", "url": "https://it.wikipedia.org/wiki?curid=60208", "title": "Simona", "text": "Origine e diffusione.\n\u00c8 la versione femminile di Simone, nome biblico derivante dall'ebraico \u05e9\u05b4\u05c1\u05de\u05b0\u05e2\u05d5\u05b9\u05df (\"Shim'on\"), che significa \"Egli ha ascoltato\" o \"colui che ascolta\".\nIn Italia Simona \u00e8 stato particolarmente in voga negli anni settanta e ottanta, ponendosi costantemente fra i primi venti nomi pi\u00f9 attribuiti alle bambine dal 1969 fino al 1986, raggiungendo il quinto posto in graduatoria nel 1974. Inoltre nel 1971 ha raggiunto il secondo posto fra i nomi femminili pi\u00f9 attribuiti a Roma, alle spalle di Barbara. Tra le numerose varianti quella pi\u00f9 diffusa \u00e8 \"Simonetta\".\nOnomastico.\nNon esistono sante con questo nome, che quindi \u00e8 adespota. L'onomastico si pu\u00f2 festeggiare lo stesso giorno della forma maschile, cio\u00e8 generalmente il 28 ottobre, in ricordo di san Simone apostolo."}
{"id": "60209", "revid": "203463", "url": "https://it.wikipedia.org/wiki?curid=60209", "title": "Simonetta", "text": "Simonetta fu una schiatta nobile oriunda della Calabria che si afferm\u00f2 nel Ducato di Milano.\nStoria.\nLa stirpe origin\u00f2 da Angelo Simonetta, messo e diplomatico per Francesco Sforza durante le missioni nel Regno di Napoli. Angelo segu\u00ec poi lo Sforza a Milano, divenendo plenipotenziario per il neoeletto duca. Scomparso Angelo Simonetta nel 1472, guida della famiglia divenne il nipote Cicco Simonetta, ministro del duca Galeazzo Maria Sforza e dopo l'assassinio del duca, primo ministro e consigliere (e forse amante, secondo alcune accuse) di sua moglie Bona di Savoia, in qualit\u00e0 di reggente del Ducato di Milano per il piccolo Gian Galeazzo II.\nCicco Simonetta venne processato e decapitato per ordine di Ludovico il Moro il 30 ottobre 1480. Perso il favore degli Sforza, i Simonetta rientrarono in possesso dei loro beni e privilegi quando Milano venne conquistata da Luigi XII di Francia.\nGiacomo Simonetta diveniva cardinale nel 1535.\nLa famiglia Simonetta fu all'epoca una delle pi\u00f9 distinte. La loro villa suburbana Villa Simonetta divenne un luogo di delizie. Il nome rimase anche quando pass\u00f2 ad altre famiglie."}
{"id": "60228", "revid": "6923", "url": "https://it.wikipedia.org/wiki?curid=60228", "title": "Lettori CD-ROM Apple", "text": "Apple inizi\u00f2 a montare di serie il lettore CD-ROM con il Macintosh IIvx nel 1992. Ma il lettore CD-ROM divenne un dispositivo diffuso sui computer solo verso il 1993/1994. Apple per soddisfare le necessit\u00e0 degli utenti che avevano acquistato un computer sprovvisto di lettore CD-ROM realizz\u00f2 una serie di lettori esterni. Tutti i lettori erano forniti di 2 connettori SCSI e di uscite audio stereo\nAppleCD SC.\nQuesto \u00e8 il primo lettore CD-ROM prodotto da Apple. Venne presentato nel 1988, legge i CD alla velocit\u00e0 di 1X. La velocit\u00e0 di trasferimento dati verso il computer \u00e8 di 800kByte/s. I CD sono inseriti attraverso una custodia particolare chiamata caddy, il lettore \u00e8 in grado di riconoscere CD-ROM formattati HFS e CD audio. Consuma 40 Watt e pesa 4 Kilogrammi. \nDimensioni: A L P 8,4\u00a0cm X 24,6\u00a0cm X 26,6\u00a0cm\nAppleCD SC Plus.\nQuesto lettore era una versione rivista del primo Apple CD SC. Venne presentato poco dopo il primo ed era identico al precedente tranne per la velocit\u00e0 di trasferimento dati che venne portata a 1.5 MByte/s. I Cd erano inseriti attraverso una custodia particolare chiamata Caddy. Consumava 40 Watt e pesava 4 Kilogrammi. \nDimensioni: A L P 8.4\u00a0cm X 24.6\u00a0cm X 26.6\u00a0cm\nAppleCD 150.\nQuesto lettore venne presentato nel 1992. Era un'evoluzione del precedente modello. Una ottimizzazione della meccanica consent\u00ec di realizzare il nuovo lettore con dimensioni pi\u00f9 contenute del precedente. Il lettore era in grado di riconoscere CD-ROM formattati HFS e Cd audio. Le caratteristiche tecniche erano uguali al modello precedente. Pesava 3 Kilogrammi.\nDimensioni: A L P 5\u00a0cm X 17.8\u00a0cm X 32.7\u00a0cm\nAppleCD 300e.\nAnche questo modello venne presentato nel 1992. Questo lettore era in grado di leggere i CD-ROM formattati nello standard ISO 9660, il PhotoCD, Macintosh HFS, CD-ROM XA, CD+G, CD+MIDI e ovviamente i CD audio. Il caricamento dei Cd avveniva attraverso una slitta che fuoriusciva dal lettore. La meccanica era migliorata, il lettore era in grado di leggere i CD alla velocit\u00e0 di 2X. La velocit\u00e0 di trasferimento verso il computer era di 2.5 MByte/s. Pesava 2.85 Kilogrammi.\nDimensioni: A L P 5\u00a0cm X 17.8\u00a0cm X 33.3\u00a0cm\nAppleCD 600e.\nQuesto lettore venne presentato nel 1995 ed era un ulteriore miglioramento del modello precedente. Il lettore leggeva i CD alla velocit\u00e0 di 4X e il trasferimento dati verso il computer avveniva a 5.1 MByte/s. Consumava 15 Watt e pesava 2.6 Kilogrammi.\nDimensioni: A L P 5.9\u00a0cm X 15.8\u00a0cm X 33.3\u00a0cm"}
{"id": "60233", "revid": "775372", "url": "https://it.wikipedia.org/wiki?curid=60233", "title": "Faz\u0131l K\u00fc\u00e7\u00fck", "text": "Fondatore del quotidiano \"Halk\u0131n Sesi\" (\"Voce della nazione\") e nel 1957 del Partito Nazionale Turco che rappresentava gli interessi dei turco-ciprioti sull'isola, venne eletto vicepresidente non appena Cipro raggiunse l'indipendenza, rieletto poi nel 1968, anche se a partire dagli scontri intercomunali del 1963 la componente turca sospese la partecipazione alle istituzioni unitarie della Repubblica.\nAll'ombra di K\u00fc\u00e7\u00fck si svilupp\u00f2 la carriera politica di Rauf Denkta\u015f, fino a quando nel 1973 quest'ultimo ne prese il posto come vicepresidente nominale della Repubblica e leader di fatto dei turco-ciprioti, probabilmente perch\u00e9 pi\u00f9 sensibile alle indicazioni provenienti dal governo turco."}
{"id": "60236", "revid": "298055", "url": "https://it.wikipedia.org/wiki?curid=60236", "title": "Anacleto Mitraglia", "text": ""}
{"id": "60237", "revid": "59785", "url": "https://it.wikipedia.org/wiki?curid=60237", "title": "Makarios III", "text": "Come arcivescovo fu a capo della Chiesa ortodossa di Cipro, con il nome di Makarios III dal 1950; dal 1960 fu eletto primo Presidente della Repubblica di Cipro dopo l'indipendenza politica. Mantenne entrambe le cariche fino alla propria morte.\nBiografia.\nNato in una famiglia modesta di un villaggio nel gruppo montuoso dei Troodos, a tredici anni - nel 1926 - entr\u00f2 come novizio nel vicino Monastero di Kykkos, dove intraprese la vita monastica e nel contempo la formazione scolastica. Nel 1933 prosegu\u00ec gli studi ginnasiali a Nicosia, dove il 7 agosto 1938 fu ordinato diacono e scelse il nome religioso di Makarios. Alla fine dello stesso anno inizi\u00f2 gli studi universitari ad Atene.\nDal 1945 al 1960.\nRimasto, salvo qualche breve interruzione, nella capitale della Grecia fino alla fine della Seconda guerra mondiale, Makarios fu ordinato presbitero ad Atene, nella chiesa di Sant'Irene. Dopo una breve esperienza pastorale in una parrocchia del Pireo, nel settembre del 1946 part\u00ec per un periodo di studi a Boston.\nNel 1948, mentre si trovava ancora negli Stati Uniti d'America, inaspettatamente il giovane Makarios fu eletto vescovo di Cizio, una delle tre sedi vescovili della Chiesa cipriota. L'isola era all'epoca una colonia britannica con una popolazione che era per l'82% d'etnia greca e per il 18% turca. Da vescovo Makarios arriv\u00f2 ad acquisire una crescente fama di leader religioso e politico fra i greco-ciprioti, impegnati nella lotta per l'indipendenza dalla Gran Bretagna: ci\u00f2 lo port\u00f2, il 18 ottobre 1950, ad essere eletto arcivescovo e dunque capo della Chiesa ortodossa di Cipro, con il nome di Makarios III. Tale investitura lo pose al centro della scena politica nazionale: egli divenne non solo il primate della Chiesa ortodossa di Cipro, ma anche il leader politico della comunit\u00e0 greco-cipriota (\"Etnarca\").\nCome altre persone importanti della comunit\u00e0 greco-cipriota dell'isola, negli anni quaranta e cinquanta Makarios fu un attivo sostenitore dell'unione (\"En\u014dsis\") dell'isola alla Grecia. Contrari alla \"enosis\" erano sia i turchi, che chiedevano la spartizione dell'isola fra le due nazionalit\u00e0, sia gli inglesi che li sostenevano politicamente poich\u00e9 tendevano alla creazione di uno Stato autonomo nell'ambito del Commonwealth, ed al mantenimento delle loro basi militari a Cipro.\nNel 1954 la questione assunse un rilievo internazionale. La Grecia sollev\u00f2 la questione di Cipro presso la massima organizzazione internazionale, l'ONU. Come soluzione del problema dell'isola, Atene propose l'applicazione del principio di autodeterminazione. L'anno seguente la Grecia lanci\u00f2 una petizione internazionale in favore della proposta. Makarios III prese una netta posizione a favore dell'iniziativa greca.\nLa comunit\u00e0 turca dell'isola (sostenuta dal governo di Ankara) avvers\u00f2 decisamente la petizione. Il governatore britannico tent\u00f2 una mediazione tra Atene e Ankara. I negoziati, cui partecip\u00f2 Makarios III, furono conclusi nel 1956 con un fallimento.\nInviso al governo di Londra, Makarios III fu arrestato il 9 marzo 1957 e condotto in esilio a Victoria, nelle lontanissime Seychelles. L'iniziativa si rivel\u00f2 controproducente. Londra comprese l'errore e, un anno dopo, rilasci\u00f2 l'arcivescovo, diffidandolo per\u00f2 dal ritornare a Cipro. Makarios si rec\u00f2 dunque ad Atene, dove prosegu\u00ec la sua attivit\u00e0 a favore dell'unione di Cipro con la Grecia.\nAlla fine degli anni cinquanta la Grecia abbandon\u00f2 la propria proposta di unione per perorare la causa dell'indipendenza dell'isola. Il governo greco cerc\u00f2 di convincere Makarios III ad accettare il nuovo piano, incontrando un rifiuto.\nPresidente di Cipro.\nIl 1\u00ba marzo 1959 Makarios fece finalmente il suo ritorno a Cipro. La sua popolarit\u00e0 era immutata e ricevette un'accoglienza entusiastica: quasi due terzi di tutti i greco-ciprioti parteciparono alla manifestazione in suo onore. Alle prime elezioni presidenziali riguardanti tutta l'isola, tenutesi 13 dicembre di quell'anno, Makarios III stravinse conquistando i 2/3 dei voti.\nIl 16 agosto 1960 la bandiera del Regno Unito fu definitivamente ammainata sull'isola. Makarios divenne ufficialmente il Presidente di Cipro. Avvi\u00f2 una politica internazionale di equidistanza dai due blocchi (occidentale e socialista), diventando un membro di alto profilo del Movimento dei paesi non allineati. Conserv\u00f2 buoni rapporti con Londra, entrando a far parte del Commonwealth britannico.\nAll'interno, per\u00f2 non riusc\u00ec a compattare le due comunit\u00e0, quella grecofona e quella turcofona. Nel 1963, in risposta ad una sua proposta di modificare 13 articoli della Costituzione (presentata il 30 novembre), la maggior parte dei funzionari di stato turcofoni, tra cui il vice presidente Faz\u0131l K\u00fc\u00e7\u00fck, rassegnarono pubblicamente le dimissioni facendo cadere il governo interetnico. Successivamente i sentimenti di ostilit\u00e0 tra le due comunit\u00e0 sfociarono in aperta violenza. L'ONU approv\u00f2 l'invio di una missione militare di pace (UNFICYP), che si stabil\u00ec nell'isola nel 1964. La situazione si raffredd\u00f2.\nLe nuove elezioni presidenziali si tennero nel febbraio 1968. Makarios III ottenne un plebiscito: vinse con il 96% dei voti. La vittoria gli diede un potere quasi assoluto. Nonostante ci\u00f2, Makarios III fu molto cauto nelle sue prime dichiarazioni: afferm\u00f2 che il problema di Cipro non sarebbe stato risolto con la violenza, bens\u00ec con la diplomazia, all'interno della piattaforma ONU. Inoltre, dichiar\u00f2 di volere essere il presidente di tutti e che i cittadini possedevano eguali diritti senza distinzione etnica n\u00e9 religiosa.\nNel 1967 il governo di Atene fu abbattuto da un colpo di Stato operato dai militari. Da allora, uno degli obiettivi della giunta militare fu la risoluzione del problema di Cipro, con o senza l'appoggio di Makarios III. La giunta dei colonnelli sostenne l'ipotesi dell'unificazione. Makarios III, che si manteneva contrario, divenne un ostacolo da eliminare.\nA partire dal 1971 cominciarono a verificarsi a Cipro attentati terroristici. L'isola non aveva mai conosciuto prima di allora il terrorismo. Le principali azioni furono firmate dalla sigla EOKA B, una formazione paramilitare. Inoltre nacquero ben tre nuovi giornali politici, tutti a favore dell'unificazione di Cipro con la madrepatria greca. L'uno e l'altro fenomeno indebolirono il governo di Makarios. Successivamente la giunta di Atene lanci\u00f2 un ulteriore affondo, attaccando i ministri del suo governo contrari al regime ateniese. Makarios III dovette cedere alle pressioni e realizz\u00f2 un ampio rimpasto della compagine dei ministri. Il regime di Atene, inoltre, controllava l'esercito di Cipro (la Guardia Nazionale Cipriota) tramite alcuni alti ufficiali inseriti nelle sue file. Appena avesse avvertito il pericolo che la situazione gli sfuggisse di mano, il regime avrebbe potuto ordinare ai suoi uomini di rovesciare il governo cipriota attraverso un colpo di Stato.\nNella primavera del 1972 Makarios III dovette fronteggiare un altro attacco, proveniente questa volta dall'interno della Chiesa cipriota. I tre vescovi dell'isola chiesero le sue dimissioni da presidente, accusandolo di aver travalicato, con i suoi poteri civili, la legge canonica. L'anno seguente Makarios III rimosse i presuli dal loro incarico. Successivamente port\u00f2 il numero dei vescovi da tre a cinque, riducendo cos\u00ec il potere individuale degli episcopi. Nello stesso anno 1973 l'esercito cipriota riusc\u00ec a debellare la minaccia terroristica che incombeva sul Paese da due anni. Successivamente Makarios concesse un'amnistia a tutti i membri della formazione paramilitare EOKA B.\nL'anno 1973 si era rivelato cruciale anche in Grecia, dove un secondo colpo di Stato aveva rovesciato i vertici militari ed aveva insediato una nuova giunta. Cambiarono i nomi, ma rimase immutata l'ostilit\u00e0 dei militari di Atene verso Makarios III. Nel 1974 i rapporti tra i due Paesi precipitarono quando Makarios III decise di liberarsi del controllo di Atene sull'isola. La risposta del regime ateniese fu immediata: il 15 luglio 1974 scatt\u00f2 a Nicosia il colpo di Stato. Makarios III fece appena in tempo a lasciare l'isola incolume: alla fine della giornata il governo golpista era gi\u00e0 stato insediato. Lo guidava Nikos Sampson, giornalista e uomo politico.\nDal suo esilio a Londra Makarios III lanci\u00f2 il 19 luglio un appello all'ONU denunciando quanto accaduto come \"un'invasione di Cipro\". Ma un nuovo evento colse di sorpresa sia Makarios che la giunta ateniese. Quello stesso giorno la Turchia, che per tutti quegli anni aveva osservato la situazione guardandola da spettatore, lanci\u00f2 un attacco militare. Le forze turche approdarono sulla costa nord installando delle basi sull'isola.\nLa giunta militare di Atene fu colta totalmente alla sprovvista dall'intervento militare turco e si sciolse il 22 luglio. Il governo-fantoccio dell'isola lo segu\u00ec rapidamente il giorno dopo. Fu ripristinato il governo legittimo, ma Makarios III rimase a Londra: a suo parere la situazione era soggetta ad evolversi.\nIn effetti nel mese di agosto l'esercito turco effettu\u00f2 una seconda invasione di Cipro, sempre da nord, allargando le basi gi\u00e0 conquistate ed occupando stabilmente la parte settentrionale dell'isola.\nAll'inizio del 1975 Makarios fece ritorno a Cipro, forte del parere dell'ONU, che dichiar\u00f2 illegittima l'autoproclamata Repubblica Turca di Cipro Nord ed aveva riconosciuto il suo come l'unico governo legittimo dell'intera isola.\nSi batt\u00e9, negli ultimi suoi anni di vita, per il superamento della situazione creatasi e per un ricongiungimento dell'isola.\nMakarios III mor\u00ec il 3 agosto 1977 in seguito a un attacco di cuore. Al suo funerale parteciparono 182 rappresentanti di 52 Paesi; 250.000 cittadini, quasi la met\u00e0 della popolazione greco-cipriota dell'epoca, sfilarono davanti al suo feretro.\nLa sua tomba \u00e8 vicino al monastero Kykkos, dove Makarios visse come novizio negli anni venti e trenta del XX secolo."}
{"id": "60238", "revid": "2093951", "url": "https://it.wikipedia.org/wiki?curid=60238", "title": "Giovanni Testori", "text": "Biografia.\nL\u2019infanzia e la giovinezza.\n\u00abQuando ho detto che sono nato nel 1923, a Novate, cio\u00e8 a dire alla periferia di Milano, dove da allora ho sempre vissuto e dove spero di poter vivere sino alla fine, ho detto tutto\u00bb.\nGiovanni Testori nasce a Novate Milanese, paese alla periferia di Milano, da Edoardo e Lina Paracchi, entrambi originari dell\u2019alta Brianza: di Sormano il padre, di Lasnigo la madre. Sono luoghi ai quali rester\u00e0 avvinto l\u2019immaginario, anche creativo, di Testori; i suoi ricordi tornano spesso al periodo dell\u2019infanzia e alla sua famiglia, alla quale \u00e8 intimamente legato.\nGiovanni \u00e8 il terzo di sei fratelli: una sorella, Piera, un fratello, Giuseppe, e altre tre sorelle, Marisa, Lucia e Gabriella.\nEdoardo Testori si era trasferito da Sormano per avviare una fabbrica tessile, sorta lungo i binari delle Ferrovie Nord (la Saft, F.lli Testori Filtri e Feltri, ora Testori Spa), costruendovi a fianco la propria abitazione. La casa dove Giovanni \u00e8 cresciuto, e dove ha passato gran parte della sua esistenza, \u00e8 oggi sede dell\u2019Associazione Giovanni Testori.\nDopo avere sostenuto gli studi, fino alla terza elementare, tra lezioni private e la scuola pubblica \u00abA. Manzoni\u00bb di Novate Milanese, i genitori decidono di iscrivere Giovanni al Collegio Arcivescovile San Carlo di Milano, insieme al fratello Giuseppe. Qui un percorso accidentato, tra momenti di totale rifiuto della scuola e scarsa applicazione, lo porta a frequentare i primi tre anni di Istituto tecnico inferiore. Il quarto e ultimo anno, considerata la predisposizione per le materie letterarie e artistiche, il padre acconsente al trasferimento, sempre al San Carlo, al Ginnasio, all\u2019epoca di durata quinquennale. Nel 1939 si iscrive al liceo classico, dove consegue la maturit\u00e0 il 29 giugno 1942.\nDurante il liceo coltiva in autonomia la passione precocemente sbocciata per l\u2019arte e per il teatro, arrivando a pubblicare, non ancora raggiunta la maggiore et\u00e0, una prima serie di articoli su \u00abVia Consolare\u00bb, la rivista del GUF (Gruppo Universitari Fascisti) di Forl\u00ec. Il primo scritto, del 1941, \u00e8 un breve intervento \u2013 su uno studio preparatorio di Giovanni Segantini per il quadro \"Alpe di maggio\" \u2013 preposto all\u2019avvio di una rubrica, dedicata alla presentazione di dipinti inediti dell\u2019Ottocento, che non ebbe seguito.\nOltre che su \u00abVia Consolare\u00bb, Testori interviene anche in altre riviste perlopi\u00f9 sempre legate ai GUF (come \u00abArchitrave\u00bb di Bologna e \u00abPattuglia di Punta\u00bb), con articoli dedicati soprattutto ad artisti contemporanei (da Scipione a Manz\u00f9, a Carlo Carr\u00e0).\nNel settembre 1942 si iscrive \u2013 dietro insistenza del padre, che non rinuncia all\u2019idea di vederlo impiegato nell\u2019azienda di famiglia \u2013 alla facolt\u00e0 di architettura del Politecnico di Milano, dove frequenta il primo anno sostenendo gli esami di corso.\nGli anni Quaranta.\nNel 1943, durante il secondo anno di studi al Politecnico, \u00e8 costretto a sfollare per alcuni mesi con la famiglia nella grande casa di Sormano, in Valassina, dove allestisce un ambiente per coltivare l\u2019altra passione che lo accompagna da alcuni anni, quella per la pittura, attivit\u00e0 alla quale si applica, come per il resto, da autodidatta.\nAccanto a interventi di diverso tenore sull\u2019arte contemporanea, articoli e monografie (\"Manz\u00f9. Erbe\", 1942; \"Henri Matisse. 25 disegni\", 1943), appaiono anche i primi significativi scritti dedicati ad artisti rinascimentali, da \"Debiti e crediti di Dosso Dossi\" (\u00abArchitrave\u00bb, Bologna, II, 4-5, febbraio-marzo, p. 3) a un \"Discorso sulle mani di Leonardo\" (\u00abPattuglia\u00bb, I, 7 maggio 1942), all\"Introduzione a Gr\u00fcnewald\" (\u00abArchitrave\u00bb, II, 7, maggio 1942), pittore tra i suoi prediletti e di cui torner\u00e0 a occuparsi nel 1972, firmando il testo di presentazione de \"L\u2019opera completa di Gr\u00fcnewald\" nei \u00abClassici dell\u2019arte\u00bb Rizzoli.\nNel 1942 Testori esordisce anche come drammaturgo, con due atti unici, \"La morte\" e \"Un quadro\", apparsi su \u00abVia Consolare\u00bb e raccolti l\u2019anno successivo in un libretto delle Edizioni di Pattuglia. Nel 1943 appare anche su \u00abPosizione\u00bb (il mensile \u00abdei fascisti universitari di Novara\u00bb) il primo racconto, \"Morte di Andrea\".\n\u00c8 chiaro, fino da questi esordi, che l\u2019azione creativa di Testori si muove parallelamente su pi\u00f9 fronti: \u00e8 una caratteristica che accompagna tutta la sua carriera.\nPer un nuovo Realismo.\nNegli anni segnati dal secondo conflitto mondiale, la produzione pittorica acquista un peso determinante, sostenuta da interventi apertamente schierati nei dibattiti tra realismo e astrattismo che infiammano la scena artistica italiana, fortemente influenzata da diverse declinazioni del picassismo, a cui sono sensibili anche le opere realizzate da Testori. Le sue posizioni sulla \"Realt\u00e0 della pittura\" sono esposte nell\u2019omonimo articolo pubblicato nel dicembre 1945, a inaugurare il periodico milanese \u00abArgine Numero\u00bb (poi \u00abNumero Pittura\u00bb), allestito con i compagni e amici di \u00abCorrente\u00bb, tra cui Ernesto Treccani e Renato Guttuso. Sulla stessa rivista, di fatto diretta da Testori, esce l\u2019anno successivo \"Oltre Guernica.\" \"Manifesto del Realismo di pittori e scultori\", firmato, oltre che da lui, da Giuseppe Ajmone, Rinaldo Bergolli, Egidio Bonfante, Gianni Dova, Ennio Morlotti, Giovanni Paganin, Cesare Peverelli, Vittorio Tavernari ed Emilio Vedova.\nIl \"Manifesto\" chiarisce l\u2019idea di realt\u00e0 \u00abin arte\u00bb portata avanti dai firmatari: una realt\u00e0 che \u00abnon \u00e8 il reale, non \u00e8 la visibilit\u00e0, ma la cosciente emozione del reale divenuta organismo. Realismo non vuol dire quindi naturalismo o verismo o espressionismo, ma il reale concretizzato dell\u2019uno, quando determina, partecipa, coincide ed equivale con il reale degli altri, quando diventa, insomma, misura comune rispetto alla realt\u00e0 stessa\u00bb. Il tutto a partire dalle \u00abpremesse formali\u00bb fornite, \u00abin pittura, dal processo che da C\u00e9zanne va al \"fauvismo\" (ritrovamento dell\u2019origine del colore) e al \"cubismo\" (ritrovamento dell\u2019origine strutturale)\u00bb. Questa attiva militanza porta Testori a imbastire polemiche anche con l\u2019amico Renato Guttuso, al quale dedica una lettera apparsa nel marzo 1947 su \u00abNumero pittura\u00bb, in risposta a un intervento del pittore siciliano su Picasso e il realismo.\nIn questo momento il punto capitale, scrive Testori, non \u00e8 \u2013 come vorrebbe Guttuso \u2013 di poter arrivare alla realt\u00e0 attraverso la pittura, ma con i mezzi della pittura \u00abdi poter partire dalla realt\u00e0. Di avere cio\u00e8 una fede che questa partenza permetta. E non soltanto per dipingere, credimi, quanto per vivere\u00bb.\nIl realismo di Testori si delinea sempre pi\u00f9 come un concetto inscindibilmente legato al contesto storico-sociale, un naturalismo intriso di realt\u00e0 storica, uno scavo a partire dalla pi\u00f9 scarna ossatura del reale, astratta e oggettivata nell\u2019espressione del sentimento. Un processo incarnato, per Testori, nell\u2019evoluzione \u2013 dal secondo dopoguerra lungo gli anni Cinquanta \u2013 dell\u2019opera di Ennio Morlotti, non a caso al centro di contese letterarie sulla definizione del naturalismo o dei naturalismi nell\u2019arte contemporanea che vedono schierarsi in prima linea Francesco Arcangeli, a volte allineato, altre meno, con il pensiero testoriano. Presentando le opere di Morlotti in una mostra organizzata alla Saletta di Modena, nel 1952, Testori ne delinea un percorso che va dagli esordi post-cubisti, caratterizzati da un particolare interesse per i paesaggi di C\u00e9zanne, alla maturit\u00e0 artistica, in cui il pittore brianzolo affronta il rapporto dialettico tra figura umana e paesaggio \u00abin una pi\u00f9 palpitante compromissione con il reale storico\u00bb, con la \u00abpassione rivolta alla consistenza, alla carne della figura\u00bb. Con un\u2019idea di \u00abrealismo\u00bb distante da quella di Guttuso: per lui \u00e8 \u00abillustrazione della realt\u00e0\u00bb; per Morlotti \u00abespressione della realt\u00e0\u00bb.\nL\u2019abbandono della pittura.\nNel 1947 Testori consegue la laurea in lettere all\u2019Universit\u00e0 Cattolica di Milano (che frequenta dal marzo 1945), dopo un primo rifiuto e una forzata revisione della sua tesi, su \"La forma nella pittura moderna\", seguita da Costantino Baroni. Qui Testori considera l\u2019evoluzione dell\u2019idea di forma nella pittura europea di primo Novecento, dichiarando la ricerca in atto per una strada condivisa del realismo italiano. Il capitolo conclusivo, \"Fisica dello spirito\", \u00e8 una sorta di manifesto per dichiarare la necessit\u00e0 di un rinnovamento dell\u2019arte negli spazi sacri, grazie al confronto da parte di committenti e artisti con il linguaggio delle avanguardie, da Picasso a L\u00e9ger.\nDentro il tentativo di superare Picasso a partire da una diversa presa, pi\u00f9 viscerale, sulla realt\u00e0, si muovono anche le prove pittoriche pi\u00f9 impegnate di Testori in questi anni, come la tormentata \"Crocifissione\" (1949) o gli affreschi con i \"Quattro evangelisti\" realizzati nel 1948 sui pennacchi che reggono la cupola nel presbiterio della chiesa di San Carlo al Corso a Milano. \u00c8 il suo unico intervento pubblico come pittore, bocciato subito dopo la conclusione da un\u2019apposita \u00abCommissione mista, delle Belle Arti e dell\u2019Arte Sacra\u00bb, che nel giugno 1949 impone la copertura delle figure \u00abcon vernice ad olio\u00bb. Rimangono, a testimonianza dell\u2019impresa, le fotografie scattate alle pitture appena terminate e alcuni disegni preparatori.\nNonostante l\u2019allestimento, nel 1950, della prima personale presso la Galleria San Fedele di Milano, la delusione per questa sconfitta \u00e8 troppo cocente, ed \u00e8 la causa prima dell\u2019abbandono della pittura, dopo avere distrutto gran parte dei dipinti realizzati fino a quel momento e ancora presso di lui, nel cortile della casa di via Santa Marta, dove aveva lo studio. Da questo momento Testori si dedica quasi esclusivamente alla scrittura.\nL\u2019impegno per il teatro.\nAccanto alle ricerche in pittura, negli ultimi anni Quaranta Testori accresce la sua passione per il teatro, grazie anche all\u2019amicizia con Paolo Grassi e all\u2019assidua frequentazione del neonato (1947) Piccolo Teatro. Tra il 1947 e il 1948 cura una rubrica settimanale di recensioni teatrali per il periodico \u00abDemocrazia\u00bb, organo della Democrazia Cristiana milanese.\nNel 1948 va in scena il primo dramma testoriano, \"La Caterina di Dio\" (di cui non si \u00e8 mai ritrovato il testo), al teatro della Basilica di Milano, nella chiesa sconsacrata di San Paolo Converso, e sotto la direzione di Enrico d\u2019Alessandro. \u00c8 una delle prime apparizioni pubbliche di Franca Norsa, diventata poi celebre con lo pseudonimo di Franca Valeri.\nTra il 1949 e il 1950 Testori scrive il testo di un altro dramma, \"Tentazione nel convento\", la storia di \u00absuor Marta Solbiati di Arcisate\u00bb e della sua lotta con i demoni e le bestie che le straziano l\u2019anima. Mai rappresentato in vita, una lettura del copione ritrovato dopo la sua morte \u00e8 offerta dall\u2019attrice Rosa di Lucia nel 1995 al Teatro Franco Parenti, con la regia di Andr\u00e9e Ruth Shammah.\nNel marzo 1950, al Teatro Verdi di Padova, la Compagnia del Teatro dell\u2019Universit\u00e0 guidata da Gianfranco De Bosio mette in scena un\u2019altra creazione di Testori: \"Le lombarde\".\nGli anni Cinquanta.\nIn occasione della mostra su \"Caravaggio e i caravaggeschi\", allestita nel 1951 al Palazzo Reale di Milano, Testori incontra Roberto Longhi, il grande storico dell\u2019arte che ammira da anni per l\u2019impegno critico e la qualit\u00e0 della sua prosa. Dall\u2019incontro nascono una duratura amicizia e la collaborazione con la neonata rivista \u00abParagone\u00bb, diretta dallo stesso Longhi, dove nel 1952 Testori pubblica il suo primo saggio \"Su Francesco del Cairo\", una pionieristica ricognizione dell\u2019opera di quello che oggi \u00e8 riconosciuto tra i protagonisti della cultura figurativa milanese del Seicento. \u00c8 un testo impegnato e complesso, per la scrittura e per i contenuti, nel quale Testori riesce a riversare sul lato della critica d\u2019arte le riflessioni finora affrontate sul realismo e il naturalismo in pittura, la sua tensione narrativa e la carica del dramma teatrale, muovendosi \u00abai limiti tra critica, letteratura e psicanalisi\u00bb.\nNel 1953 scrive, insieme a Renata Cipriani, le schede per il catalogo de \"I pittori della realt\u00e0 in Lombardia\", partecipando al secondo atto della trilogia di esposizioni (chiusa nel 1958 con l\"Arte lombarda dai Visconti agli Sforza\") messe in scena a Milano con la guida di Longhi. Lo stesso anno \u00abParagone\u00bb pubblica un articolo di Testori su \"Carlo Ceresa, ritrattista\", mentre continua per tutto il decennio il sostegno critico all\u2019attivit\u00e0 di Ennio Morlotti, presentato alla Galleria del Milione (1953), alle Biennali di Venezia (1952, 1956) e alla Quadriennale romana del 1959.\nNel 1954 Testori cura la \"Mostra di Pier Francesco Guala\", pittore casalese del Settecento, realizzata grazie al supporto del Centro Culturale Olivetti di Ivrea e di Vittorio Viale, direttore dei Musei Civici di Torino, e presentata nelle tre sedi della Olivetti a Ivrea, di Palazzo Carignano a Torino e nel Castello Sforzesco a Milano.\nContestualmente esce, per la collana de \"I gettoni\" di Einaudi, il suo primo romanzo, \"Il dio di Roserio\", ambientato tra le societ\u00e0 ciclistiche della provincia e delle periferie lombarde alle quali la penna dello scrittore torner\u00e0 pi\u00f9 volte a dare voce, affrontandone i drammi, mettendone a nudo l\u2019umanit\u00e0 pi\u00f9 profonda, secondo lo stesso processo seguito nella pratica e nella critica artistica, e nell\u2019invenzione del teatro. Fino da questo esordio pubblico sono evidenti il carattere sperimentale e la matrice pittorica, visiva, della lingua testoriana, carica di flessioni dialettali e alla ricerca di una parola capace di ingaggiare un corpo a corpo con la realt\u00e0, di restituire \u00abl\u2019informe, il groviglio di umori, odori, sentimenti, colori, istinti [\u2026], la fusione di cuore, sesso, visceri, bile\u00bb che intreccia le storie dei personaggi ritratti.\nNel 1955 allestisce, a Palazzo Madama a Torino e all\u2019Olivetti di Ivrea, l\u2019importante \"Mostra del Manierismo piemontese e lombardo del Seicento\". Nel catalogo sono messe a fuoco le fisionomie dei pittori operanti tra Lombardia e Piemonte negli anni dei cardinalati di Carlo e Federico Borromeo; artisti per i quali lo stesso Testori conier\u00e0 il fortunato epiteto di \u2018pestanti\u2019, in virt\u00f9 delle epidemie di peste che incombono sul territorio del Ducato milanese tra il 1576 e il 1630.\nL\u2019anno successivo collabora alla prima grande mostra monografica dedicata a \"Gaudenzio Ferrari\", al Museo Borgogna di Vercelli. Nel saggio in catalogo, \"Gaudenzio e il Sacro Monte\", Testori rivaluta il ruolo dell\u2019artista valsesiano anche come plasticatore, riuscendo a restituire verbalmente la dimensione poetica della sua opera, che nei bilanci emotivi personali dello scrittore rappresenter\u00e0 sempre la dimensione degli affetti domestici. Di contro sta il tormento, esistenziale e amoroso, dei ragazzi e delle figure dipinte da Antonio d\u2019Enrico, detto Tanzio, frutto pi\u00f9 maturo dell\u2019amato territorio valsesiano, protagonista di un\u2019altra esposizione monografica curata interamente da Testori, a Torino nel 1959 e a Varallo Sesia l\u2019anno successivo.\nNel 1958, grazie all\u2019interessamento di Anna Banti, esce nella \u00abBiblioteca di letteratura\u00bb di Feltrinelli, diretta da Giorgio Bassani, \"Il ponte della Ghisolfa\", la prima raccolta di racconti del ciclo \"I segreti di Milano\", seguita nel 1959 da \"La Gilda del Mac Mahon\". Sempre del 1958 \u00e8 la monografia dedicata agli affreschi del tramezzo nella chiesa di San Bernardino a Ivrea, il capolavoro di Giovanni Martino Spanzotti, artista a lungo attivo nel territorio piemontese tra Quattro e Cinquecento, dedicata a Roberto Longhi.\nGli anni Sessanta.\nIl ciclo de \"I segreti di Milano\" continua nel 1960 con la pubblicazione de \"La Maria Brasca\" \u2013 portata in scena al Piccolo Teatro di Milano, il 17 marzo di quell\u2019anno, con la regia di Mario Missiroli e Franca Valeri come protagonista \u2013 e \"L\u2019Arialda\", il primo spettacolo italiano vietato ai minori. Il dramma, superati non pochi problemi di censura selettiva, \u00e8 rappresentato per la prima volta al Teatro Eliseo di Roma dalla compagnia di Rina Morelli e Paolo Stoppa, con regia e allestimento di Luchino Visconti. Quando, nel febbraio 1961, lo spettacolo arriva al Teatro Nuovo di Milano, il giorno dopo la prima il magistrato Carmelo Spagnuolo firma un ordine di sequestro dei copioni e la sospensione di tutte le repliche previste. Testori e la Feltrinelli sono incriminati per il testo, reputato \u00abgrandemente offensivo del comune sentimento del pudore\u00bb, soprattutto per la storia che lega Eros, il fratello della protagonista, e Lino, il ragazzo di cui \u00e8 innamorato. Solo nel 1964 autore ed editore saranno assolti da una definitiva sentenza di tribunale.\nIntanto, alla mostra del Cinema di Venezia, nell\u2019estate 1960 Visconti presenta \"Rocco e i suoi fratelli\", il film che deve gran parte della sua sceneggiatura ad alcuni racconti del \"Ponte della Ghisolfa\". Tra gli attori Alain Delon, Renato Salvatori e Anne Girardot.\nIl polverone alzatosi intorno al processo de \"L\u2019Arialda\" \u00e8 un altro duro colpo per Testori, portato anche a ripensare la sua personale idea di neorealismo. E cos\u00ec lo trova molto distaccato, nel 1961, l\u2019uscita, sempre per Feltrinelli, della quinta e ultima puntata de \"I segreti di Milano\", \"Il\" \"Fabbricone\", fortemente ridimensionato dagli interventi di Giorgio Bassani.\nLo sperimentalismo linguistico di Testori \u00e8 intanto contestualizzato nel panorama nazionale da Alberto Arbasino, in un articolo apparso sul \u00abVerri\u00bb nel 1960, dove l\u2019autore conia per se stesso, per lo scrittore di Novate Milanese e per Pier Paolo Pasolini, il fortunato appellativo di \u00abnipotini dell\u2019Ingegnere\u00bb, riconoscendo all\u2019origine delle loro ricerche il plurilinguismo di Carlo Emilio Gadda.\nNel 1962 Testori lascia l\u2019abitazione paterna a Novate per trasferirsi a Milano, in un palazzo di piazza Maria Adelaide. Lo stesso anno pubblica, come strenna per la Banca Popolare di Novara, l\"Elogio dell\u2019arte novarese\", tentativo di tracciare criticamente le linee guida dell\u2019arte del territorio in un periodo compreso tra Quattro e Settecento. Il testo sar\u00e0 rifuso interamente ne \"Il\" \"gran teatro montano\", il volume che raccoglie i suoi studi su Gaudenzio Ferrari e il Sacro Monte di Varallo, pubblicato da Feltrinelli nel 1965; anno in cui, il 27 dicembre, muore il padre Edoardo.\nSempre nel 1965, e sempre per Feltrinelli, escono \"I Trionfi\", un monumentale poema di quasi 12000 versi (tre canti e due intermezzi) steso in una forma espressiva che trova pochi agganci con la poesia contemporanea, \u00abse non forse\u00bb con Pasolini \u00abappena uscito da \"Poesia in forma di rosa\" (1964)\u00bb.Tra i versi torrenziali, i riferimenti a una propria storia d\u2019amore, alla pittura di G\u00e9ricault e all\u2019ultimo soggiorno di San Carlo Borromeo al Sacro Monte di Varallo, sono evocati tra i toponimi e gli artisti pi\u00f9 cari, dal Monte Rosa ad Alagna, da Gaudenzio a Tanzio. Il libro \u00e8 il primo di una sorta di trilogia poetica (dedicata ad Alain Toubas), seguito da \"L\u2019amore\" (1968) e \"Per sempre\" (1970).\nMentre continua a occuparsi, in scritti pi\u00f9 o meno occasionali, di arte antica e contemporanea, nel 1967 Testori torna al teatro con \"La Monaca di Monza\", il dramma, pubblicato da Feltrinelli, che debutta ancora con la regia di Visconti il 4 novembre al Teatro Quirino di Roma. La protagonista \u00e8 Lilla Brignone, esplicita dedicataria del testo gi\u00e0 dall\u2019edizione a stampa.\nPer l\u2019autore \u00e8 il tempo di dichiarare la direzione intrapresa dalla propria poetica teatrale, espressa nello scritto programmatico \"Il ventre del teatro\", apparso su \u00abParagone\u00bb nel 1968, contestualmente all\u2019uscita su \u00abNuovi Argomenti\u00bb del \"Manifesto per un nuovo teatro\" di Pasolini, con un completo rifiuto di tutto ci\u00f2 che rappresentava, in quel momento, il teatro italiano. Entrambi gli autori sostengono la centralit\u00e0 della parola a teatro, e mentre Pasolini propone un\u2019esperienza teatrale come \u00abrito culturale\u00bb, legata alla parola come concetto, per Testori il dramma si incarna in una \u00abparola-materia\u00bb che affonda nel \u00abgrumo dell\u2019esistenza\u00bb. Una parola \u00abin-dicibile\u00bb che \u00ab\u00e8 prima di tutto, orrendamente (insopportabilmente) fisiologica\u00bb e trova la sua massima espressione nel monologo.\nTestori lavora in questo periodo a \"Erodiade\", altro dramma inizialmente pensato per Valentina Cortese e con una programmazione disattesa al Piccolo Teatro di Milano. Sar\u00e0 rappresentato solo nel 1991 al Teatro Out Off di Milano (regia di Antonio Sixty e interpretazione di Raffaela Boscolo). Il testo ha una precisa ispirazione figurativa: \u00abErodiade, in fine, m\u2019\u00e8 sempre parsa una delle pi\u00f9 alte ed intense metafore dell\u2019arte che dopo la venuta di Cristo non pu\u00f2 pi\u00f9 non essere metafora di quell\u2019incarnazione. Per questi motivi, molto pi\u00f9 dell\u2019Erodiade dei decadenti, ho sempre amato di pi\u00f9 l\"Erodiade\" di Caravaggio e dei caravaggeschi, in particolare di Francesco Cairo. L\u00ec c\u2019\u00e8 veramente questa figura buia in continua lotta tra maledizione e salvezza\u00bb.\nIl ritorno alla pittura.\nUna ripresa degli strumenti del disegno e della pittura da parte di Testori, dopo il deciso abbandono intorno al 1950, si data almeno dal 1964. A partire dal ciclo di 73 \"Teste del Battista\", disegni di esasperato espressivismo realizzati con la penna stilografica durante la stesura di \"Erodiade\" (e pubblicati solo nel 1987). Negli anni successivi, opere di Testori sono esposte in quattro mostre a lui dedicate: \u00aballa Galleria Galatea di Mario Tazzoli a Torino (1971), alla Galerie Alexander Iolas di Milano (1974), alla Galleria del Naviglio di Giorgio Cardazzo, sempre a Milano (1975) e alla galleria il Gabbiano di Roma (1976), presentate, nei rispettivi cataloghi, da Luigi Carluccio, Piero Citati, Cesare Garboli e Giuliano Briganti\u00bb.\nGli anni Settanta.\nSul fronte della critica d\u2019arte, tra la fine del 1971 e il principio del 1972 \u00e8 allestita alla Rotonda di via Besana a Milano l\u2019esposizione \"Il Realismo in Germania\", curata da Testori, che da anni segue con interesse le vicende del Realismo e della Nuova Oggettivit\u00e0 tedesca, qui presentati per la prima volta in maniera esaustiva al pubblico italiano.\nSul fronte della scrittura e del teatro, nel 1972 l\u2019\"Ambleto\", la riscrittura del dramma shakespeariano pubblicata da Rizzoli (il nuovo editore di riferimento per Testori), segna l\u2019incarnazione della lingua teorizzata dall\u2019autore, frutto di un \"pastiche\" in cui inflessioni dialettali convivono con termini dedotti dallo spagnolo, dal francese, dal latino, e non pochi neologismi.\nIl 16 gennaio 1973 l\"Ambleto\" debutta a Milano inaugurando il Salone Pier Lombardo, il teatro appena fondato (sulle ceneri di ci\u00f2 che restava del vecchio cinema Continentale) dallo stesso Testori con Franco Parenti, Andr\u00e9e Ruth Shammah, Dante Isella e Maurizio Fercioni. La regia \u00e8 di Andr\u00e9e Ruth Shammah, l\u2019interprete \u00e8 Franco Parenti, dedicatario della commedia. Dall\u2019amicizia con Parenti nasce l\u2019idea, avviata con lo stesso \"Ambleto\", della \u00abtrilogia degli scarozzanti\u00bb, un\u2019immaginaria \u00abcompagnia di teatranti, girovaga tra i Laghi e le Prealpi, che rappresenta, oggi qui domani l\u00e0, intrecci famosi, adattati alla bell\u2019e meglio\u00bb. Seguiranno il \"Macbetto\" (1974), sempre da Shakespeare, e l\"Edipus\" (1977), da Sofocle.\nNegli anni della pubblicazione e della messa in scena della trilogia vedono la luce anche due raccolte poetiche (\"Alain\" e \"Nel tuo sangue\", 1973) e due romanzi (\"La Cattedrale\", 1974; \"Passio Laetitiae et Felicitatis\", 1975).\nRimane costante l\u2019impegno nella critica d\u2019arte da parte di Testori, che nel 1973 \u00e8 coinvolto nell\u2019importante mostra su \"Il Seicento lombardo\", allestita a Milano tra le sale del Palazzo Reale e la Pinacoteca Ambrosiana, e negli anni successivi, grazie all\u2019amicizia con Roberto Montagnoli della casa editrice Grafo di Brescia, pubblica monografie sugli amati artisti del filone pi\u00f9 realista del Rinascimento nell\u2019Italia settentrionale: \"Romanino e Moretto alla Cappella del Sacramento\" (1975), dedicata alle decorazioni pittoriche dell\u2019omonima cappella in San Giovanni Evangelista a Brescia; una ricognizione dei dipinti di Giovanni Battista \"Moroni\" \"in Val Seriana\" (1977) e un primo rilancio dell\u2019opera dello scultore settecentesco \"Beniamino Simoni a Cerveno\" (1976).\nAttraverso una serie di mostre in gallerie private perlopi\u00f9 tra Milano e Torino, Testori continua a promuovere l\u2019attivit\u00e0 di artisti contemporanei figurativi pi\u00f9 o meno noti, pi\u00f9 o meno giovani: da Gianfranco Ferroni e Carla Tolomeo a Cagnaccio di San Pietro, a Cristoff Voll, Antonio Garc\u00eda L\u00f3pez, Pierre Combet Descombes, Abraham Mintchine, Max Beckmann, Helmut Kolle, Willy Varlin, Graziella Marchi, Federica Galli, Francis Gruber, Jos\u00e9 Jardiel, Paolo Vallorz e altri ancora.\nL\u2019addio alla madre.\nIl 20 luglio 1977 muore la madre di Testori, Lina Paracchi, da sempre l\u2019affetto pi\u00f9 importante per lo scrittore. Il momento del trapasso \u00e8 gi\u00e0 prefigurato nella poesia \"Ragazzo di Taino\", datata tra 1975 e 1976 e parzialmente pubblicata solo nel 1980.\nIl periodo di dolore e raccoglimento per la perdita della madre coincide con il riavvicinamento alla fede cristiana, del resto mai abbandonata, ma sempre vissuta nella coscienza e nel tormento delle contraddizioni della vita. In questo contesto nasce \"Conversazione con la morte\", \u00abuna sorta di preghiera, pi\u00f9 che di teatro, un mormorio, una confessione\u00bb: un monologo, pubblicato da Rizzoli nel 1978 e scritto per Renzo Ricci, dopo averlo visto interpretare il vecchio servitore Firs nel \"Giardino dei ciliegi\" di Strehler. L\u2019attore muore il 20 ottobre di quell\u2019anno, senza riuscire a leggere e recitare il testo sulla scena. \u00c8 lo stesso Testori a interpretarlo, con una prima recita al Salone Pier Lombardo, il 1 novembre 1978 (che rappresenta anche la prima iniziativa del Gruppo Teatrale la Confraternita, un consorzio di cooperative culturali cattoliche) e riprese in un viaggio itinerante che tocca pi\u00f9 di cento chiese, teatri e centri culturali in tutta Italia.\n\u00c8 questo il periodo in cui Testori si avvicina a Comunione e Liberazione, entrando in sintonia con il fondatore, Luigi Giussani, con il quale pubblicher\u00e0 un dialogo, \"Il senso della nascita. Colloquio con Don Luigi Giussani\", uscito nel 1980 come primo numero della collana \u00abI libri della speranza\u00bb, curata per la \u00abBUR\u00bb di Rizzoli dallo stesso Testori. Ed \u00e8 in qualche modo dalla frequentazione dei molti giovani intorno a Testori che nasce \"Interrogatorio a Maria\", un dramma portato in scena il 27 ottobre 1979 nella chiesa di Santo Stefano a Milano dalla Compagnia dell\u2019Arca, con Laura Lotti, Andrea Soffiantini, Stefano Braschi, Franco Palmieri e la regia di Emanuele Banterle.\nScrittore per il \u00abCorriere della Sera\u00bb.\nIl 10 settembre 1975 esce il primo articolo di Giovanni Testori sul \u00abCorriere della Sera\u00bb, una recensione della mostra su \"Bernardino Luini. Sacro e profano nella pittura lombarda del primo \u2019500\" aperta nell\u2019agosto precedente al Palazzo Verbania di Luino. \u00c8 l\u2019inizio di una lunga collaborazione con la testata milanese, in un primo momento con articoli in recensione di mostre e libri, poi anche con commenti su diversi fatti di cronaca e cultura.\nInterventi sempre di forte impatto, etico e morale, sull\u2019opinione pubblica, che designano gli articoli di Testori quali successori ideali degli \u2018scritti corsari\u2019 di Pasolini, morto nel novembre 1975. Il primo articolo ad attirare l\u2019attenzione della stampa \u00e8 \"La cultura marxista non ha il suo latino\" (4 settembre 1977), un\u2019energica risposta a un fondo di Giorgio Napolitano (\"Intellettuali e progetto\", sulla prima pagina dell\u2019\u00abUnit\u00e0\u00bb del 28 agosto 1977) in cui l\u2019autore denuncia quello che \u00e8 per lui l\u2019\u00abarrembaggio famelico\u00bb in atto degli intellettuali comunisti ai posti di potere: \u00abA leggere l\u2019articolo di Napolitano si trasecola; sembra che egli non abbia visto nulla di quanto \u00e8 accaduto in questi penultimi ed ultimi tempi; della corsa, appunto, cui gli intellettuali si sono sottoposti per \u2018sporcarsi\u2019 nel raggiungere e arraffare le sedie del rapporto con la societ\u00e0; cio\u00e8 a dire, del comando e del potere. Universit\u00e0, Musei, Soprintendenze, Teatri, Organi di Biennali, triennali e quadriennali\u00bb. Il \u00abgrido non fu \u201cil mio regno per un cavallo\u201d, bens\u00ec \u201cil mio cervello per un posto\u201d; e i posti sono stati distribuiti; non bastando i gi\u00e0 esistenti, se non creati di nuovi; altri se ne dovranno inventare nel prossimo futuro. Stando cos\u00ec le cose si domanda ulteriore \u2018sporcizia\u2019. Bene, staremo a vedere\u00bb.\nLe polemiche scatenano un dibattito a cui partecipano, tra gli altri, Franco Ferrarotti, Lucio Lombardo Radice, Alberto Abruzzese e lo stesso Napolitano. Lo scrittore risponde con un altro articolo (\"Quanta gente indignata con me\", sul \u00abCorriere della Sera\u00bb del 17 settembre 1977) esplosivo, anche nella prosa, traboccante di acida ironia per le reazioni al suo scritto: \u00abQuali prefiche, quali vestali, quali amazzoni, quali Norme (o come altrimenti chiamarle?) principiarono fin dal mattino a urlare per entro i telefoni (no non a me che non uso frequentarle; bens\u00ec a qualche povero amico): \u201cHai visto?\u201d; \u201cCosa\u201d; \u201cMa \u00e8 impazzito\u201d, \u201cimpazzito come?\u201d: \u201cImpazzito! Ti dico che \u00e8 impazzito!\u201d. L\u2019amico (pi\u00f9 d\u2019uno, in verit\u00e0) stringeva spaurito il telefono tra le dita: \u201cMi vuoi capire o non vuoi capire? Ha fatto il loro gioco...\u201d: \u201cIl gioco? E quale gioco?\u201d: \u201cIl gioco della destra, anzi della reazione!\u201d\u00bb.\n\u00c8 solo la prima delle tante battaglie ideologiche condotte dalle barricate del \u00abCorriere della Sera\u00bb, per il quale a partire dal 4 dicembre 1978 Testori assume anche l\u2019incarico di critico d\u2019arte e la direzione della pagina domenicale dedicata all\u2019arte, arrivando a pubblicare, nei sedici anni successivi, oltre ottocento articoli. Molti dei pezzi pi\u00f9 significativi su fatti di cronaca o riflessioni di carattere etico, sociale e religioso sono stati raccolti dallo stesso autore, insieme ad altri usciti su \u00abil Sabato\u00bb (con cui Testori collabora dalla nascita della rivista, nel 1978), nel volume \"La maest\u00e0 della vita\", pubblicato da Rizzoli nel 1982.\nGli anni Ottanta.\nLa seconda trilogia.\n\"Interrogatorio a Maria\" avvia nel percorso creativo di Testori una seconda trilogia, seguito da \"Factum est\" (1981) e \"Post Hamlet\" (1983).\n\"Factum est\" \u00e8 scritto per Andrea Soffiantini e la neonata Compagnia del Teatro degli Incamminati, fondata da Testori insieme a Emanuele Banterle. La prima rappresentazione \u00e8 allestita il 10 maggio 1981 nel suggestivo scenario della chiesa di Santa Maria del Carmine a Firenze. Andrea Soffiantini \u00e8 l\u2019attore di un monologo strutturato in quattordici parti, come una \"via crucis\", nel quale un feto, dal grembo della madre, \u00e8 costretto a conquistare con fatica il dono della parola, per supplicare i genitori di non rinunciare alla sua nascita. \u00c8 l\u2019anno in cui i cittadini italiani sono chiamati a votare, proprio nel mese di maggio, per il referendum sull\u2019aborto; ma per Testori il dramma \u00abnon \u00e8 un monologo sull\u2019aborto: \u00e8 un monologo sulla vita [...]. Il mio testo non riguarda la legge, bens\u00ec l\u2019inevitabilit\u00e0 e la dolcezza del venire al mondo, del diritto di crescere e di essere, della vita, insomma\u00bb, dichiara al \u00abCorriere della Sera\u00bb il 5 maggio 1981.\n\"Post Hamlet\", la terza meditazione sull\u2019Amleto di Shakespeare (dopo \"Ambleto\" e la sceneggiatura cinematografica \"Amleto\" uscita postuma), \u00e8 l\u2019ultima pubblicazione con Rizzoli di Testori, che lo stesso anno passa, con la raccolta di poesia \"Ossa mea (1981-1982)\", alla Mondadori. Lo porta in scena il 12 aprile 1983 al Teatro di Porta Romana di Milano, con la Compagna degli Incamminati e la regia di Emanuele Banterle. Sul palco Andrea Soffiantini, Lino Troisi, Piero Nuti a Adriana Innocenti, attrice per la quale Testori riscrive la parte di \"Erodiade\", presentata, sempre al Teatro di Porta Romana, il 22 ottobre 1983 in uno spettacolo di cui Testori progetta la scenografia, i costumi e cura la regia, affiancato da Banterle.\nDalla parte di Alessandro Manzoni.\nIl 1984 si apre con la pubblicazione de \"I Promessi sposi alla prova. Azione teatrale in due giornate\", primo volume di una collana dedicata da Mondadori a \u00abI libri di Giovanni Testori\u00bb. La trasposizione sulle scene del testo debutta il 27 gennaio, segnando il ritorno al Pier Lombardo, grazie all\u2019interpretazione di Franco Parenti, protagonista con Lucilla Morlacchi, e alla regia di Andr\u00e9e Ruth Shammah. Per Testori rappresenta un ritorno su un testo e su un autore a lui congeniali e determinanti per la sua formazione: \u00abritengo, anzi sempre ho ritenuto, che il nucleo dei \"Promessi sposi\", questo cerchio d\u2019esperienza d\u2019attraversamento e di ricomposizione del significato della storia compiuto attraverso i suoi personaggi, appartenesse in termini totali alla cultura lombarda, alla cultura italiana, e sia in attesa di appartenere alla cultura del mondo\u00bb. Un esplicito invito alla rilettura del romanzo di Manzoni, per i suoi numerosi agganci con la contemporaneit\u00e0, era del resto apparso a firma di Testori tra le proposte di lettura per l\u2019estate ne \u00abIl Sabato\u00bb del 14 giugno 1980.\nContestualmente all\u2019uscita de \"I\" \"Promessi sposi alla prova\", lo scrittore firma l\"Introduzione\" per l\u2019edizione de \"I promessi sposi\" nei \u00abClassici\u00bb degli \u00abOscar Mondadori\u00bb. L\u2019anno successivo partecipa alle celebrazioni per il secondo centenario della nascita di Manzoni: ne \"La confermazione di Renzo\", intervento in una miscellanea di vari autori dedicata a \"Gli eroi del Manzoni\" (Milano 1985), dichiara la sua preferenza per Renzo Tramaglino; una predilezione condivisa con Pasolini.\nNel 1986 Testori interviene con un intenso saggio sulle possibili fonti e sui tramandi figurativi de \"I promessi sposi\" nel catalogo della mostra allestita nel Palazzo Reale di Milano \"Manzoni. Il suo e il nostro tempo\", dove stila anche le schede di alcune delle opere pittoriche esposte.\nSono determinanti, per comprendere i pensieri di Testori su \"I promessi sposi\" e il ruolo assunto dal romanzo in questi anni nei dibattiti della cultura italiana, due conversazioni tenute dallo scrittore. La prima con Alberto Moravia, il 29 novembre 1984 a Milano, con un intenso botta e risposta sulla componente religiosa e il senso storico del capolavoro manzoniano (\"Il romanzo e la storia. Dio e popolo nei Promessi Sposi\"). Il secondo confronto, con Ezio Raimondi, si tenne il 3 dicembre 1986 a Bologna, sul tema \"I Promessi Sposi: dai personaggi luci su Manzoni\".\nI volti nuovi dell\u2019arte italiana e straniera.\nDurante gli anni Ottanta prosegue l\u2019intensa attivit\u00e0 di critico d\u2019arte da parte di Testori, che dalle pagine del \u00abCorriere della Sera\u00bb recensisce cataloghi e mostre. E continua l\u2019attivit\u00e0 di critico militante, impegnato anche nel portare all\u2019attenzione il lavoro di giovani pittori e scultori ancora in parte sconosciuti, per i quali propone raggruppamenti volti a suggerire nuove ideali correnti artistiche. Fanno parte, ad esempio, di un\u2019ipotetica \u00abnuova banda\u00bb della giovane pittura italiana Giancarlo Bonetti, Luca Crocicchi, Giovanni Frangi e Velasco Vitali, gli ultimi tre presentati, insieme ad Aurelio Bertoni e Fausto Faini, nel 1984 in una mostra alla Rotonda della Besana. L\u2019estemporaneo accostamento non avr\u00e0 seguito, se non nella presentazione, di nuovo insieme, di Faini, Frangi e Crocicchi in una mostra realizzata a Brescia nel 1989.\nGrazie soprattutto alla frequentazione della galleria Studio d\u2019Arte Cannaviello di Milano, Testori continua a interessarsi delle nuove voci della pittura provenienti dall\u2019Austria e dalla Germania. Per le figure ritenute pi\u00f9 interessanti del panorama teutonico (come Hermann Albert, Peter Chevalier, Thomas Schindler, Rainer Fetting, Bern Zimmer, Klaus Karl Mehrkens), distingue il gruppo di sua invenzione dei \u00abNuovi ordinatori\u00bb (con in testa Hermann Albert) dai \u00abNuovi selvaggi\u00bb (capitanati da Rainer Fetting), quasi a istituire una continuit\u00e0 \u2013 di ideale etnia condivisa, pi\u00f9 che figurativa \u2013 della dialettica tra Espressionismo e Nuova Oggettivit\u00e0 degli anni tra le due guerre, di cui Testori, come si \u00e8 visto, \u00e8 stato tra i primi maggiori sostenitori in Italia, insieme all\u2019amico Emilio Bertonati della Galleria del Levante (con sedi tra Milano e Monaco), morto nel 1980.\nLa presentazione di nuove promesse della pittura italiana e straniera \u00e8 costante sulle pagine del \u00abCorriere della Sera\u00bb, dove un articolo del 1 agosto 1984 dedicato al pittore Fred Bedarride avvia una rubrica \u2013 dalla vita piuttosto breve \u2013 su artisti ancora sconosciuti al pubblico, dal titolo in occhiello \u2018il genio degli ignoti\u2019, parafrasi di un saggio di Roberto Longhi (\"Genio degli anonimi: Giovanni da Piamonte\", del 1940).\nLa critica d'arte.\nLa produzione di saggi e scritti d\u2019occasione conta durante gli anni Ottanta importanti incursioni nel mondo dell\u2019arte antica e contemporanea.\nNel 1980 dedica al suo \u2018maestro\u2019 ideale, Roberto Longhi, una piccola esposizione alla Galleria del Disegno di Milano, fondata da Alain Toubas e Max Rabino, con l\u2019apporto dello stesso Testori, che ne ha suggerito il nome e vi ha collaborato per anni. \u00c8 la prima volta in cui sono presentati al pubblico alcuni dei disegni del grande storico dell\u2019arte, \"d\u2019apr\u00e8s\" di dipinti di epoca diversa di cui si \u00e8 occupato o ha scritto.\nNel 1981 Testori cura un\u2019antologica su Graham Sutherland alla Galleria Bergamini di Milano e partecipa alla mostra su \"La Ca\u2019 Granda. Cinque secoli di storia e d\u2019arte dell\u2019Ospedale Maggiore di Milano\" organizzata al Palazzo Reale. Sulla grande istituzione ospedaliera milanese lo scrittore torna pi\u00f9 volte, dedicandovi anche un agile libretto, indirizzato ai ragazzi delle scuole (\"Che cos\u2019\u00e8 la Ca Granda\", Milano 1982).\nNel 1982 \u00e8 chiamato a stendere un\u2019introduzione per il catalogo della mostra su \"Gaudenzio Ferrari e la sua scuola. I cartoni cinquecenteschi dell\u2019Accademia Albertina\", allestita tra marzo e maggio all\u2019Albertina di Torino.\nNel 1983 cura la monografica su Guttuso che presenta al pubblico il grande dipinto \"Spes contra spem\", realizzato a Velate l\u2019anno precedente, alla Galleria Bergamini di Milano e torna a occuparsi di Francesco Cairo, partecipando alla curatela della mostra sul pittore organizzata alla Villa Mirabello di Varese. Sono un ritorno a temi di lunga frequentazione anche i saggi inclusi in \"Artisti nel legno. La scultura in Valsesia dal XV al XVIII secolo\", volume condotto alle stampe nel 1985 insieme a Stefania Stefani Perrone, come nuovi scritti su Morlotti e Guttuso.\nNel 1988 dedica una mostra a \"Gustave Courbet nelle collezioni private\" alla Galleria Compagnia del Disegno; l\u2019anno successivo espone opere, sempre da raccolte private, di Daniele Crespi alla Galleria Italiana Arte di Busto Arsizio.\nNel 1990 firma, per \u00abI gigli dell\u2019arte\u00bb della fiorentina Cantini, l\u2019introduzione al \"Catalogo completo\" dell\u2019opera di Van Gogh.\nLa \"Branciatrilogia prima\".\nNegli anni centrali del nono decennio Testori torna a lavorare sulla sua idea di un teatro incentrato unicamente sulla parola, dando avvio a una prima \"Branciatrilogia\", tre drammi scritti per l\u2019attore Franco Branciaroli. Il primo \u00e8 \"Confiteor\", secondo e ultimo volume della collana \u00abI Libri di Giovanni Testori\u00bb di Mondadori. Il testo \u2013 ispirato a un fatto di cronaca, un uomo che ha ucciso il fratello portatore di handicap, per sottrarlo a una vita parziale e umiliante \u2013 \u00e8 portato in scena al Teatro di Porta Romana il 25 settembre 1986, con la regia di Testori assistito da Emanuele Banterle e l\u2019interpretazione, accanto a Branciaroli, di Mirton Vajani.\nNel 1988 \u00e8 la volta di \"In exitu\", pubblicato come romanzo da Garzanti (dove Testori approda con la raccolta di poesie \"Diad\u00e8mata\", del 1986) e rappresentato con Testori come coprotagonista e regista una prima volta al Teatro della Pergola di Firenze, il 9 novembre 1988, e poi, il 13 dicembre successivo e per una sola sera, sullo scalone della Stazione Centrale di Milano, dove \u00e8 ambientato il dramma che porta alla ribalta il tema, allora attualissimo, della tossicodipendenza da eroina. \u00c8 uno dei testi pi\u00f9 estremi di Testori, scritto \u00abin una lingua che non esiste. C\u2019\u00e8 un po\u2019 d\u2019italiano, un po\u2019 di latino, un po\u2019 di francese, ma soprattutto c\u2019\u00e8 la lingua di un ragazzo in stato preagonico, tutta spezzata, tutta rotta, le parole sono divise a met\u00e0, \u00e8 una specie di lingua triturata, che c\u2019\u00e8 e non c\u2019\u00e8, che non arriva a definirsi e allora si ripete\u00bb.\nA chiudere la prima \"Branciatrilogia\" \u00e8 \"Verb\u00f2. Autosacramental\", un testo incentrato sul rapporto tra Verlain e Rimbaud (da cui il titolo), interpretato da Testori e Branciaroli al Piccolo Teatro di Milano dal 20 giugno 1989, e pubblicato postumo per volont\u00e0 dell\u2019autore, che voleva ritenersi libero di \u00abricreare\u00bb il testo ogni sera a teatro.\nLa \"Branciatrilogia seconda\".\nAlla fine degli anni Ottanta Testori si ammala di un tumore che lo allontana dalle scene pubbliche, ma non ne limita la creativit\u00e0 e la produttivit\u00e0.\nNel 1989 \"\u2026et nihil\", raccolta di poesie composte tra il 1985 e il 1986, \u00e8 pubblicata nella \u00abCollana dei vincitori del \u201cPremio di poesia Pandolfo\u201d\u00bb, aggiudicato allo scrittore l\u2019anno precedente.\nNel 1990 la malattia si aggrava e Testori \u00e8 ricoverato all\u2019ospedale San Raffaele di Milano. Da qui continua a scrivere, con ritmi frenetici, dedicandosi contemporaneamente a pi\u00f9 progetti. Porta a termine una \"Traduzione\" in versi della \"Prima lettera ai Corinti\" di San Paolo, pubblicata nel 1991 da Longanesi, il suo ultimo editore, e continua a lavorare su testi teatrali, mettendo in piedi una \"Branciatrilogia seconda\", di cui vedono la luce due testi, \"Sfaust\" nel 1990 e \"sdisOr\u00e8\" nel 1991, entrambi rappresentati dalla Compagnia degli Incamminati, con la regia di Testori \u2013 spesso assente dalle scene per i suoi problemi di salute \u2013 sostenuto da Banterle, e come unico interprete Franco Branciaroli. La prima dello \"Sfaust\" si tiene al Teatro Nazionale di Milano il 22 maggio 1990; quella di \"sdisOr\u00e8\" l\u201911 ottobre 1991 al Teatro Goldoni di Venezia.\nIl terzo e ultimo atto della \"Branciatrilogia seconda\" avrebbe dovuto essere, tra vari ripensamenti e progetti rimasti sulla carta, \"Regredior\", dramma pubblicato postumo (nel 2013) e mai rappresentato.\nGli ultimi anni.\nNei lunghi mesi successivi all\u2019operazione, avvenuta nell\u2019estate del 1990, Testori alterna soggiorni al San Raffaele a periodi di riposo a Inverigo, in Brianza o a Varese, all\u2019Hotel Palace, dove Luca Doninelli d\u00e0 vita a un libro intervista pubblicato a pochi mesi dalla scomparsa (\"Conversazioni con Testori\", Milano 1993).\nNel 1992 riesce a vedere pubblicato \"Gli angeli dello sterminio\", il suo ultimo romanzo, distopico, ambientato in una Milano apocalittica, quasi un\u2019anticipazione del vortice che, all\u2019uscita del volume, sta spingendo la citt\u00e0 tra le spire di Tangentopoli.\nGli ultimi testi pensati per il teatro, \"I tre lai. Cleopatr\u00e0s, Erodi\u00e0s,\" \"Mater Strangosci\u00e0s\", sono pubblicati postumi nel 1994.\nLo scrittore muore all\u2019ospedale San Raffaele di Milano il 16 marzo 1993."}
{"id": "60241", "revid": "57342", "url": "https://it.wikipedia.org/wiki?curid=60241", "title": "Pippo", "text": "Pippo (\"Goofy\", in precedenza \"Dippy Dawg\" e \"Dippy the Goof\") \u00e8 un personaggio immaginario dei cartoni animati e dei fumetti della Disney, ideato nel 1932 da Pinto Colvig e dall'animatore Johnny Cannon come comprimario di Topolino in un cortometraggio, ma viene caratterizzato definitivamente dall'animatore Art Babbitt nel 1935 e parallelamente esordisce nei fumetti realizzati da Floyd Gottfredson che definisce ulteriormente il personaggio dandogli spessore come spalla principale di Topolino. \u00c8 apparso in centinaia di cartoni animati come protagonista o comprimario e in migliaia di albi a fumetti realizzati in vari paesi del mondo.\nCaratteristiche del personaggio.\nPippo abita nella citt\u00e0 di Topolinia ed \u00e8 il migliore amico di Topolino. \u00c8 un cane antropomorfo, alto, dinoccolato, vestito in maniera abbastanza stramba: indossa un maglione a collo alto di colore arancione(rosso nei fumetti)con sopra un gilet, pantaloni rattoppati blu, scarpe marroni(nei fumetti gialle)enormi e un cappello verde(blu nei fumetti)che originariamente era una malconcia fedora, ma \u00e8 andato via via stilizzandosi; \u00e8 goffo, sbadato, smemorato, disordinato e dotato di una disarmante irrazionalit\u00e0, quindi rappresenta la controparte ideale del razionale ed efficiente Topolino. \nIn una storia italiana, \"Topolino e la controcometa Astritel\", si afferma che il compleanno di Pippo \u00e8 il 29 febbraio. In alcuni cortometraggi ha una moglie (Penny o Mrs. Geef) apparsa sempre con il volto nascosto come a es. nei cortometraggi \"Cold War\" (1951), \"Il mestiere di pap\u00e0\" (1951), \"Father's Day Off\" (1953), contribuendo a raffigurarlo come \"uomo di casa\". Solo successivamente (gi\u00e0 in Goof Troop) Pippo appare come vedovo e padre single, impegnato a far crescere il figlio adolescente Max, peraltro comparso come bambino pestifero in alcuni cortometraggi anni '50. La famiglia di Pippo nei fumetti \u00e8 molto vasta e numerosa, fatta di molteplici cugini e bis-bis (ovvero gli antenati). Questi saranno protagonisti di una saga pubblicata nel 2006 su Topolino chiamata \"I bis-bis di Pippo\".\nFilmografia.\nEsordi.\nUna prima versione del personaggio chiamata \"Dippy Dawg\" compare nel corto \"La rivista di Topolino\" (\"Mickey\u2019s Revue\", 12 maggio 1932); \u00e8 un canide dotato di barbetta e un paio di occhiali a pince-nez e, visibilmente pi\u00f9 anziano del Pippo moderno, una coda paffuta e senza calzoni. Nel corto, Topolino, Clarabella e Orazio si esibiscono in uno spettacolo musicale e \"Dippy\", in prima linea nel pubblico, disturba il tutto con sguaiate risate. Il personaggio riappare poi in un altro cartone dello stesso anno, \"Una festa scatenata\", nel quale \u00e8 stato ringiovanito e promosso al rango di amico di Topolino, pur mantenendo la gi\u00e0 iconica risata. Questa versione torna in altri sei corti animati realizzati fra il 1932 e il 1933 in ruoli comunque secondari, poi, nel corto \"Una serata di beneficenza\" (Orphan's Benefit, 1934) viene ribattezzato \"Goofy\" e assume un ruolo di mattatore comico, con la sua goffaggine, offuscando per la prima volta gli storici Orazio e Clarabella. A partire dal cortometraggio \"Pattinaggio\" del 1935, con il lavoro di Art Babbitt subisce un restyling: viene vestito con maglione e pantaloni e acquisisce l'emblematica flemma che ancora oggi lo contraddistingue.\nAlla met\u00e0 degli anni trenta la Disney inizi\u00f2 a realizzare una serie di cartoni che vedevano protagonisti Topolino, Paperino e Pippo. In ogni episodio, ai tre veniva assegnato un determinato compito, che ognuno cercava di portare a termine individualmente. La scena si spostava dall'uno all'altro personaggio, fino alla sequenza conclusiva in cui i tre eroi confrontavano i successi (o pi\u00f9 probabilmente gli insuccessi) ottenuti. La serie si apr\u00ec con Topolino meccanico e fra gli episodi pi\u00f9 memorabili si ricordano \"L'orologio del campanile\" e \"Topolino e i fantasmi\" (in cui i tre formano l'agenzia \"Ajax Ghost Exterminators\", precorrendo cos\u00ec i celebri \"Ghostbusters\").\nCon il proseguire della serie, il ruolo di Topolino divenne sempre minore; Paperino e Pippo (il primo con la sua implacabile sfortuna, il secondo con la sua sbadataggine) risultavano pi\u00f9 comici e per questo motivo divennero i preferiti degli sceneggiatori Disney. \"Caccia al polo\" (Polar Trappers, 1938) fu il primo cartone animato dedicato esclusivamente a questo duo. Nel 1939 Pippo fu infine protagonista unico del cartone animato \"Pippo e Wilbur\" (Goofy and Wilbur), che lo vedeva pescatore in compagnia di Wilbur, sua \"cavalletta domestica\", e inaugur\u00f2 la serie cinematografica \"Goofy\".\nAnni quaranta e cinquanta.\nNegli anni quaranta la serie cinematografica di Pippo mantiene un certo ritmo, pur non raggiungendo i livelli di produzione di quella di Paperino, ma conservando un alto livello qualitativo. Nel 1940, a causa dell'assenza del doppiatore Pinto Colvig si propone una nuova formula di corto basata sull'utilizzo di una voce fuori campo che descrive una disciplina sportiva o professionale con toni di manualistica spicciola, che inaugurer\u00e0 la fortunata serie degli How to... (\"Come si fa a...\"), in cui Pippo \u00e8 l'ingenuo e goffo volontario (solitamente muto) incaricato di dare dimostrazioni pratiche di ci\u00f2 che viene descritto, con le prevedibili, catastrofiche conseguenze e l'imbarazzo della voce fuori campo chiamata a commentare le sue prodezze. Questa serie ebbe un enorme successo e fu rimontata in una versione per il cinema nel 1972 dal titolo \"Pippo Olimpionico\"; la formula venne utilizzata anche in successive produzioni Disney.\nNel corso degli anni '40, di pari passo con i progressi dell'animazione, in seno alla serie \"Goofy\" si ebbe l'evoluzione grafica di Pippo, reso sempre pi\u00f9 dinamico e sciolto in contrasto con l'originaria caratterizzazione goffa degli anni '30; inoltre il personaggio veniva spesso moltiplicato in tanti \"pippidi\" che figuravano come pubblico allo stadio o comunque \"attori\" prestati a interpretare con tono satirico vari tipi di cittadini americani; proprio questa \"spersonalizzazione\" del protagonista condusse poi alla produzione dei corti degli anni '50, numerosi seppur concentrati in soli tre anni, e accomunati generalmente dal presentare un Pippo definitivamente \"imborghesito\" e modello di uomo medio americano; questi corti erano diretti da Jack Kinney, e il pi\u00f9 famoso \"alter-ego pippesco\" che vi comparve fu Mr. George Geef, un sempliciotto calato nella vita cittadina con tanto di moglie e figlio esordito nel corto \"Attenti al raffreddore!\" del 1951, che si ritrova ad affrontare i problemi dell'uomo moderno e le sue stesse nevrosi. Di questo periodo \u00e8 interessante ricordare \"Vietato fumare\" (1951), un episodio in cui George lotta contro la dipendenza da nicotina o \"Domani a dieta!\" (1951), un monito contro la cattiva alimentazione.\nDagli anni sessanta.\nDopo il 1965, in seguito all'apparizione nell'episodio \"Tiger Trouble\" della serie \"Le avventure di caccia del Professor Pico De Paperis\" e al cortometraggio \"Goofy's freeway troubles\", Pippo scomparve per lungo tempo dagli schermi, riapparendo solo nel cortometraggio del 1983 \"Canto di Natale di Topolino\" e in seguito nel cortometraggio animato televisivo del 1987 \"Pippo e lo sport in Calciomania\" oltre che in una brevissima apparizione insieme a tante altre star dei cartoni animati, nelle scene finali di \"Chi ha incastrato Roger Rabbit\" del 1988.\nTorn\u00f2 in maniera pi\u00f9 frequente sulle scene negli anni novanta con il corto \"Il principe e il povero\" e nella serie di cartoni animati per la televisione \"Ecco Pippo\" (Goof Troop, 1992-93) in cui vengono introdotti suo figlio Max e il suo gatto \"Cialda\" (\"Waffles\") vicini di casa della famiglia di Gambadilegno. Pippo e Max sono stati anche protagonisti di lungometraggi come \"In viaggio con Pippo\" (A Goofy Movie, 1995) e \"Estremamente Pippo\" (\"An Extremely Goofy Movie\", 2000). Lo ritrovaiamo come personaggio secondario in diverse trasmissioni realizzate per Disney Channel come \"House of Mouse - Il Topoclub\" (House of Mouse, 2001/02) mentre \u00e8 protagonista insieme a Topolino e Paperino del film Direct-to-video \"\" del 2004 (\"Mickey, Donald, Goofy: The Three Musketeers\").\nStoria editoriale.\nStati Uniti d'America.\nIl personaggio esord\u00ec nei fumetti come \"Dippy Dawg\" nel 1933 nella tavola domenicale di Topolino dell'8 gennaio disegnata come sempre da Floyd Gottfredson, in cui appare intento a suonare uno scacciapensieri e a tormentare chi incontra con questa sua ultima passione. \"Dippy\" era ingenuo e molesto, candido e svitato, e per questo i lettori lo trovavano simpatico; da subito viene in mente agli autori di accoppiarlo a Topolino in una lunga avventura, \"Topolino poliziotto e Pippo suo aiutante\" (1933), per \"alleggerire\" la tensione del thriller con le surreali gag di \"Dippy\", inaugurando una formula tra le pi\u00f9 longeve del fumetto Disney in tutto il mondo; Topolino per\u00f2, pur essendogli gi\u00e0 affezionato, si fida chiaramente ancora poco di lui, anche perch\u00e9 circondandosi di amici meno furbi o pi\u00f9 superficiali di lui (come lo stesso Orazio) \u00e8 abituato a cavarsela da solo. Pippo torna a fare da spalla a Topolino in altre avventure successive, mentre nelle storie ambientate a Topolinia fatica ancora a inserirsi nello storico quartetto di amici Topolino-Minni, Orazio-Clarabella, ma gi\u00e0 nella breve \"Topolino sul mongelato\" (1934) il legame con Mickey inizia a irrobustirsi. Nella storia \"Topolino e lo struzzo Oscar\" (1936), il suo nome diventa \"Goofy\" e l'aspetto viene modificato cos\u00ec come era avvenuto l'anno precedente nei cortometraggi; il nuovo Pippo, sempre calmo e perennemente immerso nel proprio \"mondo dei sogni\", diventa ufficialmente la spalla privilegiata di Topolino gi\u00e0 chiaramente in \"Topolino nella casa dei fantasmi\", surclassando persino Paperino (che sar\u00e0 per\u00f2 indirizzato verso una serie tutta sua). \nNel 1938 alla sceneggiatura delle strisce subentra Merrill De Maris, che arricchisce la personalit\u00e0 di Topolino donandogli una pi\u00f9 ampia gamma di emozioni, e si concentra molto su Pippo, rendendolo pi\u00f9 reattivo e vivace, in linea con l'evoluzione animata di \"Goofy\" che diventa protagonista, dall'anno successivo, della propria serie cinematografica; Pippo continua a condurre la propria vita con l'iconica flemma, ma occasionalmente si concentra e si adopera in ogni modo, e nella maniera pi\u00f9 candida e innocente possibile, per raggiungere un obiettivo o sostenere gli amici, anche se pur sempre a modo suo, ovvero seguendo l'inarrivabile logica del proprio brillante \"pensiero laterale\". Questo \u00e8 il ritratto pi\u00f9 completo di Pippo, quello intramontabile che ancora oggi viene maggiormente riprodotto, e gli permette di assumere un certo protagonismo, con il racconto della sua folle e adorabile quotidianit\u00e0, fino ad offuscare il \"topo\", in storie come \"Topolino e Lea, leonessa buffa\" (1942). Il passaggio delle sceneggiature a Bill Walsh l'anno seguente relega nuovamente Pippo a ruoli pi\u00f9 sporadici, ma le sue comparsate sono frequenti in quanto egli \u00e8 ormai consacrato come \"miglior amico di Topolino\"; indimenticabili rimarranno l'epopea del suo successo a Hollywood in \"Topolino fra le stelle\" (1951) o la sua trasformazione nel nuovo Einstein americano in \"Topolino e Pippo cosmico\" (1955), che chiude la parabola \"walshiana\" del personaggio con la conferma di una sua segreta e formidabile genialit\u00e0.\nDopo il periodo delle strisce, negli albi a fumetti gli vengono spesso dedicati dei numeri unici disegnati soprattutto da Bill Wright, Paul Murry, Jack Bradbury e Tony Strobl. Nel 1965 Del Connell e Paul Murry creano un alter ego mascherato del personaggio, Super Goof (Super Pippo) che riscuote successo in tutto il mondo, parodia del supereroe del quale assume le sembianze assumendo speciali noccioline americane (chiamate spagnolette nella versione italiana). Grazie ai poteri conferiti dalle noccioline riesce a volare, e camuffa la propria identit\u00e0 indossando una calzamaglia di flanella rossa con mantello blu annodato intorno al collo. \u00c8 al corrente del suo segreto solo il nipote Gilberto, il cui personaggio, serio, studioso e intelligentissimo (rappresentato con il \"tocco\" universitario sulla testa), \u00e8 agli antipodi rispetto a quello dello zio. Gilberto ha a sua volta acquisito superpoteri ingerendo le noccioline e diventando \"Super Gilberto\", elemento di prestigio del \"Club dei Supereroi\".\nItalia.\nLa prima storia di produzione italiana in cui il personaggio compare \u00e8 \"Pippo viaggiatore di commercio\" (1938), sceneggiata e disegnata da Federico Pedrocchi e pubblicata a puntate su \"Paperino e altre avventure\". Tra il 1939 e il 1940 Pippo comparve come spalla in altre tre storie di produzione italiana sceneggiate sempre da Pedrocchi, in due delle quali agisce in coppia con il protagonista Paperino, mentre nell'altra i protagonisti sono Orazio e Clarabella.\nA seguito del divieto di pubblicazione delle storie della Disney durante la fase finale del regime fascista, venne inventata nel 1942-1943 una versione umanizzata del personaggio con lo stesso nome che compare nelle storie di Tuffolino pubblicate sulla testata \"Topolino\".\nSul \"Topolino\" del dopoguerra Pippo cominci\u00f2 a essere usato da subito dagli autori italiani; Guido Martina si divertiva ad accentuare la distanza tra lui e il razionale Topolino, descrivendone un rapporto di amicizia quasi viscerale (in \"Topolino e il doppio segreto di Macchia Nera\" del 1955 Pippo si dice pronto a seguirlo anche se Topolino \u00e8 sospettato essere un assassino) ma condito da una leggera supponenza da parte di Topolino e dagli occasionali e sorprendenti picchi di genialit\u00e0 di Pippo. Negli anni sessanta Pippo acquisisce pi\u00f9 spesso ruoli da protagonista: a partire dalla storia \"Pippo e la fattucchiera\" (disegnata da Luciano Bottaro e pubblicata per la prima volta su Topolino n. 236 nel 1960) interagisce comicamente con la strega Nocciola, delle cui doti magiche dubita con disarmante cocciutaggine. Intanto nelle strisce autoconclusive, Gottfredson gli affianca per la prima volta una fidanzata, di nome Gloria, dal 1969 in poi. In Italia il personaggio non verr\u00e0 conosciuto, e in diverse storie realizzate da Romano Scarpa negli anni ottanta e novanta Pippo ha invece un flirt con Zenobia, regina africana.\nFra gli autori italiani che maggiormente hanno saputo sfruttare le peculiari doti del personaggio si devono citare Giovan Battista Carpi, Romano Scarpa (sua la celebre avventura \"Pippo e i parastinchi di Olympia\" del 1972), Massimo De Vita, Sergio Asteriti e Luciano Bottaro. De Vita \"modernizza\" Pippo, rendendolo pi\u00f9 intraprendente e coraggioso per usarlo da protagonista, e difatti lo si vedr\u00e0 quasi oscurare Topolino nel ruolo dell'eroe nella famosa \"Saga della spada di ghiaccio\" (1982-84). Lo sceneggiatore Bruno Sarda crea nel 1988 Indiana Pipps, cugino avventuroso di Pippo.\nNel 1993 gli \u00e8 stata dedicata una serie di storie tutta sua, \"I mercoled\u00ec di Pippo\" (scritta e ideata da Lino Gorlero e Rudy Salvagnini), che lo vedeva, in ogni episodio, intento a leggere a Topolino il suo ultimo racconto basato sempre su fatti privi di spiegazione logica (infatti si chiama \"Ai confini dell'irrealt\u00e0\" la serie di romanzi di fantascienza che vorrebbe inaugurare) che destano il disappunto del razionalissimo Topolino, che lo corregge di continuo. Nei suoi racconti i personaggi \"interpretati\" da Topolino e Pippo hanno i ruoli invertiti rispetto al solito: Topolino \u00e8 la spalla imbranata mentre Pippo \u00e8 l'eroe. L'episodio \"zero\" di questa serie venne pubblicato su Topolino n. 1947 col titolo \"Pippo e il giallo a premi\". Nel 2009 Teresa Radice e Stefano Turconi hanno inaugurato la fortunata serie di \"Pippo reporter\" che lo vede intraprendente cronista nella New York anni '30.\nFrancia.\nIn Francia gli sceneggiatori Gasc, Cl\u00e9ment e Leli\u00e8vre iniziano nel 1987 la serie parodistica \"James Ding Triple Z\u00e9ro\" con un Pippo nelle vesti di agente segreto e disegnata da Miquel Pujol.\nDoppiatori.\nOriginali.\nPinto Colvig ha doppiato Pippo per la maggior parte delle sue apparizioni classiche dal 1932 (\"La rivista di Topolino\") al 1938 (\"Topolino, Pippo e Paperino cacciatori di balene\") quando ebbe delle ripercussioni con la Disney e lasci\u00f2 la compagnia per lavorare ad altri progetti. Fu successivamente sostituito da Danny Webb dal 1939 al 1941. Tuttavia, Colvig torn\u00f2 alla Disney e riprese il ruolo nel 1944 (\"Pippo marinaio\") fino a poco prima della sua morte nel 1967. Una delle sue ultime interpretazioni conosciute nel ruolo di Pippo fu per il Telephone Pavilion all'Expo 1967. Molti cartoni animati mostravano Pippo muto, con dialoghi riciclati da cortometraggi precedenti o mostravano vari Pippo dalla voce diversa invece dell'originale. Colvig diede a Pippo anche una voce normale per quattro cortometraggi di George Geef.\nStuart Buchanan diede voce a Pippo nella serie radiofonica del 1938 \"The Mickey Mouse Theater of the Air\". Bob Jackman ha preso il posto di Colvig quando egli lasci\u00f2 i Disney Studios per ragioni sconosciute e doppi\u00f2 Pippo nel 1951 per un breve periodo. James MacDonald, la voce di Topolino, interpret\u00f2 Pippo nell'album Disney degli anni '60 \"Donald Duck and his Friends\". Anche Jack Bailey doppi\u00f2 Pippo in diversi cartoni animati di Paperino. Bill Lee forn\u00ec la voce cantata per Pippo nel disco del 1964 \"Children's Riddles and Game Songs\". Hal Smith inizi\u00f2 a doppiare Pippo nel 1967 dopo la morte di Pinto Colvig e continu\u00f2 fino al \"Canto di Natale di Topolino\" nel 1983. Will Ryan doppi\u00f2 il personaggio negli speciali \"DTV Valentine\" (1986) e \"Le disavventure di Paperino\" (1987). Tony Pope diede voce a Pippo nell'album Disney del 1979 \"Mickey Mouse Disco\" per la canzone \"Watch Out for Goofy!\", tornando poi a doppiare il personaggio in \"Pippo e lo sport in Calciomania\" (1987) e \"Chi ha incastrato Roger Rabbit\" (1988).\nAl di l\u00e0 di tali occasioni, Bill Farmer doppia Pippo dal 1987. Mentre Pope fu l'unico accreditato su Pippo in \"Chi ha incastrato Roger Rabbit\", anche Farmer forn\u00ec alcune delle battute di Pippo nel film. Tuttavia, nel 2001, Jason Marsden (doppiatore del figlio di Pippo Max Goof) forn\u00ec la voce di Pippo nell'adattamento del libro per bambini del 1994 \"Me and My Dad\" incluso come extra nell'edizione DVD di \"Estremamente Pippo\".\nItaliani.\nIl primo doppiatore italiano conosciuto di Pippo \u00e8 Riccardo Billi, che nel 1952 cant\u00f2 il brano \"Eat Until I Die\" in \"Bongo e i tre avventurieri\" (il doppiatore dei dialoghi \u00e8 invece ad oggi ignoto). In seguito, fino al 1970, il personaggio fu doppiato da Lauro Gazzolo, mentre nel decennio successivo Pippo non ebbe una voce fissa: fu doppiato, tra gli altri, da Ferruccio Amendola nel film di montaggio \"Pippo olimpionico\" (1972), da Renato Cortesi nel programma cinematografico \"Pippo, Pluto, Paperino Supershow\" (1973) e da Giuliano Persico nel film di montaggio \"Buon compleanno, Topolino!\" (1978). All'inizio degli anni ottanta il personaggio fu doppiato da Antonello Governale e Adolfo Lastretti (rispettivamente nel primo doppiaggio dei corti \"Giorno di trasloco\" e \"Canto di Natale di Topolino\"), mentre nel resto del decennio si alternarono Franco Latini e Renato Cortesi. Dall'autunno del 1989 al 2000 il personaggio fu doppiato quasi esclusivamente da Vittorio Amandola, alternandosi negli ultimi due anni con Roberto Pedicini che lo sostituir\u00e0 definitivamente dal 2001.\nIl \"Goofy Holler\".\nIl \"Goofy Holler\" (traducibile in \"L'urlare di Pippo\") \u00e8 un verso del personaggio che viene usato frequentemente nei fumetti e nei film Disney. \u00c8 tipico sentirlo quando il goffo Pippo viene fatto cadere o viene lanciato in aria a grande distanza. L'urlo \u00e8 stato originalmente registrato da Hann\u00e8s Schrolle e poi da George Johnson.\nNell'episodio \"Come diventare una stella del rock\" Pippo viene assunto dalla \"Ajax Records\" grazie al suo YAAAAH-HOO-HOO-HOO-HOOEY!"}
{"id": "60242", "revid": "1381093", "url": "https://it.wikipedia.org/wiki?curid=60242", "title": "Campionato mondiale di Formula 1 2005", "text": "Il campionato mondiale di Formula 1\u00a02005 organizzato dalla FIA \u00e8 stata, nella storia della categoria, la 56\u00aa stagione ad assegnare il Campionato piloti e la 48\u00aa ad assegnare il Campionato costruttori. \u00c8 iniziata il 6 marzo ed \u00e8 terminata il 16 ottobre, dopo 19 gare.\nIl titolo piloti \u00e8 stato vinto per la prima volta dal pilota spagnolo Fernando Alonso, mentre il titolo costruttori \u00e8 stato vinto anch'esso per la prima volta dalla Renault, scuderia per la quale ha corso lo stesso Alonso.\nLa pre-stagione.\nIl calendario.\nRispetto alla stagione precedente, il calendario prevede un appuntamento in pi\u00f9 rispetto alle gare in programma nel 2004: la novit\u00e0 \u00e8 il Gran Premio di Turchia. Ci\u00f2 rese questa stagione, all'epoca, con i suoi 19 gran premi, la stagione con il maggior numero di GP della storia (il record precedente erano i 18 del 2004).\nI test.\nPer ci\u00f2 che concerne i test, la prima sessione si svolse a fine novembre, dal 24 al 26, sul circuito di Catalogna. Ne segu\u00ec una ad inizio dicembre, dall'1 al 4, svoltasi a Jerez de la Frontera. I parziali migliori vennero fatti registrare da Felipe Massa su Sauber il primo giorno, seguito da Trulli e le due McLaren.\nI test ripresero dal 10 al 15 gennaio, sempre a Jerez, con impegnate Toyota, Renault, McLaren, Williams, Ferrari e Red Bull.\nNelle prime tre giornate di prove i parziali migliori vennero ottenuti da Mark Webber e Nick Heidfeld, mentre il gioved\u00ec i tempi pi\u00f9 veloci furono fatti registrare dai piloti McLaren e da Zonta. Alla quinta giornata, poi, Alexander Wurz fece registrare il miglior tempo definitivo.\nI test ripresero il 18 gennaio a Montmel\u00f3. A questa sessione parteciparono tutte le scuderie che avevano preso parte ai test di Jerez, ad eccezione di McLaren e Renault, che provarono a Valencia, insieme a Sauber e BAR. Sul circuito di Catalogna il pi\u00f9 veloce fu Michael Schumacher, mentre Wurz fece registrare i tempi pi\u00f9 rapidi sul tracciato valenzano.\nAccordi e fornitori.\nDopo un 2004 largamente dominato dalla Ferrari, l'intervallo tra le due stagioni fu caratterizzato da aspre battaglie politiche riguardanti il rinnovo eventuale del Patto della Concordia, che regola il campionato. L'associazione dei costruttori GPWC, che avrebbe voluto organizzare un campionato alternativo rispetto alla gestione FOM di Bernie Ecclestone, continu\u00f2 nei suoi progetti, fino al momento in cui la Ferrari lasci\u00f2 l'organizzazione e firm\u00f2 autonomamente il rinnovo. Ci\u00f2 non interruppe i progetti della GPWC e quindi si cre\u00f2 una frattura nell'ambiente.\nNel frattempo Ecclestone era impegnato in battaglie legali con le banche azioniste che discutevano la sua gestione del gruppo Formula 1.\nContemporaneamente, spinta dalla doppia preoccupazione di ridurre i costi di gestione e di limitare la velocit\u00e0 delle vetture, la Federazione impose una serie di modifiche alle vetture, ma i risultati pratici verso questi obiettivi si rivelarono deludenti.\nScuderie e piloti.\nScuderie.\nNon sono previsti cambiamenti nel numero delle scuderie presenti nel campionato, ma alcune cambiarono propriet\u00e0: la Ford cedette la Jaguar alla societ\u00e0 Red Bull e la fabbrica di motori Cosworth a investitori americani; la Jordan fu venduta al gruppo Midland ma per la stagione continu\u00f2 col vecchio nome. Infine la BMW acquist\u00f2 il 49% della Williams. Il 2005 \u00e8 anche l'ultima stagione in Formula 1 di tre scuderie: Jordan (diventata definitivamente Midland nel 2006), Minardi (diventata Toro Rosso nel 2006) e BAR (diventata Honda nel 2006). Anche per la Sauber fu l'ultima stagione come team indipendente prima della cessione a BMW, ma il team elvetico sarebbe poi tornato nel 2010 dopo il ritiro della casa tedesca.\nPiloti.\nLa Ferrari conferma entrambi i piloti, il campione in carica Michael Schumacher e lo scudiero Rubens Barrichello; scelta analoga per la BAR motorizzata Honda, che conferma entrambi i piloti titolari, Jenson Button e Takuma Sat\u014d, nonch\u00e9 il terzo pilota Anthony Davidson.\nLa Renault conferma Fernando Alonso e ingaggia dalla Sauber-Petronas Giancarlo Fisichella. La Williams-BMW cambia entrambi i piloti: entrano nel team l'ex pilota della Jaguar Mark Webber e il tedesco Nick Heidfeld. Nella stagione il tedesco sar\u00e0 sostituito da Ant\u00f4nio Pizzonia.\nLa McLaren-Mercedes sostituisce David Coulthard con il colombiano Juan Pablo Montoya, proveniente dalla Williams, e usa come terzi piloti lo spagnolo Pedro de la Rosa e l'austriaco Alex Wurz. Dopo l'addio di Giancarlo Fisichella, la Sauber ingaggia il campione del mondo 1997, Jacques Villeneuve, come compagno di Felipe Massa.\nLa neonata Red Bull-Cosworth ingaggia il veterano David Coulthard, e l'austriaco ex-Jaguar, Christian Klien. La Toyota ingaggia due tra i migliori piloti del circus, Ralf Schumacher e Jarno Trulli, mentre il terzo pilota diventa il brasiliano Ricardo Zonta. La Jordan-Toyota prende due debuttanti, per la sua ultima stagione in F1: il portoghese Tiago Monteiro (primo pilota lusitano in F1 dopo Pedro Lamy al Gran Premio del Giappone 1996) e l'indiano Narain Karthikeyan.\nLa Minardi-Cosworth prende Patrick Friesacher e l'ex pilota DTM Christijan Albers. Friesacher sar\u00e0 sostituito, durante la stagione, dall'olandese Robert Doornbos.\nTabella riassuntiva.\nLe seguenti squadre e piloti al Campionato mondiale di Formula 1 del 2005.\nCircuiti e gare.\nEntra nel calendario il Gran Premio di Turchia, che rimarr\u00e0 per ben 7 anni sino al 2011, per poi ritornare nel 2020.\nRiprese televisive.\nIn Italia la Rai (cio\u00e8 Rai 1 e Rai 2) continu\u00f2 la sua offerta per la stagione di Formula 1, con la diretta esclusiva in chiaro di tutti i Gran Premi del campionato per quanto riguarda le qualifiche del sabato e la gara della domenica (ad eccezione quello del Bahrain che viene trasmessa in differita in seguito alla morte del Papa Giovanni Paolo II avvenuto il giorno prima). Sky invece trasmetteva sul satellite anche le prove libere.\nModifiche al regolamento.\nRegolamento tecnico.\nA partire da questa stagione il set di pneumatici usato dalle vetture dovr\u00e0 durare per l'intero Gran Premio, comprese entrambe le sessioni di qualifica: si parla quindi di quasi 350\u00a0km contro i meno di 100 che un set doveva reggere nel 2004. Lo scopo \u00e8 ovviamente quello di ridurre le prestazioni delle vetture. In seguito ad importanti incidenti, in particolar modo un cedimento della sospensione di Raikk\u00f6nen, fu deliberato che il cambio di uno pneumatico \u00e8 consentito per motivi di sicurezza in presenza di danni. Regole particolari si applicano in caso di pioggia, consentendo il pit-stop per il cambio dei 4 pneumatici con una specifica da bagnato qualora la gara sia considerata bagnata.\nQuanto ai motori, mentre nel 2004 un'unit\u00e0 doveva durare per l'intero weekend di un Gran Premio, si passa ora a propulsori che debbono durare due Gran Premi consecutivi. In caso di rottura o di sostituzione, il pilota viene penalizzato nel Gran Premio in corso o in quello successivo con una perdita di dieci posizioni sulla griglia di partenza. Provvedimenti furono poi presi per evitare ritiri nei pit prima della bandiera a scacchi per sostituire il motore prima dei due weekend previsti.\nOltre a questo, si aggiungono le modifiche ai regolamenti aerodinamici. Sono state introdotte, difatti, modifiche per ridurre le prestazioni delle vetture, rispetto al 2004.\nUna delle modifiche riguarda l'ala anteriore, che viene alzata ulteriormente dal fondo stradale, come gi\u00e0 era successo nel 2001. Anche l'ala posteriore subisce delle modifiche, ben visibili. Queste riduzioni di carico fanno s\u00ec che le vetture siano pi\u00f9 veloci sui rettilinei, ma complessivamente pi\u00f9 lente sul giro.\nNonostante le squadre abbiano rapidamente recuperato la velocit\u00e0 perduta, le prestazioni 2004, salvo rari casi, non sono mai state raggiunte.\nRegolamento sportivo.\nLa modifica pi\u00f9 sostanziale \u00e8 un ulteriore cambiamento al formato delle prove di qualificazione che \u00e8 poi stato cambiato ulteriormente durante il corso della stagione. Inizialmente si sono svolte due sessioni di giro singolo al sabato pomeriggio e alla domenica mattina, entrambe conteggiate per la definizione della griglia di partenza utilizzando la somma dei due tempi. Mentre nella prima sessione le vetture potevano girare con poco carburante, nella seconda dovevano avere a bordo il carburante necessario per il Gran Premio, cos\u00ec come gi\u00e0 succedeva l'anno precedente; la somma dei tempi non era invece mai stata utilizzata nella storia della F1. Questo formato \u00e8 stato giudicato troppo complicato da stampa e pubblico, e cos\u00ec a partire dal Gran Premio d'Europa (settima gara della stagione) si \u00e8 tornati a un giro singolo da svolgersi il sabato pomeriggio, con a bordo il carburante e l'assetto per la gara.\nRiassunto della stagione.\nGran Premio d'Australia.\nLa prima gara della stagione, a causa delle lotte politiche che agitano il paddock, si apre tra mille polemiche: la Minardi chiede una deroga per poter correre con la vettura dell'anno precedente, in quanto il nuovo regolamento tecnico \u00e8 stato approvato troppo tardi per i suoi limitati mezzi tecnici: se inizialmente la deroga alla scuderia faentina sembra poter essere concessa, successivamente la FIA si oppone. Il proprietario della Minardi Paul Stoddart si rivolge alla magistratura ottenendo una ingiunzione che gli consenta di partecipare con le vetture della stagione precedente, ma successivamente ritorna sui suoi passi e accetta di ritirare l'ingiunzione e di fare rapide modifiche alle sue vetture.\nLa prima sessione di prove di qualifica \u00e8 movimentata dalla pioggia e ha costretto alcuni piloti a non effettuare proprio il tempo o ad accumulare un pesante ritardo: il nuovo formato di qualifica esordisce dunque limitando moltissimo l'interesse per la seconda sessione, in cui diversi piloti rinunciano a partecipare. In prima fila si qualificano cos\u00ec due italiani, Fisichella su Renault e Trulli su Toyota.\nIn una gara impostata sul passo, Fisichella non ha problemi ad aggiudicarsi la vittoria: sul podio, accanto al pilota romano, si uniscono Barrichello su Ferrari e Alonso sull'altra Renault, entrambi autori di grandi rimonte dopo essere partiti da met\u00e0 schieramento. Trulli conclude nono per problemi alle gomme, fuori dai giochi anche Michael Schumacher dopo un incidente con Nick Heidfeld. La Red Bull Racing al debutto conquista sette punti e sfiora il podio con Coulthard.\nGran Premio della Malesia.\nLa gara di Sepang ha confermato i valori visti in Australia, con le Renault in grande evidenza e le altre scuderie ad inseguire.\nSe in Australia era stato Fisichella a conquistare il palcoscenico, a Sepang \u00e8 Alonso a mettersi in luce, ottenendo la pole position nella giornata di sabato e poi la vittoria nella giornata di domenica: meno fortunata \u00e8 la gara del compagno di squadra Fisichella, che esce di scena dopo una collisione con Webber mentre era in lotta per la terza posizione.\nIl secondo posto \u00e8 appannaggio di Jarno Trulli il quale, analogamente a quanto accaduto nella gara precedente, parte dalla prima fila, ma in questa occasione riesce a mantenere la sua posizione fino all'arrivo cogliendo il miglior risultato nella storia della Toyota. Podio insperato per la Williams di Nick Heidfeld, invece le Ferrari sono state sfavorevoli: Rubens Barrichello \u00e8 costretto al ritiro per un assetto, Michael Schumacher invece va a punti in settima posizione. Ancora a punti invece le due Red Bull.\nGran Premio del Bahrain.\nIn vista dell'appuntamento bahrainita la Ferrari, per ovviare alla mancanza di risultati delle prime due gare, decide di anticipare l'esordio della nuova vettura: tale scelta premia Michael Schumacher, che ottiene il secondo posto in griglia dietro il solito Alonso su Renault e davanti ad un confermato Trulli su Toyota.\nI primi giri della gara si caratterizzano per la lotta tra i due piloti in prima fila fino a quando il tedesco della Ferrari \u00e8 costretto al ritiro al termine del tredicesimo giro per noie meccaniche. La gara procede quindi abbastanza tranquillamente, con Alonso che amministra l'ampio vantaggio sugli inseguitori portando la Renault alla terza vittoria in altrettante gare.\nAlle spalle del pilota asturiano, come gi\u00e0 successo in Malesia, si classificano le Toyota di Trulli e Ralf Schumacher, rispettivamente secondo e quarto al traguardo. Positiva anche la prova della progredita McLaren, i cui piloti si sono disimpegnati in alcune lotte molto serrate nelle posizioni intermedie della classifica: R\u00e4ikk\u00f6nen coglie l'ultimo gradino del podio mentre lo spagnolo de la Rosa, che sostituiva l'infortunato Montoya, chiude al quinto posto facendo segnare il giro pi\u00f9 veloce in gara.\nL'altra Ferrari di Barrichello giunge solo nona dopo un fine settimana estremamente disastrosa, a dimostrazione dell'immaturit\u00e0 della nuova vettura. L'ultima volta che le Ferrari non andavano a punti era il Gran Premio d'Europa 1999. Noie meccaniche fermano sia lo sfortunato Fisichella sia entrambe le BAR. Vanno infine a punti Webber, Massa e di nuovo Coulthard. I tre piloti nel podio non aprirono lo champagne per rispetto della morte di Papa Giovanni Paolo II avvenuta il giorno prima.\nGran Premio di San Marino.\nL'avvio della stagione europea sul circuito di Imola vede, oltre alla conferma della Renault, il ritorno ai massimi livelli delle due scuderie che pi\u00f9 avevano deluso nei primi Gran Premi, ovvero la Ferrari e la BAR.\nNelle qualifiche \u00e8 Kimi R\u00e4ikk\u00f6nen sulla McLaren a conquistare la pole position, davanti ad Alonso e Jenson Button: la Ferrari di Michael Schumacher, a causa di un errore durante le prove, \u00e8 solo 13\u00aa. Al via R\u00e4ikk\u00f6nen mantiene la prima posizione guadagnano subito un buon margine prima di essere costretto al ritiro dopo pochi giri a causa di un guasto. Stessa sorte del finlandese per Rubens Barrichello, mentre Fisichella va a sbattere alla curva Tamburello, in seguito al problema al posteriore.\nAlonso eredita la testa della corsa e sembra avviarsi verso un'altra vittoria solitaria, dato che Button alle sue spalle non riesce a tenere il ritmo del pilota spagnolo. Dalle retrovie per\u00f2 Michael Schumacher riesce a recuperare posizioni su posizioni con una serie di giri velocissimi prima e dopo il primo pit stop fino a raggiungere la terza posizione. Schumacher, non senza faticare, supera Button subito prima del secondo pit stop e all'uscita dei box \u00e8 solo pochi secondi dietro Alonso. Il tedesco raggiunge lo spagnolo ma non riesce, nei restanti giri che mancano al termine della corsa, a superarlo: per Alonso si tratta della terza vittoria consecutiva, la quarta della Renault in quattro gare. Al termine della gara Ralf Schumacher \u00e8 stato penalizzato di 25\" venendo cos\u00ec declassato dall'ottavo posto a causa di una manovra pericolosa effettuata in corsia box durante un pit stop: la Toyota ha rinunciato a ricorrere in appello, permettendo cos\u00ec a Vitantonio Liuzzi di andare a punti al suo debutto in Formula 1 con la Red Bull, che nelle prima quattro gare \u00e8 sempre andata a punti. Schumacher avrebbe concluso al sesto posto dopo le squalifiche comminate alla BAR.\nButton giunge terzo mentre il suo compagno Takuma Sat\u014d termina al quinto posto, anche se a causa di un sistema non regolamentare nel serbatoio le vetture anglo-statunitensi verranno trattenute per molte ore dai commissari per delle verifiche tecniche al termine delle quali verranno comunque giudicate regolari. La FIA ricorrer\u00e0 in appello in merito a tale decisione e il 5 maggio la squadra verr\u00e0 squalificata per aver corso sottopeso. Il terzo posto viene cos\u00ec ereditato da Alexander Wurz, al ritorno in gara dopo pi\u00f9 di quattro anni per sostituire l'infortunato Juan Pablo Montoya.\nLa squalifica della BAR.\nDopo la gara era rimasta pendente la regolarit\u00e0 delle BAR di Button e Sat\u014d: all'arrivo erano risultate conformi al peso minimo di 600\u00a0kg con a bordo la benzina rimasta, ma sotto il limite una volta che tutti i liquidi erano stati rimossi; i commissari di gara avevano convalidato la regolarit\u00e0 della vettura dopo una lunga discussione, ma la FIA aveva ricorso in appello contro questa decisione.\nIl Tribunale d'appello della FIA si \u00e8 riunito il 4 maggio a Parigi e il giorno successivo ha dichiarato che effettivamente la scuderia anglo-statunitense aveva violato il regolamento tecnico e per questo motivo era stata squalificata dal Gran Premio di San Marino, esclusa dai due successivi in Spagna e Monaco oltre che comminata di un'ulteriore squalifica di sei mesi sospesa con la condizionale. La FIA aveva chiesto l'esclusione da tutto il campionato 2005. Venne riscontrato che la BAR avesse due serbatoi addizionali all'interno della struttura principale del serbatoio, utilizzati per garantire un'alta pressione di iniezione del carburante nel motore; alle verifiche tecniche la vettura era effettivamente al di sopra del peso minimo anche a vuoto, ma questo includendo i circa 6\u00a0kg di carburante rimasti nel serbatoio addizionale che non erano stati svuotati durante la verifica. La squadra aveva affermato che quel minimo di carburante nel serbatoio addizionale era essenziale per il funzionamento stesso del motore e che la procedura di drenaggio si applicava solo al serbatoio principale.\nIl delegato tecnico della FIA Jo Bauer aveva gi\u00e0 visionato il dispositivo della BAR durante il Gran Premio della Malesia e lo aveva trovato regolare, ma il vero motivo della squalifica dovrebbe riguardare l'uso di questo carburante extra come zavorra in modo da poter correre in certi momenti della gara sotto i 600\u00a0kg di peso, cosa vietata dal regolamento. Inoltre, la Federazione ha accusato la squadra di non avere collaborato adeguatamente durante le verifiche tecniche, sconfessando quindi il lavoro dei commissari del Gran Premio di San Marino che avevano accettato la vettura come regolare. Esaurito l'iter giudiziario sportivo, c'era la possibilit\u00e0 che la BAR ricorresse alla giustizia civile aprendo un forte contenzioso con la Federazione, ma questa opzione \u00e8 stata poi abbandonata.\nGran Premio di Spagna.\nSul circuito di Montmel\u00f3, dove le vetture provano spesso prima e durante la stagione, la McLaren rompe il predominio delle Renault e consegue la prima vittoria dell'anno con Kimi R\u00e4ikk\u00f6nen, che parte dalla pole position e vince in scioltezza senza mai cedere il comando. Il leader del campionato e idolo locale Fernando Alonso \u00e8 secondo e consolida la sua leadership nella classifica mondiale davanti alle due Toyota. Invece le Ferrari non sono state all'altezza neanche in questa gara: Michael Schumacher ha per ben due volte forato i propri pneumatici Bridgestone costringendolo al ritiro, mentre Barrichello finisce nono e fuori dalla zona punti.\nGran Premio di Monaco.\nNel primo Gran Premio di Monaco dopo la morte del Principe Ranieri III si evidenzia la ritrovata superiorit\u00e0 delle McLaren, con Kimi R\u00e4ikk\u00f6nen che parte nuovamente in pole position e conduce la gara dall'inizio alla fine. La gara \u00e8 stata molto pi\u00f9 combattuta di quello che solitamente si vede a Montecarlo, anche a causa dell'ingresso, dopo circa un terzo della corsa, della safety car a seguito di un testacoda occorso alla Minardi di Christijan Albers che aveva generato un ingorgo nella stretta sede stradale non altrimenti risolvibile. In questa situazione alcuni piloti sono riusciti a fare rifornimento avvantaggiandosi rispetto agli altri: se a prima vista di ci\u00f2 sembra aver giovato anche Fernando Alonso nella rimonta su R\u00e4ikk\u00f6nen, in realt\u00e0 il pilota della Renault patisce il traffico in pista mentre R\u00e4ikk\u00f6nen pu\u00f2 ricostruire il vantaggio perduto e rifornire a sua volta senza perdere la posizione. Inoltre l'eccesso di carburante a bordo della vettura di Alonso conduce ad un'eccessiva usura degli pneumatici della Renault verso la fine della gara, che costringe il pilota spagnolo a rallentare il ritmo. Della crisi di Alonso si avvantaggiano le Williams, che conquistano le rimanenti posizioni del podio e il miglior risultato della stagione. La seconda McLaren di Juan Pablo Montoya \u00e8 5\u00aa dopo essere partita dall'ultima posizione a causa di una punizione inferta al pilota, che aveva causato un incidente durante le prove libere. Completano la zona punti Ralf Schumacher su Toyota e, nell'ordine, le Ferrari di Michael Schumacher e Barrichello alle prese con una stagione sempre pi\u00f9 disastrosa.\nGran Premio d'Europa.\nA partire da questa gara viene di nuovo cambiato il formato delle prove di qualificazione: si ritorna ad un giro singolo il sabato in assetto da gara. Nick Heidfeld su Williams conquista a sorpresa la sua prima pole position della carriera, ma l'exploit \u00e8 giustificato dal fatto che il tedesco ha imbarcato meno carburante a bordo avendo una tattica di gara su tre soste. Secondo \u00e8 Kimi R\u00e4ikk\u00f6nen su McLaren, ma con due sole soste previste; solo sesto Fernando Alonso su Renault.\nAlla partenza prende subito la testa R\u00e4ikk\u00f6nen davanti ad Heidfeld, Jarno Trulli, David Coulthard e Alonso: da segnalare un incidente innescato da Mark Webber (costretto al ritiro) alla prima curva che coinvolge diverse vetture tra cui la McLaren di Juan Pablo Montoya e le due Ferrari, che perdono molto tempo. Trulli verr\u00e0 poi penalizzato con un drive through perch\u00e9 prima della partenza i suoi meccanici si sono attardati sulla griglia; sorte analoga per Coulthard che subisce una penalit\u00e0 per eccesso di velocit\u00e0 nella corsia dei box dopo essere stato brevemente in testa grazie al gioco dei rifornimenti.\nMentre nelle posizioni centrali la gara \u00e8 molto combattuta, R\u00e4ikk\u00f6nen prende un buon vantaggio e imposta la sua gara scambiandosi il comando con Heidfeld e Alonso (risalito fino al secondo posto grazie alla differente strategia) durante i rifornimenti. Dopo la sequenza dei rifornimenti la competizione per la vittoria \u00e8 ristretta a R\u00e4ikk\u00f6nen e Alonso: la dura lotta a distanza conduce entrambi i piloti a commettere degli errori, comprese alcune escursioni fuori pista. Negli ultimi giri risulta evidente che la McLaren di R\u00e4ikk\u00f6nen ha uno pneumatico Michelin anteriore estremamente deformato, probabilmente a causa dei sopracitati errori e della mescola pi\u00f9 tenera di quella scelta dalla Renault; nonostante le fortissime vibrazioni il finlandese decide di non fermarsi ai box e di tentare di arrivare al traguardo mentre Alonso recupera a vista d'occhio.\nProprio all'inizio dell'ultimo giro la sospensione anteriore della McLaren cede di schianto a causa delle vibrazioni e cos\u00ec R\u00e4ikk\u00f6nen esce di pista lasciando la vittoria alla Renault. Secondo \u00e8 Heidfeld, terzo Rubens Barrichello su Ferrari che ha risalito il gruppo grazie ad una tattica su tre soste, quarto Coulthard che continua a portare punti alla Red Bull, quinto Michael Schumacher.\nGran Premio del Canada.\nNella prima gara della doppia trasferta nordamericana la prima fila dello schieramento viene occupata da due vetture che non hanno brillato nei Gran Premi precedenti: in pole position la BAR di Jenson Button, che ritorna alla ribalta dopo la squalifica comminatale al Gran Premio di San Marino, seconda \u00e8 la (fin qui molto deludente) Ferrari di Michael Schumacher. Sia Button sia Schumacher hanno per\u00f2 disputato le qualifiche in assetto da gara e su una strategia a tre soste, quindi con meno carburante delle Renault dietro di loro che partivano per due soste.\nAlla partenza Button viene superato da entrambe le Renault di Giancarlo Fisichella e Fernando Alonso, cos\u00ec come Schumacher che si vede scavalcato anche alle McLaren di Juan Pablo Montoya e Kimi R\u00e4ikk\u00f6nen. Dopo la prima tornati di rifornimenti la gara sembra incanalrsi verso una lotta tra le due Renault e le due McLaren, ma le monoposto francesi si ritirano entrambe in un lasso di tempo brevissimo: il primo a fermarsi \u00e8 Fisichella per problemi idraulici, poco dopo lo segue Alonso che danneggia una sospensione dopo una toccata ad uno dei muri del circuito. La testa della corsa \u00e8 ereditata da Montoya, che sembra poter restare saldamente al comando, ma al 47\u00ba giro Button in terza posizione sbatte al Muro dei Campioni portando cos\u00ec all'ingresso in pista della safety car.\nDurante la procedura di uscita quasi tutti i piloti riescono a fare l'ultimo rifornimento, ma essendo il box della McLaren occupato da R\u00e4ikk\u00f6nen il leader Montoya deve aspettare un giro cosicch\u00e9 si trova a uscire dai box dopo il proprio pit stop proprio mentre sfila il serpentone delle vetture guidate dalla safety car, mentre il semaforo della corsia box \u00e8 rosso. Il pilota colombiano riparte in seconda posizione ma per questa infrazione viene prontamente squalificato.\nNegli ultimi giri si ritira mentre era terzo anche Jarno Trulli con la Toyota e cos\u00ec, dietro al vincitore R\u00e4ikk\u00f6nen, trovano un'inaspettata doppietta sul podio dopo un quasi deludente prima met\u00e0 di stagione le Ferrari.\nGran Premio degli Stati Uniti d'America.\nL'appuntamento statunitense si rivela uno dei pi\u00f9 controversi della cinquantennale storia della Formula 1: nel corso della sessione di prove libere del venerd\u00ec la Toyota di Ralf Schumacher, a causa del cedimento di uno pneumatico, \u00e8 protagonista di un pauroso incidente che ha costretto il pilota tedesco a non prendere parte alla gara. A seguito di tale episodio sono nati dei dubbi sul fatto che gli pneumatici Michelin potessero terminare la gara: preoccupato dall'eventualit\u00e0 di un difetto di costruzione, il costruttore francese ha consigliato alle sue squadre di non prendere parte alla gara e di modificare le regolazioni delle vetture.\nNella sessione di qualificazione del sabato Jarno Trulli ha comunque conquistato la prima pole position della storia della squadra giapponese ma il giorno della gara, pochi minuti prima della partenza, si \u00e8 venuto a creare un vero e proprio scontro tra la Michelin e la FIA: le squadre dotate degli pneumatici francesi hanno dichiarato che non avrebbero preso il via con le gomme usate durante le prove, in quanto c'era la forte possibilit\u00e0 che le stesse non avrebbero retto alle sollecitazioni indotte dalla curva numero 13, ovvero la curva sopraelevata dell'ovale che ospita la 500 Miglia di Indianapolis, usata dalla Formula 1 come ultima curva prima del rettilineo d'arrivo. Tra le soluzioni proposte si fece strada quella di utilizzare un nuovo tipo di gomme fatte arrivare apposta dalla fabbrica in Francia, che in un secondo tempo venne comunque definita non sicura dalla stessa Michelin: in seconda battuta venne proposto di modificare il tracciato con una chicane in modo da ridurre la velocit\u00e0 d'ingresso all'ultima curva. La FIA non accett\u00f2 nessuna delle due proposte per non togliere validit\u00e0 al Gran Premio, pertanto le vetture gommate Michelin si schierarono in griglia, ma dopo il giro di formazione rientratono ai box non prendendo cos\u00ec parte alla gara. Il fatto che le vetture gommate Michelin abbiano compiuto il giro di formazione non deve essere comunque interpretato come un modo per dare validit\u00e0 al Gran Premio, dato che l'art. 17 del Regolamento Sportivo della Formula 1 recita che un evento pu\u00f2 essere cancellato se meno di dodici vetture sono disponibili per esso; dato che l'evento inizia con le verifiche tecniche del gioved\u00ec, a cui si sono presentate tutte le scuderie, la gara \u00e8 stata quindi disputata dalle tre scuderie gommate dalla Bridgestone, le due Ferrari, le due Jordan e le due Minardi.\nLa vittoria, come largamente prevedibile, \u00e8 andata a Michael Schumacher davanti al compagno di squadra Rubens Barrichello: l'unico momento d'incertezza \u00e8 stato quando il tedesco, all'uscita dai box, ha quasi sfiorato il brasiliano rischiando di mettere fine alla gara di entrambi. Sul podio sale anche la Jordan di Tiago Monteiro, che alla premiazione esulta al contrario dei piloti della Ferrari, che abbandonano il palco dopo gli inni nazionali. Alle spalle del portoghese terminano Narain Karthikeyan, che diventa il primo pilota indiano a punti nella storia della Formula 1, e le due Minardi di Albers e Friesacher. \nLa Michelin risarc\u00ec poi tutti i biglietti dell'evento e offr\u00ec ventimila biglietti per il Gran Premio del 2006 distribuiti fra gli spettatori del Gran Premio del 2005.\nGran Premio di Francia.\nDopo l'imprevedibile esito dell'appuntamento statunitense, il ritorno in Europa ha riportato ad una sorta di normalit\u00e0 i valori tecnici visti nelle gare precedenti: la Renault e la McLaren hanno confermato quanto gi\u00e0 fatto vedere nelle precedenti occasioni, mentre la Ferrari ha confermato (in parte) l'estemporaneit\u00e0 del successo ottenuto negli Stati Uniti d'America.\nFernando Alonso, alla stregua di quanto gi\u00e0 fatto nei primi appuntamenti stagionali, ha dominato la gara qualificandosi in pole position e costruendo gi\u00e0 nella prima parte di gara un ampio margine di vantaggio. Alle spalle della Renault guidata dal pilota spagnolo \u00e8 giunto Kimi R\u00e4ikk\u00f6nen, che ha invece dovuto risalire dal centro dello schieramento a causa della penalizzazione di dieci posizioni sulla griglia di partenza inflittagli per la sostituzione del motore.\nSul gradino pi\u00f9 basso del podio giunge la Ferrari di Michael Schumacher, tornata (forse tardivamente) a buoni livelli di competitivit\u00e0 tanto in gara quanto in prova grazie anche alla crescita degli pneumatici Bridgestone, che hanno recuperato dopo i problemi sofferti dai rivali Michelin negli Stati Uniti d'America. Da segnalare anche la gara di Jenson Button, che ha colto i primi punti stagionali per la BAR. Gara disastrosa per la McLaren di Juan Pablo Montoya, costretto al ritiro per un guasto all'impianto idraulico mentre occupava la terza posizione, e per la Renault di Giancarlo Fisichella, penalizzata da una serie di problemi occorsi in entrambi i pit stop.\nGran Premio di Gran Bretagna.\nAlonso ottiene la pole position ma non riesce a bissare il successo francese in quanto Juan Pablo Montoya conquista la prima vittoria con la McLaren: il colombiano, autore di un ottimo spunto dalla seconda fila, si \u00e8 portato al comando nel corso dei primi giri e ha poi controllato il resto della gara nonostante i ripetuti tentativi di rimonta del rivale spagnolo.\nIn una gara che ha visto un unico ritiro, quello di Karthikeyan, Alonso riesce comunque ad allungare in classifica sul suo pi\u00f9 immediato inseguitore, Kimi R\u00e4ikk\u00f6nen: penalizzato di dieci posizioni sulla griglia di partenza a causa della rottura del motore Mercedes, il finlandese \u00e8 risalito fino al terzo posto, complice anche un errore ai box nel corso della sosta di Giancarlo Fisichella, ma ha comunque visto il suo distacco aumentare di due lunghezze nei confronti di Alonso.\nJenson Button, partito in prima fila con la BAR, ha concluso al quinto posto confermando il buono stato di forma della scuderia anglo-statunitense, capace di terminare davanti alle Ferrari e alle Toyota. La lotta per le rispettive classifiche vede la Renault e la McLaren precede con un largo margine la Ferrari, matematicamente ancora in corsa ma piuttosto distante in termini di resa prestazionale.\nGran Premio di Germania.\nKimi R\u00e4ikk\u00f6nen ottiene la pole position davanti a Button, le due Renault di Alonso e Fisichella, Michael Schumacher, le due Williams di Webber e Heidfeld, Sat\u014d, Trulli e Klien. Juan Pablo Montoya, a causa di un errore all'ultima curva del giro di qualificazione mentre stava probabilmente conquistando la prima fila, \u00e8 costretto a partire dall'ultima posizione in griglia.\nIn una giornata che sembrava destinata ad essere trionfale, la McLaren vede allontanarsi sempre di pi\u00f9 le speranze di vittoria nel campionato a causa dell'ennesimo ritiro per noie meccaniche occorso a R\u00e4ikk\u00f6nen, mentre occupava la prima posizione. Fernando Alonso ha approfittato ancora una volta delle disavventure del finlandese (il quale si ritira all'ultimo giro per una rottura alla sospensione) portando la sua Renault alla vittoria, dopo aver occupato la seconda posizione per gran parte della gara a breve distanza da R\u00e4ikk\u00f6nen.\nAlle spalle dello spagnolo giungono Montoya, autore di una grande rimonta dopo essere partito dal fondo dello schieramento, e Jenson Button, che porta la BAR sul podio per la prima volta in stagione. Giancarlo Fisichella giunge al quarto posto dopo essere rimasto a lungo bloccato nelle retrovie a causa di una partenza non felice e dopo un contatto durante il primo giro che aveva danneggiato i suoi freni posteriori: il pilota italiano precede Michael Schumacher, autore di una buona partenza ma incapace di mantenere il ritmo dei piloti di testa. Il pilota tedesco vede aumentare vertiginosamente il suo distacco in classifica da Alonso e vede sempre pi\u00f9 ridotte le possibilit\u00e0 di difendere il suo titolo.\nGran Premio d'Ungheria.\nLa Ferrari di Michael Schumacher, quasi fuori dalla lotta per il titolo, conquista la prima pole position della stagione grazie ad un ridotto carico di benzina: similmente alla scuderia italiana anche la McLaren di Kimi R\u00e4ikk\u00f6nen, costretto a scendere in pista per primo nella sessione di qualificazione, imbarca un carico di benzina ridottissimo che gli consente di qualificarsi al quarto posto. In leggera difficolt\u00e0 le due Renault, che scatteranno rispettivamente dalla terza e quinta fila.\nData la tortuosit\u00e0 del circuito, che rende estremamente difficili i sorpassi, la gara si rivela poco spettacolare e tattica: al via Schumacher, che corre su una strategia a tre soste, riesce a mantenere la testa seguito da Montoya e R\u00e4ikk\u00f6nen mentre pi\u00f9 indietro Alonso danneggia l'alettone anteriore dopo un contatto con Ralf Schumacher.\nSchumacher mantiene il comando seguito a breve distanza da R\u00e4ikk\u00f6nen che segue, alla pari del tedesco, una strategia a tre soste. Montoya, che segue invece una strategia a due soste, sopravanza entrambi a met\u00e0 gara prima di ritirarsi a causa di un guasto al cambio. In occasione della seconda sosta programmata R\u00e4ikk\u00f6nen supera Schumacher riuscendo a guadagnare un margine tale per cui nell'ultima parte della gara deve solo controllare il margine per andare a vincere davanti alla Ferrari del tedesco e le due Toyota. Le Williams, in difficolt\u00e0 da diverse gare, giungono a punti cos\u00ec come il giapponese Sat\u014d, che raccoglie per la prima volta in stagione dei punti.\nUna gara che sulla carta doveva essere favorevole alle Renault si risolve invece nella prima vera sconfitta dell'anno per la squadra anglo-francese, mai competitiva tra prove e gara: Alonso continua in pratica solo per onore di firma, giungendo doppiato e fuori dai punti, mentre Fisichella, autore di una sosta nel corso dell'ultimo giro giunge al nono posto.\nGran Premio di Turchia.\nNella gara turca la lotta al titolo tra R\u00e4ikkonen e Alonso si fa sempre pi\u00f9 dura. Il pilota finlandese ha conquistato la quinta pole position stagionale, accanto a Fisichella e Alonso. Alla partenza R\u00e4ikkonen parte bene e invece Fisichella compie un fuori pista che perde l'alettone posteriore e Alonso passa al secondo posto. \nR\u00e4ikkonen non ha mai abbandonato la testa della corsa grazie a tre soste, ottenendo la quinta vittoria stagionale davanti ad Alonso. Terzo posto per Montoya, che a tre giri dal termine \u00e8 stato tamponato dal doppiato Monteiro, invece quarto Fisichella grazie ad una rimonta. Invece le Ferrari non sono state all'altezza: Michael Schumacher (quasi fuori dalla lotta al titolo) \u00e8 costretto al ritiro dopo essere stato tamponato da Webber al quindicesimo giro e Barrichello \u00e8 finito solo decimo e fuori dai punti. Le Williams hanno fatto altrettanto: con Webber ritirato con le conseguenze della collisione con Schumacher e Heidfeld per una foratura alla gomma anteriore destra.\nGran Premio d'Italia.\nA partire dalla prima sessione di prove libere del sabato la Williams di Nick Heidfeld, sofferente di mal di testa a seguito di un incidente occorsogli durante i test svoltisi sul circuito la settimana precedente, viene affidata ad Ant\u00f4nio Pizzonia.\nKimi R\u00e4ikk\u00f6nen viene nuovamente penalizzato dalla scarsa affidabilit\u00e0 della sua McLaren, estremamente veloce ma altrettanto fraglie, non riuscendo a massimizzare il risultato in una pista a lui favorevole. Un guasto al motore Mercedes durante le prove libere ne ha reso infatti necessaria la sostituzione, costringendo il pilota finlandese a vedersi comminata una penalizzazione di dieci posizioni in griglia rendendo cos\u00ec inutile la pole position conquistata in pista, trasformatasi in un undicesimo posto in griglia di partenza.\nLa vittoria \u00e8 andata al compagno di squadra Juan Pablo Montoya, che ha guidato la gara per tutta la sua durata e che negli ultimi giri ha dovuto gestire un problema ad uno pneumatico difettoso non dissimile a quello verificatosi sulla vettura di R\u00e4ikk\u00f6nen. L'appuntamento italiano risulta pertanto estremamente favorevole a Fernando Alonso, secondo classificato al traguardo: il pilota spagnolo della Renault mette infatti una seria ipoteca al titolo, dovendo gestire un margine di ventisette lunghezze a quattro prove dal termine.\nSul podio sale anche Giancarlo Fisichella, che precede proprio R\u00e4ikk\u00f6nen: la possibile rimonta del pilota finlandese, partito con una tattica impostata su una sola sosta a differenza della maggioritaria strategia a due soste, viene resa vana prima dal traffico incontrato durante i primi giri e poi da un problema ad uno pneumatico che lo costringe ad una sosta aggiuntiva per la sostituzione. La solida prova delle Toyota, entrambe a punti grazie ad una corsa regolare, si contrappone a quella disastrosa delle Ferrari, entrambe fuori dai punti. Coglie invece un inaspettato settimo posto il brasiliano Pizzonia, alla guida della Williams al posto dell'infortunato Nick Heidfeld.\nTutti i piloti hanno tagliato il traguardo, senza nessun ritiro, migliorando il record stabilito a Silverstone. Proprio nella gara di \"casa\", Michael Schumacher, a cinque anni di distanza, \u00e8 matematicamente fuori dalla lotta per il titolo dovendo recuperare pi\u00f9 di cinquanta punti da Alonso a sole quattro gare dal termine.\nGran Premio del Belgio.\nJuan Pablo Montoya ottiene la pole position davanti al compagno di squadra: la seconda fila avrebbe dovuto vedere Giancarlo Fisichella al terzo posto, ma la sostituzione del propulsore ha catapultato il pilota italiano in tredicesima posizione. Per via della graduatoria scalata il suo posto \u00e8 stato preso da Trulli, a sua volta seguito da Alonso, Ralf Schumacher, Michael Schumacher, Massa, Button, Webber e Sato.\nAl mattino uno scroscio di pioggia bagna la pista e costringe i piloti a partire con le gomme intermedie. Le McLaren di Juan Pablo Montoya e Kimi R\u00e4ikk\u00f6nen scattano bene davanti a Jarno Trulli, Fernando Alonso e Michael Schumacher. Nel corso del decimo giro Giancarlo Fisichella perde il controllo della sua Renault in uscita della curva \"Eau Rouge\" andando a sbattere violentemente contro le barriere di protezione. Entra la Safety car e tutti ne approfittano per effettuare il rifornimento.\nAlcuni piloti, come Mark Webber e Michael Schumacher, provano l'azzardo montando le gomme da asciutto, ma la scelta si rivela errata. Il tedesco rientra subito dopo per cambiare di nuovo gli pneumatici, ma all'inizio del tredicesimo giro il giapponese Sato lo tampona a \"La Source\".\nA seguito dell'incidente di Fisichella Ralf Schumacher, fermatosi un giro prima dell'ingresso della vettura di sicurezza, si ritrova in seconda posizione alle spalle della McLaren di Montoya, ma al termine del ventiquattresimo giro il tedesco si ferma inspiegabilmente per montare le gomme da asciutto quando la pista \u00e8 per\u00f2 ancora molto bagnata: appena uscita dai box, la Toyota effettua un fuoripista perdendo numerose posizioni.\nMontoya e R\u00e4ikk\u00f6nen si scambiano la posizione dopo i rispettivi pit stop mentre Alonso, alle loro spalle, controlla la terza posizione che attualmente occupa senza forzare, ma a quattro tornate dal termine Montoya, intento a doppiare Pizzonia, viene clamorosamente a contatto con il brasiliano ritirandosi: il ritiro del colombiano permette ad Alonso di ereditare la seconda posizione e il terzo posto alla BAR di Jenson Button, che precede la Williams di Mark Webber e la Ferrari di Rubens Barrichello.\nGran Premio del Brasile.\nAlonso ottiene a sorpresa la pole position grazie ad un carico minore di benzina oltre che all'errore di Kimi R\u00e4ikk\u00f6nen nel corso del suo giro cronometrato: il finlandese ha clamorosamente sbagliato la frenata alla prima curva, bloccando vistosamente le ruote anteriori e perdendo quasi un secondo a vantaggio del rivale. Le Ferrari, ancora una volta, hanno provato a contenere il proprio svantaggio nei confronti delle scuderie di punta, ottenendo risultati discreti.\nLa domenica il circuito si presenta umido a causa di un temporale notturno, ma la partenza \u00e8 data asciutta: al via Juan Pablo Montoya, scattato dalla seconda posizione, prende il comando e lo mantiene nei primi giri seguito dal compagno di squadra R\u00e4ikk\u00f6nen: il colombiano riesce a mantenere costante il vantaggio sul compagno di squadra per tutta la gara, cedendo la prima posizione esclusivamente in occasione dei pit stop. Sempre nella partenza ci fu un incidente tra Pizz\u00f6nia, Coulthard e Trulli, provocando l'uscita immediata della safety-car.\nUna leggera pioggia comincia a cadere poco dopo la met\u00e0 della gara, ma la pista non si bagna e le posizioni restano consolidate fino alla bandiera a scacchi: la gara brasiliana consacra allora Fernando Alonso come il pi\u00f9 giovane campione del mondo della storia della Formula 1, in una corsa che ha ripetuto il copione di molte delle gare recenti. La McLaren si \u00e8 confermata la vettura pi\u00f9 veloce della griglia ottenendo, per la prima volta in stagione, una doppietta, ma al pilota spagnolo \u00e8 bastato giungere a podio per conquistare il titolo.\nNelle posizioni di rincalzo, una buona ma tardiva prestazione della Ferrari permette a Michael Schumacher e Rubens Barrichello di ottenere rispettivamente il quarto e sesto posto, intervallati dall'italiano Giancarlo Fisichella.\nGran Premio del Giappone.\nLa pioggia caduta copiosamente nel corso delle qualifiche del sabato ha rimescolato le carte in tavola e costretto alcuni dei maggiori protagonisti come Fernando Alonso, Kimi R\u00e4ikk\u00f6nen e Juan Pablo Montoya a partire dal fondo della griglia. La pole position \u00e8 andata cos\u00ec a sorpresa alla Toyota di Ralf Schumacher, che ha preceduto Button, Giancarlo Fisichella e Klien.\nAlla partenza il giapponese Sato arriva lungo alla prima curva e si tocca con Barrichello, costringendo entrambi a rientrare ai box per le riparazioni, mentre poco dopo Montoya affianca Jacques Villeneuve sul rettilineo d'arrivo ma il canadese, nel tentativo di resistere all'attacco del colombiano, costringe il pilota della McLaren ad andare fuori pista sbattendo poi contro le barriere: la safety car scende in pista per qualche giro e alla ripartenza Ralf Schumacher si trova in testa davanti a Fisichella mentre Jarno Trulli \u00e8 suo malgrado vittima di una manovra troppo aggressiva del giapponese Sato, che tampona l'italiano e per tale manovra verr\u00e0 escluso dall'ordine d'arrivo.\nIl tedesco della Toyota, penalizzato da una strategia a tre soste non particolarmente redditizia, perde alcune posizioni con l'avanzare della gara mentre Fisichella, superato Schumacher, mantiene il comando. L'interesse si sposta sulla rimonta di Alonso e R\u00e4ikk\u00f6nen, che risalgono lo schieramento grazie alle prestazioni superiori delle rispettive vetture nonostante abbiano alcune difficolt\u00e0 a superare alcuni concorrenti difficili.\nEntrambi si trovano infatti a dover superare, pi\u00f9 di una volta, l'esperto campione uscente Michael Schumacher e il combattivo Klien: proprio l'austriaco \u00e8 protagonista di un episodio con Alonso, che riesce a superarlo all'ultima variante tagliando leggermente la chicane. Dai box i commissari comunicano alla Renault di cedere nuovamente la posizione a Klien, anche se a fine gara i giudici ammetteranno di aver commesso un errore in quanto a termini di regolamento la manovra di Alonso doveva essere considerata corretta.\nLe strategie riguardo ai rifornimenti permettono a R\u00e4ikk\u00f6nen di issarsi alle spalle di Fisichella ma davanti alla Williams di Mark Webber, Alonso e Jenson Button sulla BAR. Mentre la rimonta di R\u00e4ikk\u00f6nen si conclude con un spettacolare sorpasso all'ultimo giro su Fisichella che lo porta sul gradino pi\u00f9 alto del podio dopo essere partito diciassettesimo, Alonso riesce a superare Webber ottenendo cos\u00ec il terzo posto.\nGran Premio di Cina.\nNella gara decisiva per l'assegnazione del titolo costruttori la Renault porta una configurazione aerodinamica particolare per ottenere le velocit\u00e0 di punta e le prestazioni pi\u00f9 elevate. La scuderia di Flavio Briatore monopolizza cos\u00ec la prima fila regalando la centesima pole position della storia alla Michelin, che ha confermato la propria superiorit\u00e0 rispetto alle avversarie Bridgestone. Alonso e Fisichella precedono il finlandese, Button, Montoya, Michael Schumacher, alla guida di una Ferrari che non spera certo di condurre una gara da podio, ma considera un possibilissimo obiettivo la probabilit\u00e0 di finire la stagione a punti, Coulthard e Barrichello.\nDurante il giro di schieramento Michael Schumacher \u00e8 protagonista di un incidente con l'olandese della Minardi Christijan Albers, che lo costringe a partire dal fondo dello schieramento usando la vettura di riserva. La Renault diventa campione del mondo costruttori grazie alla vittoria di Alonso, il quale precede la McLaren di Kimi R\u00e4ikk\u00f6nen e la Toyota di Ralf Schumacher.\nIn una gara piuttosto lineare e priva di grossi scossoni, il duplice ingresso della safety car, prima per un detrito in pista e poi per un incidente alla Jordan di Karthikeyan, la cui rimozione ha necessitato di sei giri a causa dell'inesperienza dei commissari di percorso cinesi, ha annullato per ben due volte il vantaggio costruito dal pilota spagnolo, che comunque ha portato al successo la sua vettura.\nMontoya, nel corso della gara, ha colpito un tratto di cordolo staccatosi dalla sua sede naturale che gli ha irreparabilmente danneggiato lo pneumatico e la sospensione anteriore destra e pertanto la McLaren ha prudentemente deciso di non far proseguire il pilota colombiano. Giancarlo Fisichella, quarto classificato al traguardo, \u00e8 stato costretto a cedere il terzo posto a pochi giri dalla fine, in quanto penalizzato con un \"drive through\" per via di un presunto rallentamento in pit lane ai danni di alcune vetture che seguivano. A punti anche Klien, Massa, Webber e Button.\nFinale disastroso per la Ferrari, in particolare per Michael Schumacher: dopo il controverso episodio prima del via, il pilota tedesco \u00e8 stato costretto al ritiro a causa di un banale testacoda in regime di safety car, ritirandosi per la sesta volta in stagione. Non \u00e8 andata meglio a Rubens Barrichello, che ha chiuso la sua avventura con la scuderia italiana in dodicesima posizione. Finisce cos\u00ec la peggiore stagione dal 1996 per la scuderia di Maranello e per l'ex campione del mondo: una sola vittoria ottenuta nel Gran Premio di Indianapolis (non capitava dal 1995, in cui la Ferrari non terminava con una sola vittoria)."}
{"id": "60244", "revid": "6923", "url": "https://it.wikipedia.org/wiki?curid=60244", "title": "Apple PowerCD", "text": "Il lettore di CD-ROM PowerCD era il primo tentativo di Apple d'entrare nel mondo della musica. Venne presentato nel 1993 e a differenza dei precedenti lettori di CD-ROM prodotti da Apple questo lettore non era rivolto esplicitamente al mondo dei personal computer, ma era indirizzato anche agli utenti comuni. Infatti oltre a poter essere collegato al computer con la porta SCSI il lettore \u00e8 in grado di funzionare in modo indipendente tramite il telecomando in dotazione. Riconosce i CD-ROM nello standard ISO 9660, i PhotoCD, i CD Audio e i loro derivati. \u00c8 dotato di uscite audio per comandare uno stereo, ha un'uscita per le cuffie e pu\u00f2 essere collegato al televisore per mostrare i PhotoCD. La meccanica \u00e8 in grado di leggere i CD alla velocit\u00e0 di 1X. La velocit\u00e0 di trasferimento verso il computer \u00e8 di 2,1 MByte/s.\nCome prodotto per il grande pubblico il PowerCD non ebbe successo. Il problema principale di questo lettore era che non era leggero n\u00e9 piccolo. Infatti le sue dimensioni e il suo peso ne scoraggiavano l'utilizzo fuori casa e tutta l'elettronica integrata incideva sui consumi: le batterie non erano in grado di fornire un'autonomia comparabile con i prodotti della concorrenza. Anche come lettore da computer non ebbe molto successo: era lento rispetto agli standard dell'epoca e tutte le funzioni aggiuntive incidevano sul costo, infatti non era particolarmente economico. Visto lo scarso successo Apple decise di cessarne la produzione ma questo avvenne solo nel 1996."}
{"id": "60249", "revid": "2145227", "url": "https://it.wikipedia.org/wiki?curid=60249", "title": "Papa Niccol\u00f2 V", "text": "Biografia.\nFormazione e carriera ecclesiastica.\nNacque nella Repubblica di Genova a Sarzana, dove suo padre Bartolomeo Parentucelli esercitava la professione di medico. La madre fu Andreola Bosi della Verrucola di Fivizzano. Il padre mor\u00ec quando Tomaso era ancora giovane.\nTrasferitosi a Firenze nel 1415, divenne precettore nelle famiglie Strozzi e Albizzi, dove fece la conoscenza dei principali studiosi umanisti e dove rimase fino al 1419. Tomaso studi\u00f2 poi a Bologna, dove conobbe Leon Battista Alberti, e dove si laure\u00f2 in teologia nel 1422, all'et\u00e0 di venticinque anni. Il vescovo di Bologna Niccol\u00f2 Albergati lo aveva gi\u00e0 accolto nella sua \"famiglia vescovile\" nel 1420, incuriosito dalle notizie riguardanti l'intelletto del giovane Parentucelli. \nRimasto colpito dalle sue capacit\u00e0, l'Albergati, nel 1423, lo consacr\u00f2 presbitero e gli diede in cura varie chiese della citt\u00e0 e lo nomin\u00f2 membro del capitolo della Cattedrale. Le fortune per il giovane sacerdote si accrebbero quando l'Albergati fu creato cardinale da papa Martino V nel 1426, evento che gli diede la possibilit\u00e0 di approfondire i suoi studi. \n&lt;br&gt;Insieme all'Albergati, Parentucelli fu inviato per conto dei papi Martino V ed Eugenio IV in viaggio diplomatico attraverso Germania, Francia e Inghilterra. \nEgli fu cos\u00ec in grado di raccogliere numerosi libri, per i quali nutriva una sincera passione intellettuale.\nTomaso si distinse al Concilio di Ferrara-Firenze, sia nella fase \"basileiense\" (durante la quale si scagli\u00f2 contro la fazione conciliarista ed entrando in contrasto con Enea Silvio Piccolomini), sia durante i lavori che si svolsero a Firenze per la riunificazione della Chiesa di Roma con quella greca. &lt;br&gt;Il soggiorno fiorentino non fu soltanto utile per la sua carriera, ma anche per la sua crescita intellettuale. Fu in occasione di questo Concilio che rafforz\u00f2, inoltre, i legami di amicizia con l'\"\u00e9lite\" intellettuale fiorentina (Ambrogio Traversari, Poggio Bracciolini, Leonardo Bruni, Leon Battista Alberti) e con grecisti come Giorgio Aurispa.\n\u00abFuggendo la peste che affliggeva Roma\u00bb, nel 1444 Parentucelli di Sarzana si trasfer\u00ec nel territorio fabrianese, dove fond\u00f2 istituti ed opere di carit\u00e0, fra le quali un Monte di Piet\u00e0 ed un Monte Frumentario. In quell'anno scomparve il suo benefattore, il cardinale Albergati. In novembre Parentucelli venne nominato arcivescovo di Bologna al suo posto, ma a causa dei prolungati disordini che rendevano insicura la citt\u00e0, papa Eugenio IV lo trasfer\u00ec in Germania. Con l'incarico di legato pontificio, Tomaso negozi\u00f2 a Francoforte un'intesa tra Santa Sede e Sacro Romano Impero, circa l'abolizione, o almeno il contenimento, dei decreti di riforma del Concilio di Basilea. La sua azione diplomatica, coronata dal successo, gli fece ottenere come ricompensa, al suo ritorno a Roma, il titolo di cardinale presbitero di Santa Susanna (dicembre 1446).\nL'elezione al Soglio.\nEugenio IV mor\u00ec il 23 febbraio 1447; fu proprio il neocardinale a tenere l'energica e toccante orazione funebre in occasione dei funerali del pontefice. Il clima che segu\u00ec la morte di Eugenio non era sereno, a causa del recente \"piccolo scisma d'occidente\" che aveva indebolito la Santa Sede, nonostante quest'ultima avesse retto agli urti del conciliarismo.\nAl conclave, che si apr\u00ec la sera del 4 marzo nella Basilica di Santa Maria sopra Minerva, il candidato pi\u00f9 in vista era il cardinale Prospero Colonna, ma la sua appartenenza ad una famiglia cos\u00ec potente nell'Urbe (cosa che poteva indispettire le famiglie rivali, quali quella degli Orsini) fece decadere la sua nomina, spostando i voti sul cardinale Parentucelli. Questi fu pertanto eletto Papa dopo soli due giorni, il 6 marzo. Il neoeletto pontefice prese il nome di Niccol\u00f2 in onore del suo benefattore, il cardinale Niccol\u00f2 Albergati.\nIl Pontificato (1447-1455).\nRelazioni con i monarchi cattolici.\nImperatore del Sacro Romano Impero.\nGli otto anni del pontificato di Niccol\u00f2 V furono importanti per la storia politica, scientifica e letteraria del mondo. Il pontefice stipul\u00f2 con Federico III d'Asburgo il Concordato di Vienna (17 febbraio 1448), tramite il quale vennero abrogati i decreti del Concilio di Basilea contrari alle prerogative papali per quanto concerneva la Germania. Il concordato, che regol\u00f2 i rapporti tra la Santa Sede e gli Asburgo, rimase in vigore fino al 1806. Il successo della politica pontificia nei confronti della Germania fu confermato dall'incoronazione di Federico III, a Roma il 16 marzo 1452, avvenuta mentre l'imperatore si trovava a Siena per sposare Eleonora del Portogallo.\nNon bisogna dimenticare che questi successi da parte di Niccol\u00f2 furono favoriti dall'abilit\u00e0 diplomatica del suo legato presso la corte imperiale, Enea Silvio Piccolomini, col quale papa Niccol\u00f2 aveva ristabilito ottimi rapporti dopo che il Piccolomini ebbe abbandonato il campo avversario.\nImperatore bizantino.\nL'evento che caus\u00f2 maggiore amarezza a Niccol\u00f2 V fu la caduta di Costantinopoli, presa definitivamente dai Turchi il 29 maggio 1453. Il Papa avvert\u00ec amaramente questa catastrofe come un doppio colpo alla Cristianit\u00e0 e alla letteratura greca. \"\u00c8 una seconda morte,\" scrisse Piccolomini, \"per Omero e Platone\".\n\u00c8 difficile ricostruire gli aiuti forniti a Costantinopoli da papa Niccol\u00f2 V. Dalla lettura di un'iscrizione risulta che nel 1452 il pontefice mand\u00f2 denaro per fortificare le mura di Galata, l'insediamento genovese sul Corno d'Oro. In pi\u00f9 ci \u00e8 conosciuta la sua dichiarazione nel letto di morte, nell'aprile del 1455: ai cardinali raccolti intorno a s\u00e9 Niccol\u00f2 V dichiar\u00f2 che, ricevuta la notizia dell'assedio di Costantinopoli, egli aveva deciso di venire in aiuto dei bizantini, ma era anche consapevole che da solo poteva fare ben poco contro le soverchianti forze militari dei Turchi. Agli inviati di Costantino XI Paleologo, giunti a Roma nel 1452 per chiedere aiuto, egli pertanto aveva dichiarato in modo \u00abchiaro ed aperto\u00bb che quanto possedeva in oro, navi e uomini, era a disposizione dell'imperatore, ma gli consigliava altres\u00ec di cercare aiuto anche presso altri principi italiani. Gli inviati bizantini si recarono fiduciosi presso le signorie italiane, ma tornarono dal papa senza aver concluso niente di concreto.\nIl pontefice, dunque, non pot\u00e9 fare altro che dare ai bizantini il suo aiuto cos\u00ec quale era. Conformemente a ci\u00f2, il 28 aprile 1453 Niccol\u00f2 V diede ordine all'arcivescovo di Ragusa, Jacopo Veniero di Recanati, di accompagnare come legato a Costantinopoli 10 galere pontificie e un certo numero di navi fornite dal Regno di Napoli e dalle Repubbliche di Genova e Venezia. Questa flotta italiana unita, che part\u00ec con grandi speranze, tuttavia non riusc\u00ec ad entrare in azione poich\u00e9 il 29 maggio si era gi\u00e0 deciso il destino della capitale bizantina. In seguito alla caduta di Costantinopoli, Niccol\u00f2 predic\u00f2 una Crociata, e si impegn\u00f2 a riconciliare le mutue animosit\u00e0 tra gli stati italiani, ma senza molto successo. \nLa caduta di Costantinopoli, insieme alla congiura per rovesciarlo, pesarono sugli ultimi anni di pontificato di Niccol\u00f2 V, che ebbe a dire: \"Come Tomaso di Sarzana, ho avuto pi\u00f9 felicit\u00e0 in un giorno che ora in un anno intero\".\nRe del Portogallo.\nIl 16 giugno 1452 Niccol\u00f2 firm\u00f2 la bolla \"Dum Diversas\", indirizzata al re del Portogallo Alfonso V. Il pontefice riconobbe al re portoghese le nuove conquiste territoriali; lo autorizz\u00f2 ad attaccare, conquistare e soggiogare i musulmani, i pagani e altri nemici della fede; ad impossessarsi dei loro beni e delle loro terre; potendoli ridurre in schiavit\u00f9 perpetua e a trasferire le loro terre e propriet\u00e0 al re del Portogallo e ai suoi successori.\nCon la successiva bolla \"Romanus pontifex\" (8 gennaio 1455) Niccol\u00f2 V, dopo aver ribadito il contenuto della \"Dum Diversas\", dichiar\u00f2 che l'autorizzazione a conquistare e a possedere territori in Africa fosse applicata anche anteriormente al 16 giugno 1452 e che tutti gli acquisti successivi verso sud sarebbero stati di propriet\u00e0 esclusiva del re del Portogallo. Nell'ultima parte del documento il pontefice concesse l'indulto ai cristiani che commerciavano con gli infedeli. Con questo documento il pontefice intese imporre a tutti i regni cristiani il rispetto della precedenza accordata al monarca portoghese.\nGoverno della Chiesa.\nIl 20 luglio 1447, con la bolla \"Pastoralis officii\" elev\u00f2 il Terzo ordine regolare di San Francesco come Ordine canonicamente distinto all'interno della famiglia francescana, dotato di un proprio Ministro Generale.\nNel 1449 Niccol\u00f2 V accolse la rinuncia dell'antipapa Felice V (7 aprile o 15 aprile) e il suo riconoscimento da parte del Concilio di Basilea, riunito a Losanna.\nL'8 gennaio 1454 pubblica la bolla \"Romanus Pontifex\" con cui benedice la colonizzazione delle nuove terre scoperte dagli europei e incoraggia la schiavit\u00f9 degli abitanti \"Saraceni e qualsiasi pagano e gli altri nemici di Cristo\".\nIl Giubileo del 1450.\nNiccol\u00f2 annunci\u00f2 l'apertura dell'anno santo il 4 settembre del 1449, in segno di felicit\u00e0 per l'unit\u00e0 ritrovata con gli scismatici di Basilea. Il pontefice nomin\u00f2 Penitenziere maggiore il cardinale Domenico Capranica.\nIl Giubileo si dimostr\u00f2 un successo: migliaia di cristiani provenienti da ogni parte d'Europa convennero a Roma, contribuendo al rimpinguamento delle casse papali.\nConcistori per la creazione di nuovi cardinali.\nPapa Niccol\u00f2 V durante il suo pontificato ha creato 11 cardinali nel corso di quattro distinti concistori.\nGoverno di Roma.\nL'umanesimo di Niccol\u00f2 V.\nQuesto pontefice \u00e8 stato rappresentato come il prototipo del papa-umanista. Con il suo generoso patronato, Niccol\u00f2 impresse un decisivo sviluppo all'Umanesimo. Fino al suo pontificato, a Roma, i nuovi studi umanistici erano stati considerati come possibili fonti di scismi ed eresie, sospettati di un insano interesse verso il paganesimo. Niccol\u00f2, al contrario, assunse il controverso Lorenzo Valla come notaio e impieg\u00f2 numerosi copisti e studiosi (Pier Candido Decembrio, Giovanni Tortelli, Giannozzo Manetti), incaricandoli di effettuare la traduzione integrale in latino delle opere greche, sia pagane che cristiane, o di promuovere in senso lato la cultura umanistica. Arriv\u00f2 a pagare diecimila fiorini per la traduzione metrica di Omero. Questa impresa, avviata poco prima dell'invenzione della stampa a caratteri mobili, contribu\u00ec enormemente all'espansione dell'orizzonte intellettuale cristiano. Durante il suo pontificato, per\u00f2, alcuni umanisti espressero dissenso con l\"'entourage \"pontificio: Poggio Bracciolini per i violenti contrasti con il giovane e promettente Lorenzo Valla; Flavio Biondo perch\u00e9 parteggi\u00f2, nel conclave, per il cardinale Colonna; Leon Battista Alberti non condivise l'umanesimo troppo \"materiale\" del Pontefice, bench\u00e9 il dissenso rimase sempre tacito.\nNiccol\u00f2 non fu per\u00f2 l'unico umanista ad ascendere al soglio pontificio: l'amico Piccolomini diventer\u00e0, nel 1458, papa col nome di Pio II. La politica culturale, per\u00f2, non pot\u00e9 che essere pi\u00f9 diversa. Se Niccol\u00f2 si circond\u00f2 di umanisti e si fece trasportare dalla passione per l'antichit\u00e0, Pio II li accolse cordialmente, considerandoli pi\u00f9 come \"colleghi\" che come \"cortigiani\". Da umanista di \"professione\", Pio II li guardava con occhio critico.\nNel 1450 il papa sarzanese ordin\u00f2 a Giorgio di Trebisonda che fosse tradotto dall'originale greco (secondo l'uso umanista, senza farsi influenzare dalla tradizione araba) l'Almagesto di Claudio Tolomeo. Nel 1451, Niccol\u00f2 V con lungimirante decisione, costitu\u00ec una consistente raccolta di codici (1200 codici di autori classici al momento della sua morte) che divenne il primo nucleo della futura Biblioteca apostolica vaticana e costituendo il Collegio degli Abbreviatori, consesso di umanisti volti a collaborare col Pontefice nella stesura di bolle, documenti e altri atti legati al governo della Chiesa. Egli stesso fu uomo dalla vasta erudizione, e il suo amico Enea Silvio Piccolomini (il futuro Papa Pio II) disse di lui: \"ci\u00f2 che non sa \u00e8 al di fuori del campo della conoscenza umana\".\nMecenatismo e opere realizzate a Roma.\nFu con Niccol\u00f2 V che le trasformazioni episodiche dei suoi predecessori assunsero una fisionomia organica, preparando il terreno agli ambiziosi sviluppi successivi. Il piano di riassetto della citt\u00e0 (il \"piano nicolino\") verteva essenzialmente su cinque punti fondamentali:\nDopo aver ripristinato le mura leonine nonch\u00e9 quelle di Castel Sant'Angelo, il pontefice avvi\u00f2 i lavori per la costruzione di un nuovo acquedotto. Niccol\u00f2 V era consapevole dell'importanza dell'approvvigionamento idrico della citt\u00e0: la fine della Roma antica veniva spesso spiegata con la distruzione dei suoi magnifici acquedotti, avvenuta del VI secolo da parte dei popoli barbari. Nel Medioevo i romani dipendevano per la fornitura d'acqua da pozzi e cisterne, mentre i poveri sfruttavano le acque del Tevere. L'acquedotto dell'\"Aqua Virgo\", originariamente costruito da Marco Vipsanio Agrippa nel I secolo a.C., venne restaurato. I romani poterono cos\u00ec attingere acqua fresca in un nuovo bacino, progettato da Leon Battista Alberti, che fu il predecessore della Fontana di Trevi. Il pontefice ordin\u00f2 anche la costruzione di una fontana nella Piazza di Santa Maria in Trastevere, dove non esisteva pi\u00f9 un punto di raccolta di acqua dall'antichit\u00e0.\nMa i lavori a cui dedic\u00f2 particolarmente la sua attenzione furono la ricostruzione del palazzo del Vaticano e della Basilica di San Pietro, dove si sarebbero concentrate le glorie rinate del papato. Niccol\u00f2 V si spinse fino a far abbattere parti dell'antica basilica, e apport\u00f2 alcune modifiche. Per reperire i materiali da costruzione, Niccol\u00f2 non esit\u00f2 a spogliare le costruzioni di Roma antica, asportando, per esempio, le decorazioni dalla basilica di Nettuno.\nL'intento era quello di ottenere una cittadella religiosa sul colle Vaticano, esterna alla citt\u00e0 laica che aveva il suo fulcro attorno al Campidoglio. A questo progetto si legava indissolubilmente quello di esaltare la potenza della Chiesa, dimostrando inequivocabilmente la continuit\u00e0 tra Roma imperiale e Roma cristiana.\nNell'intraprendere queste opere Niccol\u00f2 fu mosso \"per rafforzare la debole fede del popolo con la grandezza di ci\u00f2 che vede\". A causa della brevit\u00e0 del suo pontificato, l'ambizioso progetto non pot\u00e9 essere portato a termine, per\u00f2 il pontefice fece convergere in citt\u00e0 artisti di pi\u00f9 scuole (soprattutto toscani e lombardi), che avevano in comune l'interesse per l'antichit\u00e0 e il fascino verso le vestigia romane, che contribuirono a determinare, in qualche modo, una certa omogeneit\u00e0 dei loro lavori.\nLa presenza di Leon Battista Alberti, sebbene non direttamente collegabile a cantieri effettivi (verso i quali si dimostr\u00f2 molto critico), fu importante per ribadire il valore del retaggio della Roma antica e il suo collegamento col papato. Nel 1452 dedico a Niccol\u00f2 V il trattato \"De re aedificatoria\", dove venivano teorizzate le basi per il riutilizzo della lezione degli antichi, attualizzata con un rigoroso recupero anche di elementi derivati dalla tradizione medievale.\nUn esempio paradigmatico del gusto sviluppatosi in quel periodo in architettura \u00e8 palazzo Venezia, avviato nel 1455 inglobando costruzioni preesistenti. Nel progetto del cortile del Palazzetto (del quale non si conosce l'autore) si trovano elementi ripresi dall'architettura romana, combinati per\u00f2 senza rigore filologico, privilegiando la funzionalit\u00e0 all'aderenza rigida al modello. Esso riprende il modello del \"viridarium\" e si ispira al Colosseo negli ordini architettonici sovrapposti e nel cornicione con fregio a mensole. L'ampiezza degli archi per\u00f2 \u00e8 diminuita e semplificata, per non farli sembrare troppo imponenti rispetto agli spazi che racchiudono. Nel palazzo vero e proprio (costruito dal 1466) si ebbe una ripresa pi\u00f9 fedele dei modelli antichi, che testimonia una loro comprensione pi\u00f9 approfondita. Ne sono validi esempi: il vestibolo con volta a lacunari in calcestruzzo (ripresa dal Pantheon o dalla Basilica di Massenzio); nella loggetta del cortile principale, gli ordini sono sovrapposti e le semicolonne sono addossate sui pilastri come nel Colosseo o nel Teatro di Marcello.\nLa committenza papale esercit\u00f2 un'azione di amalgama ancora pi\u00f9 forte in pittura, dove la tradizione non forniva modelli vincolanti. Il rinnovo del palazzo Apostolico ebbe una prima tappa nella decorazione della cappella privata del pontefice, la cappella Niccolina, alla quale lavorarono Beato Angelico \"et alii\", tra cui Benozzo Gozzoli. La decorazione prevedeva le vicende di San Lorenzo e Santo Stefano, che vennero interpretate dall'Angelico con uno stile ricco di dettagli, di citazioni colte e di motivi pi\u00f9 vari, dove il suo \"umanesimo cristiano\" toccava uno dei suoi vertici espressivi. Le scene erano ambientate in architetture maestose, nate da suggestioni della Roma antica e paleocristiana, ma non legate a citazioni pedisseque, forse memori dei progetti che allora circolavano alla corte papale per il rifacimento di San Pietro. Le figure erano solide, i gesti pacati e solenni, il tono generale pi\u00f9 aulico dell'abituale sinteticit\u00e0 compositiva dell'artista.\nIn vista del giubileo del 1450 vennero avviati numerosi lavori; gli introiti che garantirono le celebrazioni permisero di richiamare in citt\u00e0 un gran numero di artisti anche molto diversi tra loro. Al papa non interessava l'omogeneit\u00e0 stilistica, infatti chiam\u00f2 a lavorare per lui il Vivarini, Bartolomeo di Tommaso, Benedetto Bonfigli, Bernardo Rossellino (cui affid\u00f2 il restauro completo della Basilica di Santo Stefano Rotondo al Celio), Andrea del Castagno, Piero della Francesca, un Luca detto \"tedesco\", forse Rogier van der Weyden, ecc. Questa ricchezza di spunti prepar\u00f2 il terreno a quella sintesi che, verso la fine del secolo, sfoci\u00f2 nella creazione di un linguaggio propriamente \"alla romana\".\nLa congiura repubblicana di Stefano Porcari.\nNel 1453 fu scoperta e repressa una pericolosa congiura intesa a rovesciare il governo pontificio, ordita da Stefano Porcari. Questi, romano imbevuto di quei concetti di libert\u00e0 comunale che un secolo prima avevano animato Cola di Rienzo, voleva effettuare un colpo di Stato con cui privare il pontefice del suo esercizio nelle questioni temporali, relegandolo nell'esercizio di quelle spirituali. Giunto in segreto a Roma nei primi giorni del gennaio 1453 (era stato gi\u00e0 esiliato nel 1447 dal neoeletto Niccol\u00f2 V per le sue idee rivoluzionarie), il Porcari fu scoperto dagli informatori del Cardinale Bessarione. Condannato a morte, fu impiccato il 9 gennaio.\nNiccol\u00f2 mor\u00ec il 24 marzo 1455, afflitto dalla gotta. Uomo dalla forte sensibilit\u00e0 religiosa, non ebbe per\u00f2 la volont\u00e0 necessaria di avanzare con il programma delle riforme. La sua tomba \u00e8 nelle Grotte vaticane.\nNiccol\u00f2 V nella storiografia.\nIl luogo effettivo di nascita.\nIn merito alla nascita del Papa a Sarzana non si \u00e8 ancora trovato alcun documento ufficiale. Lo storico Pier Carlo Vasoli, nato a Fivizzano nel 1663, scrive nel suo manoscritto \u00abMa per la nascita di Nicol\u00f2 Quinto veramente Fivizanese, bench\u00e9 di padre da Sarzana, abbiamo noi informazione maggiore di ogni eccezione, che \u00e8 l'autorit\u00e0, e relazione di gravissimo scrittore, qual \u00e8 Monsignor De Angelis nativo da Barga vicina a Fivizano 16 miglia; il quale nel suo accreditatissimo libro intitolato \"De conclavi de Nicolao V\", dice risolutamente \"natus Fiviani\". Anzi pi\u00f9 di Ventura de Rossi nobile Sarzanese, nel libro della vita di Nicol\u00f2 Quinto a carte 20 asserisce il medesimo. Il che concorda con il forte argumento, e circostanza d'esser qui nota Andriola sua madre della nobile famiglia Bosi...\u00bb. Sembra, a detta dello storico fivizzanese, che fosse usanza nel medioevo andare a partorire presso la casa dei genitori e da qui le testimonianze a comprova.\nUlteriore comprova della nascita fivizzanese \u00e8 la lettera che il papa invia il 30 novembre 1450 a Cosimo de' Medici con la quale chiama Fivizzano \" patrie nostre Lunensis\". Anche il dono del Parato papale di Nicol\u00f2 V alla chiesa di San Giovanni in Fivizzano \u00e8 un'ulteriore dimostrazione di quanto il Papa Nicol\u00f2 V fosse legato alla sua terra di nascita.\nCanonizzazioni e Beatificazioni.\nIl 24 maggio 1450, durante l'anno santo, Niccol\u00f2 V canonizz\u00f2 fra Bernardino da Siena (1380-1444).\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "60252", "revid": "1987609", "url": "https://it.wikipedia.org/wiki?curid=60252", "title": "Fredericton", "text": "Fredericton \u00e8 una citt\u00e0 del Canada sul fiume Saint John, capoluogo della provincia del Nuovo Brunswick, a 90 km da Saint John.\nLa citt\u00e0 venne chiamata cos\u00ec in onore di Federico Augusto, figlio di re Giorgio III, duca di Brunswick-L\u00fcneburg, a cui \u00e8 dedicato anche il nome della provincia di Nuovo Brunswick.\nStoria.\nFu fondata nel 1740 col nome di Saint Anne. Fredericton \u00e8 una citt\u00e0 a forte maggioranza anglofona (il francese viene parlato solamente dal 6% circa della sua popolazione).\nEconomia.\n\u00c8 oggi un mercato di prodotti agricoli, in cui sono sviluppate le attivit\u00e0 della caccia e della pesca. Industrie alimentari, conciarie, calzaturiere, cartarie, del legno e cantieristiche. \nLa citt\u00e0 \u00e8 sede dell'Universit\u00e0 del Nuovo Brunswick dal 1785."}
{"id": "60253", "revid": "287204", "url": "https://it.wikipedia.org/wiki?curid=60253", "title": "Programma Ariane", "text": "Il Programma Ariane si riferisce a una serie di razzi vettori di uso civile costruiti e progettati dal consorzio Arianespace per conto dell'Agenzia Spaziale Europea. Ariane viene dal francese, e deriva dal nome mitologico di Arianna.\nLa prima proposta di un progetto Ariane europeo di razzi per uso spaziale venne avanzata dalla Francia negli anni settanta. Fu in assoluto il secondo programma di questo tipo; il primo, il Progetto Europa, fu un insuccesso. Il nome in codice del programma Ariane era L3S (l'acronimo francese per \"razzi di terza generazione\"). L'ESA ha supervisionato tutto lo sviluppo dei razzi e ha fornito le infrastrutture di lancio per i test; mentre la Arianespace (una azienda privata), si \u00e8 occupata della progettazione e della costruzione, oltre a operazioni varie, tra cui il marketing.\nL'Arianespace lancia i razzi Ariane dal Centre Spatial Guyanais, a Kourou, nella Guyana francese, dove la vicinanza dell'equatore d\u00e0 un notevole vantaggio per il lancio di vettori.\nModelli.\nLe versioni del razzo Ariane sono:\nAl gennaio 2006, 169 lanci Ariane hanno inviato 290 satelliti nello spazio, portandone 271 con successo in orbita, con una massa totale di 575 tonnellate.\nIl 16 febbraio 2011 \u00e8 stato lanciato il duecentesimo razzo Ariane, portando con successo il satellite Johannes Kepler ATV in orbita bassa."}
{"id": "60254", "revid": "2812", "url": "https://it.wikipedia.org/wiki?curid=60254", "title": "Ariane", "text": ""}
{"id": "60262", "revid": "347132", "url": "https://it.wikipedia.org/wiki?curid=60262", "title": "Premio Tenco", "text": "Il Premio Tenco \u00e8 uno dei pi\u00f9 importanti riconoscimenti musicali italiani, assegnato annualmente, dal 1974, in occasione della \"Rassegna della canzone d'autore\" di Sanremo organizzata dal Club Tenco. Il nome del premio, che \u00e8 nel tempo divenuto sinonimo dell'intera rassegna, \u00e8 in omaggio al cantautore Luigi Tenco.\nIl Premio Tenco \u00e8 un riconoscimento alla carriera di artisti che hanno dato apporto significativo alla canzone d'autore in Italia e, soprattutto in passato, anche all\u2019estero. Due le tipologie, quella per cantautori e quella per \"operatori culturali\". Dal 1997 al 2010 \u00e8 stato creato anche il \"Premio Siae / Club Tenco\" all'autore emergente, per valorizzare i giovani talenti, e dal 2006 al 2010 il Premio \"I suoni della canzone\", assegnato a strumentisti e arrangiatori.\nAll'interno della rassegna (al di fuori della rassegna dal 2011 al 2014) vengono inoltre premiati, con la prestigiosa \"Targa Tenco\", i migliori dischi dell'anno da una giuria specializzata che \u00e8 la pi\u00f9 ampia e rappresentativa tra quelle delle analoghe manifestazioni italiane (oltre 200 i giurati)."}
{"id": "60263", "revid": "684696", "url": "https://it.wikipedia.org/wiki?curid=60263", "title": "Dischi rigidi esterni Apple", "text": "Apple quando progettava il computer Lisa si rendeva conto che il sistema era limitato dai Floppy Disk e quindi dopo aver presentato il computer inizi\u00f2 a studiare la possibilit\u00e0 di produrre un dispositivo con un disco rigido esterno. La discesa dei prezzi dei dischi rigidi rese economicamente conveniente produrre questo disco rigido esterno. Con la presentazione del Macintosh il problema si ripresent\u00f2 e quindi Apple produsse dischi rigidi esterni anche per questo computer fino a quando i dischi rigidi non divennero abbastanza economici da poter essere inseriti di serie su tutti i computer."}
{"id": "60267", "revid": "2145227", "url": "https://it.wikipedia.org/wiki?curid=60267", "title": "Papa Callisto III", "text": "Formazione e carriera ecclesiastica.\nAlfonso de Borgia nacque il 31 dicembre 1378 a Torre del Canals, a J\u00e1tiva, presso Valencia, in Spagna, in una delle pi\u00f9 importanti famiglie di J\u00e1tiva. Precisamente era figlio primogenito di Domingo de Borgia, piccolo proprietario terriero e gentiluomo di campagna e di Francina Llan\u00e7ol. Alfonso aveva quattro sorelle: Isabella, Giovanna, Catalina e Francesca. Venne battezzato nella chiesa collegiata di Santa Maria a Torre del Canals.\nInizialmente, egli studi\u00f2 grammatica, logica ed arti alla scuola di Valencia e poi dal 1392 studi\u00f2 all'Universit\u00e0 di Lleida ottenendo il dottorato \"in utroque iure\". Spese l'inizio della sua carriera come professore di diritto a Lleida e quindi come diplomatico al servizio dei re di Aragona, in particolare durante il concilio di Basilea. Lettore dell'Universit\u00e0 di Lleida, nel 1408 l'antipapa Benedetto XIII lo nomin\u00f2 assessore e della diocesi di Lleida nonch\u00e9, dal 1411, canonico del capitolo della cattedrale diocesana.\nAl servizio di Alfonso d'Aragona.\nLa rapida ascesa (1416-1429).\nEletto delegato alla diocesi di Lleida al Concilio di Costanza nel 1416, non prese parte all'assemblea dal momento che poco dopo re Alfonso V d'Aragona ascese al trono e si oppose alla celebrazione del concilio; per questo motivo l'allora canonico Borgia si rec\u00f2 a Barcellona per rappresentare la propria diocesi al sinodo della chiesa d'Aragona.\nNel 1418 venne incaricato, con il permesso del cardinale Alamanno Adimari, arcivescovo di Pisa, il quale fungeva da inviato di papa Martino V, di ottenere il sostegno di re Alfonso V. Il Borgia si occup\u00f2 strenuamente di ristabilire l'unit\u00e0 della chiesa e la propria influenza sul monarca aragonese, comprendendo che questa era una delle parti decisive per la conclusione di un accordo tra il re e il nuovo papa; come ricompensa, egli ricevette anche il canonicato del capitolo della cattedrale di Barcellona. Nel 1418 venne nominato rettore della chiesa di San Nicola a Valencia. Dal 1420 al 1423 fu in Italia e dal 13 maggio di quell'ultimo anno fu a Los Alfaques e poi nel dicembre a Barcellona. Dal 1420 al 1423 fu anche vice-cancelliere dell'Universit\u00e0 di Lleida, dando poi le dimissioni dai suoi incarichi per dedicare tutte le sue energie al servizio diplomatico del re spagnolo.\nL'episcopato di Valencia (1429-1442).\nIncaricato da parte del Re e di Martino V di ottenere le dimissioni pacifiche di Clemente VIII, Alfonso Borgia si rec\u00f2 nel 1429 nel suo castello di Pe\u00f1\u00edscola, ove riusc\u00ec a convincere l'antipapa. Come ricompensa, Alfonso Borgia ottenne di essere elevato al pieno episcopato e venne eletto vescovo di Valencia il 20 agosto 1429, mantenendo l'incarico sino alla propria morte (anche dopo la sua elevazione a pontefice). Consacrato il 31 agosto 1429 per mano del cardinale Pietro di Foix, autorizz\u00f2 Pedro Llor\u00e9ns a prendere possesso della sede in suo nome. Nel 1432, il re lo chiam\u00f2 dall'Italia per riprendere il suo incarico di consigliere reale e addirittura aveva meditato di inviarlo al Concilio di Basilea, che stava svolgendosi in quello stesso anno, ma per differenti ragioni il Concilio si svolse senza la partecipazione del Borgia, il quale si trovava invece a Tarazona, nell'intento di concludere alcuni negoziati con la Castiglia, per poi spostarsi in Navarra. Nel 1436, ottenne la tutela del figlio illegittimo di re Alfonso, Ferrante, e nel 1439 guid\u00f2 la delegazione aragonese al Concilio di Firenze, stabilendo i primi contatti con la corte pontificia grazie alla personale amicizia che lo leg\u00f2 ai cardinali Bessarione e Giuliano Cesarini.\nA Napoli al servizio di re Alfonso (1442-1444).\nQuando nel 1442 re Alfonso V diede inizio alla dinastia degli Aragona a Napoli, il Borgia venne incaricato di riorganizzare il sistema giudiziario del regno. Fu anche il presidente del Consiglio Regio dal 1442 al 1444. Nel 1443, il papa, signore feudale del Regno di Napoli, riconobbe ad Alfonso il diritto di regnare, riconoscendo cos\u00ec il Regno \"Utriusque Siciliae\" (\"Regno delle Due Sicilie\"). In precedenza il Borgia si era opposto strenuamente al progetto di re Alfonso di sostenere il Concilio di Basilea, Ferrara e Firenze di modo da forzare papa Eugenio IV a riconoscere le sue pretese sul trono di Napoli. Fu lo stesso Borgia a negoziare, in rappresentanza di Alfonso V, l'accordo finale tra il re d'Aragona e il papa che culmin\u00f2 nel Trattato di Terracina (giugno 1443) firmato dal cardinale Trevisan e ratificato dal papa il 15 luglio successivo.\nIl cardinalato (1444) e la vita austera.\nAlfonso Borgia divenne cardinale dopo aver favorito la riconciliazione di papa Eugenio IV con il re Alfonso V di Aragona. Fu creato cardinale presbitero nel concistoro del 2 maggio 1444 e fece il proprio ingresso formale a Roma il 12 luglio di quello stesso anno, ricevendo contestualmente il titolo cardinalizio dei Santi Quattro Coronati. Prese residenza stabile a Roma, in un palazzo presso il Colosseo, preferendo abbandonare i propri incarichi presso la corte aragonese per dedicarsi al servizio della Chiesa, conducendo vita austera e morigerata. Il 10 aprile 1446 si iscrisse nella Fratellanza dello Spirito Santo a Roma e venne introdotto alla curia romana dal 21 febbraio 1447. Prese parte al conclave del 1447 che elesse papa Niccol\u00f2 V, di cui segu\u00ec il concistoro del 27 ottobre 1451.\nIl pontificato (1455-1458).\nIl Borgia venne prescelto quale pontefice nel conclave del 1455 a ben 76 anni, et\u00e0 davvero molto avanzata per l'epoca, come candidato di compromesso. Dal momento che il cardinale favorito, Bessarione, era greco e che l'altro candidato era legato ai Colonna, fu scelto Alfonso Borgia, il quale fu incoronato il 20 aprile 1455 sui gradini dell'antica basilica di San Pietro in Vaticano per mano del cardinale Prospero Colonna, protodiacono di San Giorgio in Velabro.\nGoverno della Chiesa.\nBench\u00e9 quasi ottuagenario e acciaccato, Callisto III si diede anima e corpo all'organizzazione della crociata contro i Turchi che avevano preso Costantinopoli nel 1453, ma nonostante i suoi sforzi (organizz\u00f2 con i fondi della Chiesa una flotta di sedici galere) i principi cristiani non si mostrarono disposti a raccogliere la sua chiamata. L'unica soddisfazione gli giunse quando il reggente ungherese Giovanni Hunyadi batt\u00e9 i Turchi di Maometto II a Belgrado nel luglio del 1456. Come ringraziamento, papa Callisto inser\u00ec la Festa della Trasfigurazione nel calendario liturgico romano con la bolla \"Cum his superioribus annis\".\nBench\u00e9 Callisto fosse di natura austero e integerrimo nei costumi, il suo breve pontificato vide l'ascesa sociale ed ecclesiastica di molti suoi connazionali, in special modo dei suoi due nipoti Luis Juan de Mil\u00e1, gi\u00e0 vescovo di Segorbe, e di Rodrigo Borgia, all'epoca solo venticinquenne. Un terzo nipote, Pedro Luis, rimase allo stato laicale ma fu nominato governatore di Castel Sant'Angelo, capitano generale della Chiesa, duca di Spoleto, governatore di Terni, Narni, Todi, Rieti, Orvieto, della provincia del Patrimonio e prefetto di Roma. Callisto necessitava s\u00ec di persone fidate nel governo della Chiesa e dello Stato Pontificio, ma le sue nomine furono deleterie per il benessere stesso della Chiesa, se alla sua morte i romani, indignati di tali favoreggiamenti e istigati dagli Orsini (osteggiati da Callisto, alleato dei Colonna), diedero alle fiamme le case degli odiati catalani. Le conseguenze nefaste si fecero sentire a lunga durata: Rodrigo Borgia domin\u00f2 la Curia in qualit\u00e0 di vice-cancelliere fin dal pontificato dello zio in poi, favorendo la corruzione e il malcostume.\nCallisto ebbe il merito, nel 1456, di indire un nuovo processo per Giovanna d'Arco, nel quale venne scagionata dalle accuse \"post mortem \"il giorno 16 giugno.\nContrasto all'espansionismo ottomano.\nNel 1453 gli Ottomani avevano conquistato Costantinopoli, ponendo fine all'Impero romano d'Oriente. Appena due anni dopo il sultano Mehmed II pianific\u00f2 l'invasione dell'Ungheria. Risalendo i Balcani, la prima citt\u00e0 del territorio ungherese era N\u00e1ndorfeh\u00e9rv\u00e1r sul Danubio (l'attuale Belgrado, capitale della Serbia. Gli ottomani la posero sotto assedio (1456). Il pontefice ordin\u00f2 la costruzione di una campana di mezzogiorno per invitare alla preghiera i fedeli cristiani. La citt\u00e0, difesa dall'ungherese Giovanni Hunyadi e dall'abruzzese Giovanni da Capestrano, riusc\u00ec a rompere l'assedio.\nCallisto III la cultura.\nCaratteristica del tutto particolare per un papa del XV secolo fu il suo disinteresse nei confronti dell'umanesimo. Bench\u00e9 non ostile al movimento (come lo sar\u00e0 Paolo II, per un certo verso), Callisto non aveva assorbito l'amore per l'antichit\u00e0 classica, dimostrando indifferenza nei confronti della Biblioteca apostolica vaticana. Addirittura, per finanziare la sua crociata, Callisto vendette rilegature d'argento di libri pregiati.\nScontro con Ferrante d'Aragona.\nQuando Ferrante, figlio illegittimo di Alfonso che era stato riconosciuto come legittimo sovrano dai Papi precedenti:\u00a0Eugenio\u00a0e\u00a0Niccol\u00f2 successe al trono di Napoli, Papa Callisto III, mal disposto nei suoi confronti, anche se era stato suo insegnante per molti anni quando era al servizio del padre, con bolla del 12 luglio dichiar\u00f2 vacante il trono di Napoli non riconoscendo la successione di Ferrante perch\u00e9, a suo dire, egli non era figlio n\u00e9 legittimo, n\u00e9 naturale di Alfonso V d'Aragona, bens\u00ec figlio di un servitore moro. Costui desiderava infatti togliere il regno a Ferrante per darlo a Pier Luigi Borgia suo nipote, da lui gi\u00e0 fatto Duca di Spoleto, ragion per cui Fece affiggere manifesti in diversi luoghi del regno, dov'era riportato che il Regno di Napoli sarebbe stato devoluto alla Chiesa Romana e che il Papa avrebbe assolto tutti coloro che avevano giurato fedelt\u00e0 a Ferrante, inoltre ordinava a tutto il clero, baroni, citt\u00e0 e popoli del regno che, sotto pena di scomunica, non ubbidissero a Ferrante e non lo tenessero come sovrano, n\u00e9 gli giurassero pi\u00f9 fedelt\u00e0.\nCallisto, sempre implacabile e ostinato, rifiut\u00f2 ogni mezzo di intercessione; tant'\u00e8 che Ferrante deliber\u00f2 di mandare degli ambasciatori al Papa in nome del regno. Questi ultimi trovarono nondimeno il papa infermo e quindi non vennero ammessi alla sua udienza.\nL'avanzata et\u00e0, i tanti dispiaceri sofferti e in pi\u00f9 la malinconia per aver capito che re Giovanni non avrebbe conquistato il regno di Napoli portarono il pontefice alla morte, senza che avesse raggiunto il suo obiettivo.\nMorte e sepoltura.\nCallisto III mor\u00ec a Roma il 6 agosto 1458 e venne sepolto in un sontuoso monumento commissionato da suo nipote, il cardinale Rodrigo Borgia, nella cappella di Santa Maria della Febbre, non lontano dalla basilica di San Pietro. Frammenti di questo originario monumento si trovano oggi nelle Grotte vaticane, in quanto durante la ricostruzione della basilica i suoi resti vennero trasferiti dal 1586 altrove sempre all'interno della chiesa, ove rimasero sino al 1605.\nSuccessivamente, il 30 gennaio 1610 le sue spoglie assieme a quelle di papa Alessandro VI vennero trasferite alla chiesa di Santa Maria in Monserrato, chiesa degli aragonesi a Roma. Il 21 agosto 1889 i suoi resti vennero traslati in una tomba moderna, opera dello scultore spagnolo Felipe Moratilla, avente sulla parte frontale due medaglioni raffiguranti i due papi, nella cappella di San Diego, nella chiesa di Santa Maria in Montserrato (oggi chiesa nazionale spagnola). Nel suo testamento lasci\u00f2 5.000 ducati per la fondazione di un ospedale nella casa in cui visse da cardinale.\nConcistori per la creazione di nuovi cardinali.\nPapa Callisto III durante il suo pontificato ha creato nove cardinali nel corso di due distinti concistori.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:\nRappresentazioni nella cultura di massa.\nPapa Callisto III \u00e8 interpretato da Joseph Rutten nel film 2006 \"The Conclave\"."}
{"id": "60269", "revid": "10005", "url": "https://it.wikipedia.org/wiki?curid=60269", "title": "Gnome", "text": ""}
{"id": "60271", "revid": "2121638", "url": "https://it.wikipedia.org/wiki?curid=60271", "title": "Trevor Bruttenholm", "text": "Trevor Bruttenholm, detto Broom o il Professor Broom, \u00e8 un personaggio immaginario del fumetto \"Hellboy\", creato dall'artista statunitense Mike Mignola.\nIl personaggio.\nTrevor Bruttenholm \u00e8 un esperto del paranormale, fondatore e direttore del \"Broom's Bureau\", meglio noto come il Bureau of Paranormal Research and Defense (BPRD).\nQuando Hellboy \"nasce\", evocato dallo stregone russo Grigorij Efimovi\u010d Rasputin, \u00e8 il professor Bruttenholm a trovarlo e ad adottarlo, facendolo diventare il miglior detective della sua organizzazione."}
{"id": "60272", "revid": "15756", "url": "https://it.wikipedia.org/wiki?curid=60272", "title": "Targa Tenco", "text": "La Targa Tenco \u00e8 un riconoscimento assegnato annualmente dal 1984 dal Club Tenco.\nAssegnato da una nutrita giuria di giornalisti ed esperti di musica d'autore, \u00e8 considerato uno dei pi\u00f9 prestigiosi premi della musica italiana.\nCategorie.\nIn ogni edizione viene assegnata una targa per le seguenti categorie:\nArtisti pi\u00f9 vittoriosi.\n6 vittorie\n5 vittorie\n4 vittorie\n3 vittorie\n2 vittorie\nGli artisti contrassegnati con uno o pi\u00f9 (\u00b0) hanno vinto anche una o pi\u00f9 Targhe Tenco in una delle varie categorie."}
{"id": "60275", "revid": "125386578", "url": "https://it.wikipedia.org/wiki?curid=60275", "title": "Explorer 1", "text": "Explorer 1 (ufficialmente chiamato Satellite 1958 Alpha) fu il primo satellite artificiale lanciato dagli Stati Uniti, il terzo lanciato dall'uomo (i primi due furono lo Sputnik 1 e 2 progettati da Sergej Pavlovi\u010d Korol\u00ebv e lanciati a partire dal 4 ottobre 1957). La sua messa in orbita avvenne nell'ambito del programma statunitense per l\"'anno geofisico internazionale 1957-1958\". Venne progettato e costruito dal Jet Propulsion Laboratory (JPL) del \"California Institute of Technology\" sotto la direzione del dottor William Hayward Pickering. La strumentazione satellitare a bordo dell'Explorer 1 era invece stata costruita e progettata da James Van Allen, dell'Universit\u00e0 Statale dell'Iowa.\nDescrizione della missione.\nIl satellite fu lanciato da \"Cape Canaveral\" (dove oggi sorge il John F. Kennedy Space Center) in Florida, il 31 gennaio 1958 alle 22:48 locali (3:48 UTC del 1\u00ba febbraio) grazie a un razzo Jupiter-C.\nIl Jupiter-C ha avuto origine dal progetto Orbiter dell'esercito statunitense nel 1954. Questo per\u00f2 fu cancellato nel 1955, tuttavia, fu ripristinato per procedere al progetto Vanguard.\nIn seguito al lancio del satellite sovietico Sputnik 1, avvenuto il 4 ottobre 1957, l'Army Ballistic Missile Agency fu indirizzata a procedere con il lancio di un satellite americano utilizzando il gi\u00e0 testato Jupiter-C. Lavorando assiduamente insieme, l'ABMA e il Jet Propulsion Laboratory completarono le modifiche al razzo e costruirono l'Explorer 1 in appena 84 giorni, sotto la supervisione di James Van Allen\nStrumentazione.\nL'Explorer 1 venne posto in un'orbita con un perigeo di , un apogeo di 2\u00a0520\u00a0km e un periodo di circa 114,9 minuti. Il suo peso totale era di , di cui 8,3 di strumenti. La sezione strumentale sul fronte anteriore del satellite e il quarto stadio del razzo, orbitarono come un unico elemento, ruotando attorno al proprio asse a 750 giri al minuto.\nGli strumenti erano un contatore Geiger per la rilevazione di raggi cosmici, un sensore di temperatura interno, tre sensori di temperatura esterni, un microfono per impatti con micrometeoriti e altri sensori e attrezzature protettive. I dati raccolti vennero spediti al suolo da un trasmettitore da a e con un trasmettitore da 10\u00a0mW a 108,00\u00a0MHz nella banda FM della radio commerciale.\nLe antenne trasmettitrici consistevano in 2 antenne in vetroresina nel corpo del satellite e 4 strisce flessibili attaccate in alcune scanalature che formavano un'altra antenna. Queste strisce flessibili erano tenute estese grazie alla rotazione del satellite lungo il proprio asse.\nL'esterno della sezione con gli strumenti fu dipinto con strisce alternate di colore bianco e verde scuro, per mantenere sotto controllo la temperatura del satellite. Le proporzioni delle strisce chiare e scure erano state determinate studiando gli intervalli di ombra e luce solare, dipendenti a loro volta da tempo di accensione dei motori, traiettoria, orbita ed inclinazione di infornamento.\nL'energia elettrica venne fornita da batterie chimiche Zn/HgO che rappresentavano circa il 40% del carico utile del satellite. Queste fornirono energia a pieno regime per 31 giorni e a basso regime per 105 giorni.\nA causa del limitato spazio disponibile e della necessit\u00e0 di ridurre il peso, la strumentazione dell'Explorer 1 fu progettata e costruita con semplicit\u00e0 ed esigenza di affidabilit\u00e0. Fu un successo.\nRisultati della missione.\nL'Explorer 1 fu equipaggiato con un contatore Geiger per la rilevazione dei raggi cosmici. A volte questo strumento funzion\u00f2 a circa 30 conteggi al secondo (come previsto), ma altre volte si ferm\u00f2 completamente.\nIl gruppo di ricercatori dell'Universit\u00e0 dell'Iowa (con a capo van Allen) not\u00f2 che ogni volta che il contatore era fermo, il satellite si trovava a un'altitudine maggiore di sopra il Sud America, mentre quando passava a circa 500\u00a0km, il contatore mostrava il livello di raggi cosmici previsto.\nDopo l'Explorer 3, venne capito il motivo: il contatore geiger era sottoposto a radiazioni troppo forti per essere rilevate causando una saturazione.\nQueste radiazioni erano dovute a una fascia di particelle cariche bloccate nello spazio dal campo magnetico terrestre, oggi nota come fasce di Van Allen.\nLa scoperta delle fasce di van Allen da parte dei satelliti Explorer fu considerata come una delle pi\u00f9 importanti scoperte nell'anno geofisico internazionale.\nL'Explorer 1 cess\u00f2 le trasmissioni il 23 maggio 1958, quando le sue batterie si esaurirono, ma rimase in orbita altri 12 anni.\nRientr\u00f2 in atmosfera sopra il Pacifico il 31 marzo 1970.\nL'Explorer 1 fu il primo del lunghissimo programma Explorer, che fino a tutto il 2018 (telescopio \"TESS\"), ha messo in orbita 95 satelliti.\nIl satellite di riserva dell'Explorer 1 (identico in ogni particolare all'originale) \u00e8 esposto nel \"National Air and Space Museum\" del Smithsonian Institution, nella Galleria delle Pietre Miliari del Volo."}
{"id": "60276", "revid": "2812", "url": "https://it.wikipedia.org/wiki?curid=60276", "title": "Explorer I", "text": ""}
{"id": "60280", "revid": "125244438", "url": "https://it.wikipedia.org/wiki?curid=60280", "title": "Televisore", "text": "Il televisore, chiamato anche TV o ricevitore televisivo, \u00e8 un apparecchio ricevitore usato per la fruizione del servizio della televisione. Dopo la seconda guerra mondiale \u00e8 diventato un prodotto di consumo molto popolare. Dal 1970 \u00e8 diventato anche il dispositivo principale di visualizzazione dei primi media registrati come le videocassette Betamax e VHS, in seguito dei DVD e Blu-Ray. \u00c8 anche usato come dispositivo di visualizzazione per home computer e console per videogiochi.\nStoria.\nLa prima televisione meccanica viene commercializzata tra il 1928 e il 1934 nel Regno Unito, negli Stati Uniti e nell'Unione Sovietica. Questi apparecchi (realizzati e venduti da Baird nel Regno Unito) erano inizialmente delle radio con l'aggiunta di un dispositivo televisivo, costituito da un tubo al neon dietro a un disco meccanico rotante (brevettato dall'ingegnere tedesco Paul Nipkow nel 1884, si veda Disco di Nipkow), con dei fori disposti a spirale che riproducono un'immagine delle dimensioni di un francobollo, raddoppiata poi da una lente di ingrandimento.\nIn dettaglio, la televisione di Baird era costituita da un sistema di scansione meccanico: un disco di Nipkow girava davanti agli elementi sensibili di selenio, e istante dopo istante si otteneva un valore elettrico corrispondente alla luminosit\u00e0 di un punto dell'immagine, riga dopo riga; il principio era simile a quello usato nelle successive TV a tubo catodico (CRT). Il visore era costituito da un altro disco di Nipkow, che girava davanti ad una lampada al neon comandata dal segnale modulato a seconda della luminosit\u00e0 dei punti letti istante dopo istante: in pratica si comandava la corrente di scarica del neon. I dischi dei due apparecchi, lo \"scanner\" e il visore, erano sincronizzati. Tra il 1930 e il 1933 vengono vendute circa un migliaio di unit\u00e0; il \"Baird Telivisor\" divenne disponibile anche senza radio.\nIl primo televisore interamente elettronico nasce dalle ricerche di Philo Farnsworth e Vladimir Koz'mi\u010d Zvorykin (quest'ultimo mentre lavorava alla Westinghouse), mentre il primo televisore commerciale con schermo a tubo catodico viene fabbricato in Germania dalla Telefunken nel 1934. In Francia, Italia e Regno Unito viene fabbricato da altri produttori nel 1936 e negli Stati Uniti nel 1938.\nSi stima che prima della seconda guerra mondiale in Gran Bretagna siano stati realizzati circa 19.000 televisori elettronici, 1.600 in Germania, 8.000 negli Stati Uniti. Per esigenze belliche la produzione si ferma nel mese di aprile 1942, per riprendere nell'agosto del 1945.\nLa televisione a colori.\nDalla met\u00e0 degli anni sessanta iniziano a diffondersi in tutto il mondo i programmi televisivi a colori e, di conseguenza, i televisori idonei a riceverli e visualizzarli. La prima TV a colori, prodotta dalla Admiral Corporation, costava 1175\u00a0$ (circa 9000\u00a0$ del 2019) e fu commercializzata a partire dal 30 dicembre 1953 negli Stati Uniti.\nIn Italia l'introduzione della televisione a colori fu pi\u00f9 complessa: la RAI, societ\u00e0 concessionaria delle trasmissioni TV pubbliche italiane, era pronta sin dal 1961 (con l'introduzione del Secondo Programma), ma vi furono delle dispute riguardo alla tecnologia di trasmissione del segnale a colori da adottare, con la scelta che avrebbe potuto ricadere sul sistema francese S\u00c9CAM o su quello tedesco PAL; inoltre l'azienda di elettrodomestici italiana Indesit aveva ideato e proposto un sistema proprio, chiamato ISA. Dopo lunghe dispute, dovute anche a presunte conseguenze economico-politiche, si opt\u00f2 per il sistema PAL, ritenuto il migliore dalla commissione tecnica della RAI e il formato preferito dalla maggioranza dei soci dell'Unione europea di radiodiffusione. Dopo alcuni anni di prove tecniche, la televisione italiana inizi\u00f2 a trasmettere programmi a colori solo nel 1977, quasi un decennio dopo rispetto al resto d'Europa.\nDescrizione.\nA livello logico il televisore \u00e8 un ricevitore e un trasduttore di un segnale elettrico o elettromagnetico, che viaggia nel canale di comunicazione da una sorgente emittente al destinatario trasportando informazione. Il ricevitore \u00e8 dotato di un sintonizzatore che permette di sintonizzare il canale informativo prescelto. Per l'implementazione fisica di tali funzionalit\u00e0 sono possibili varie soluzioni tecnologiche che hanno scandito i tempi di evoluzione storica del dispositivo e dei servizi associati.\nLe prime trasmissioni televisive erano in bianco e nero. Una portante video veniva modulata in ampiezza, a questa era aggiunta una sottoportante audio modulata in frequenza. Per evitare che il \"pennello elettronico\" del televisore dovesse essere deviato molto velocemente si decise di effettuare la scansione in due passate interlacciate, ottenendo due scansioni parziali (righe dispari e pari) di tutto il quadro che si alternano, componendo cos\u00ec un'immagine completa.\nNella televisione digitale si utilizza invece la scansione progressiva, dove al contrario di quanto accade con la scansione interlacciata, tutte le linee di ciascun fotogramma vengono visualizzate in sequenza. I flussi audio e video di un'emittente televisiva digitale viaggiano separati logicamente tra loro e multiplati in frequenza per la trasmissione sullo stesso canale fisico di comunicazione. Il ricevitore, una volta sintonizzatosi su tale canale, ricever\u00e0 i due flussi demultiplandoli, ovvero separando audio e video per poterli utilizzare successivamente, per esempio per inviare il video a un display o a un videoproiettore e l'audio a uno o pi\u00f9 altoparlanti o all'uscita cuffie.\nDettagli implementativi.\nIl televisore \u00e8 costituito essenzialmente da quattro componenti logiche principali:\nTipi di televisore.\nI componenti sopramenzionati possono essere fisicamente realizzati in modi differenti, dando luogo a differenti tipi di televisori."}
{"id": "60281", "revid": "125978497", "url": "https://it.wikipedia.org/wiki?curid=60281", "title": "Papa Paolo II", "text": "Biografia.\nFormazione e carriera ecclesiastica.\nPietro Barbo nacque a Venezia il 23 febbraio 1417 da Niccol\u00f2 e Polissena Condulmer. I Barbo erano una ricca famiglia del ceto patrizio dedita ai commerci, ma al loro prestigio contribuivano soprattutto le parentele illustri: per parte di madre, Pietro era pronipote di Gregorio XII e nipote del cardinale Gabriele Condulmer (divenuto Eugenio IV).\nFu proprio quest'ultimo, ancora cardinale, a distoglierlo dalla mercatura, cui era stato inizialmente destinato, per indirizzarlo verso gli studi umanistici. Condotto a Roma per essere educato alla corte papale, venne presto avviato alla carriera ecclesiastica.\nLa sua scelta della carriera ecclesiastica venne incentivata dall'elezione a papa dello zio. Le sue promozioni furono rapide: divenne cardinale diacono nel 1440 e cardinale presbitero con il titolo di San Marco sotto Niccol\u00f2 V; posto alla guida della diocesi di Vicenza dal 1451, sotto i papati di Niccol\u00f2 V e Callisto III, ebbe notevole influenza e gi\u00e0 nel 1458 era un papabile. Sotto papa Pio II, del quale era stato rivale per il pontificato, invece, il suo prestigio diminu\u00ec considerevolmente.\nL'avversit\u00e0 con papa Pio II non imped\u00ec a quest'ultimo di compiere qualche tentativo di riconciliazione con Barbo, come la sua nomina a vescovo di Padova. Nel febbraio 1459, dopo la morte del vescovo di Padova Fantino Dandolo, Pio II decise di eleggervi Pietro Barbo, ma la sua designazione fu impedita dalla Serenissima, che gli oppose la candidatura del vescovo di Feltre, Jacopo Zeno. Le pressioni esercitate dai Veneziani ebbero successo e nel marzo 1460 Barbo rinunci\u00f2 al vescovato a favore dello Zeno, mantenendo quello di Vicenza fino all'elezione a pontefice.\nL'elezione al Soglio.\nNonostante fosse caduto in disgrazia sotto Pio II, il cardinale Barbo fu a sorpresa eletto Papa all'unanimit\u00e0, dopo un brevissimo conclave, il 30 agosto 1464, al primo scrutinio. La scelta del nome pontificale da parte del neoeletto fu alquanto discussa. Inizialmente Barbo avrebbe desiderato chiamarsi Formoso II, dal latino \"formosus\", bello, per il suo bell'aspetto, ma i cardinali lo dissuasero perch\u00e9 questo nome rievocava la sfortunata figura di Papa Formoso, vissuto nel tormentato periodo del IX secolo. Pens\u00f2 allora di chiamarsi Marco II, in onore di San Marco patrono di Venezia, ma i cardinali lo dissuasero di nuovo perch\u00e9 all'epoca lo Stato della Chiesa aveva screzi con Venezia. Rassegnato, il nuovo pontefice scelse infine il nome di Paolo II.\nIl suo giuramento all'atto di accettare la carica lo impegnava ad abolire il nepotismo nella Curia al fine di migliorarne la moralit\u00e0, a continuare la guerra ai Turchi e a indire un concilio ecumenico nel giro di tre anni. Ma i termini di tale giuramento vennero modificati da Papa Paolo a sua discrezione, dichiarando, subito dopo l'elezione, che avrebbe seguito tali norme solo come direttive e non come obblighi, e impose al Sacro collegio un nuovo documento modificato: questa azione gli fece perdere la fiducia da parte dei cardinali.\nGoverno della Chiesa.\nDeciso a sopprimere ogni possibile rinascita del conciliarismo, Paolo II impresse al suo pontificato una concezione assolutista e autocratica nei confronti del collegio cardinalizio. Per sottolineare la sua volont\u00e0 di dominio, Paolo sostitu\u00ec definitivamente alla mitria il triregno, eredit\u00e0 dell'antico impero romano e simbolo del potere temporale del papa.\nIl 19 aprile dello stesso anno, stabil\u00ec che dal 1475 (anno cui non arriv\u00f2), l'Anno santo sarebbe stato celebrato ogni venticinque anni.\nConcistori per la creazione di nuovi cardinali.\nPapa Paolo II durante il suo pontificato ha creato 10 cardinali nel corso di 2 distinti concistori.\nRelazioni con i monarchi cristiani.\nNella questione della guerra ai Turchi, l'unico sovrano che avrebbe potuto prenderne la guida, re Giorgio di Pod\u011bbrady di Boemia, venne rifiutato dal Papa e perseguito come eretico poich\u00e9 appoggi\u00f2 la convenzione di Basilea in favore degli utraquisti. Nell'agosto 1465, Paolo convoc\u00f2 re Giorgio davanti al tribunale romano. Constatando che il re non si era presentato, si alle\u00f2 con gli insorti in Boemia, liberando i sudditi dal giuramento di fedelt\u00e0 al re. Nel dicembre 1466, pronunci\u00f2 il bando di scomunica e la sentenza di deposizione contro il re di Boemia.\nGoverno di Roma.\nLe riforme dell'amministrazione.\nPaolo II avvi\u00f2 una riforma dell'amministrazione comunale e approv\u00f2 nuove misure contro la corruzione e il commercio degli incarichi pubblici. Tra queste vi fu, nell'ottobre 1466, la chiusura del Collegio degli abbreviatori, i funzionari che avevano il compito di formulare i documenti pontifici. Il Papa sollev\u00f2 una tempesta di indignazione, in quanto retori e poeti erano da lungo tempo usi ad acquistare questi incarichi (in effetti il collegio fu ripristinato dal successore Sisto IV).\nNel 1469 Paolo II inizi\u00f2, col consenso dei cittadini, la revisione degli Statuti di Roma, deplorando l'immoralit\u00e0 dei funzionari pontifici che si facevano corrompere accettando doni. Nel 1470 impose alle corporazioni che possedevano benefici una tassa da pagare ogni quindici anni, la \"quindemia.\"\nSe da un lato Paolo II fu inflessibile nel sottolineare la propria autocrazia nei confronti del collegio cardinalizio, dall'altro pratic\u00f2 una politica demagogica volta ad accattivarsi gli umori del popolo romano. Tale magnificenza esteriore comport\u00f2 anche l'organizzazione di divertimenti sfarzosi, completamente estranei alla natura sacra e austera della carica pontificia.. Ci\u00f2 gli valse forti critiche da parte dei cardinali Giacomo Ammannati Piccolomini, nipote di Pio II e del Cardinale Bessarione\nDecreti e note sulla cultura.\nPaolo II ebbe nei confronti dell'umanesimo un atteggiamento ambivalente. Non si mostr\u00f2 ostile alla cultura o all'umanesimo in quanto tale, bens\u00ec alle sue deviazioni pagane e anticristiane. Il pontefice si circond\u00f2, infatti, di studiosi, tra cui il versatile Leone Cobelli (pittore, scrittore, musico, insegnante di ballo) e Gaspare da Verona, nominato docente di retorica all'Universit\u00e0 di Roma. Fu inoltre un appassionato collezionista di oggetti di valore; avvi\u00f2 il restauro dei monumenti romani. Fu lui, inoltre, a favorire la fondazione della prima pressa tipografica a Roma nel 1467.\nNel 1467, su richiesta del re d'Ungheria Mattia Corvino, fond\u00f2 l'Universit\u00e0 Istropolitana, la pi\u00f9 antica universit\u00e0 della Slovacchia. Il suo rapporto ambivalente nei confronti della cultura \u00e8 testimoniato dalla soppressione, nel 1468, dell'Accademia Romana, sospetta di coltivare idee e riti paganeggianti e di ordire una congiura ai danni del papa. Inoltre Paolo II proib\u00ec ai bambini romani lo studio dei poeti non cristiani: ci\u00f2 lo rese odiato in tutti i circoli umanistici.\nLa morte.\nPaolo II mor\u00ec il 26 luglio 1471 prematuramente (a soli 54 anni) a causa, pare, di un'indigestione di melone.\nDissero di lui.\nL'umanista e cronista romano Stefano Infessura scrisse che Paolo, bench\u00e9 avesse scontri e dissapori con gli umanisti, non fu secondo a nessuno nel fornire divertimenti al popolo, e mostr\u00f2 uno stravagante amore dello splendore. Amava l'ostentazione e fu un grande promotore dei carnevali (celebre quello del 1468), alle cui spese furono costretti a contribuire anche gli Ebrei. La tempra repubblicana e l'ideale anti-papale di Infessura rendono i suoi diari una testimonianza ben informata, anche se lontana dalla neutralit\u00e0.\nLa storiografia moderna risente dell'opera di un altro contemporaneo, il poeta e retore Bartolomeo Sacchi, detto \"il Platina\". Membro del collegio degli abbreviatori, protest\u00f2 dopo la sua abolizione inviando una lettera minacciosa al Papa; venne imprigionato, poi prosciolto. Nel 1467, accusato di aver partecipato ad una congiura contro il Papa, fu nuovamente imprigionato. Fu anche torturato, venendo accusato, assieme ad altri abbreviatori, di avere ideali pagani. Dopo la morte di Paolo II, il Platina fu riabilitato e riconosciuto innocente da papa Sisto IV, che gli diede vari incarichi tra i quali quello di primo prefetto della biblioteca Vaticana. Per rappresaglia, il Platina, nel suo \"Vitae pontificum\", ritrasse in modo sfavorevole la personalit\u00e0 di Paolo II, in modo cos\u00ec negativo che condizion\u00f2 la storiografia successiva su di lui, tanto che sorsero leggende, come quella secondo cui uno dei suoi primi successori (Sisto IV o Innocenzo VIII o Alessandro VI) propose di chiamarlo \"Maria Pietissima\" o \"Nostra Signora della Piet\u00e0\" per la sua inclinazione a scoppiare in pianto durante le crisi di nervi, oppure a causa della sua peculiare inclinazione a indossare paramenti sontuosi e costosissimi.\nClaudio Rendina cita il Platina (\"Vitae pontificum\") riguardo alla morte di Paolo II. Il Platina fa correre il sospetto secondo cui Paolo II sia stato avvelenato, \"perch\u00e9 il d\u00ec precedente alla notte che egli lasci\u00f2 la vita, due ben gran meloni si mangi\u00f2\". La storiografia moderna sottolinea infine la rottura di Paolo II nei confronti del precedente pontefice, il Piccolomini. Privo di interessi culturali e di acume intellettuale, Paolo guard\u00f2 con sospetto all'umanesimo, in quanto vi temeva infiltrazioni paganeggianti capaci di danneggiare la fede cristiana."}
{"id": "60282", "revid": "6923", "url": "https://it.wikipedia.org/wiki?curid=60282", "title": "Tastiere Apple", "text": "Nel corso degli anni sono stati prodotti molti tipi di tastiere Apple. I primi modelli avevano i tasti fondamentali e utilizzavo collegamenti proprietari. \nCon il passare degli anni, Apple, ha aggiunto tasti funzione per consentire all'utente un migliore utilizzo del computer; per esempio il tasto di accensione che consentiva di accendere e spegnere il computer senza doversi chinare sotto la scrivania. \nCol tempo i collegamenti proprietari sono stati abbandonati a favore di connettori USB o wireless Bluetooth."}
{"id": "60286", "revid": "124493850", "url": "https://it.wikipedia.org/wiki?curid=60286", "title": "Symbol rate", "text": "Il symbol rate, detto anche frequenza di simbolo, baud rate o tasso di simbolo, nell'ambito della trasmissione digitale indica la quantit\u00e0 di variazione per unit\u00e0 di tempo dei simboli, della forma d'onda o in generale del segnale su un canale trasmissivo che utilizzi una modulazione o una codifica di linea. Il symbol rate si misura in baud (Bd) o simboli al secondo, dove un simbolo rappresenta o convoglia uno o pi\u00f9 bit di dati; nel caso della codifica di linea misura il numero di impulsi al secondo. Il symbol rate \u00e8 correlato con la velocit\u00e0 di trasmissione espressa in bit per secondo.\nSimboli.\nUn simbolo \u00e8 una condizione significativa del canale di comunicazione che persiste per una durata fissa e associata a una certa quantit\u00e0 di informazione. Nelle telecomunicazioni, si definisce \"condizione significativa\" uno specifico parametro fisico del segnale scelto per rappresentare un'informazione, come ad esempio un livello di tensione o potenza elettrica, un livello di potenza ottica, una determinata fase o una specifica lunghezza d'onda o frequenza. La durata della condizione significativa \u00e8 l'intervallo di tempo che intercorre tra due istanti significativi consecutivi. Il passaggio da una condizione significativa a un'altra costituisce una transizione del segnale e l'informazione pu\u00f2 essere trasmessa durante la condizione significativa o codificata tramite la presenza o l'assenza di transizioni.\nIl dispositivo trasmettitore (ad esempio un modulatore o un encoder) converte l'informazione in una sequenza di simboli (condizioni significative) trasmessi a una frequenza formula_1 fissa e nota. Le condizioni significative vengono rilevate e riconosciute dai dispositivi ricevitori (ad esempio demodulatori e decoder) che traducono il segnale ricevuto nel suo equivalente logico che pu\u00f2 essere ad esempio una cifra binaria (0 o 1), un carattere alfanumerico, un segno di punteggiatura o uno spazio.\nA seconda delle tecniche impiegate, ogni simbolo pu\u00f2 codificare una o pi\u00f9 cifre digitali (bit). \nLa durata di una condizione significativa costituisce il tempo di simbolo formula_2 ed \u00e8 definita come:\ndove formula_1 \u00e8 la frequenza di simbolo. Si tratta di una grandezza misurabile per esempio con un oscilloscopio determinando su un diagramma ad occhio l'intervallo temporale che intercorre tra due transizioni (lunghezza dell'occhio).\nPer esempio, una baud rate di 1\u00a0kBd=1000\u00a0Bd indica una trasmissione di 1000 simboli al secondo, che nel caso di un modem equivale a 1000 toni al secondo mentre nel caso di una codifica di linea indica 1000 impulsi al secondo. A questa frequenza di simbolo corrisponde un tempo di simbolo pari a 1/1000 secondi = 1 millisecondo.\nRelazione con la velocit\u00e0 di trasmissione.\nSpesso il termine baud rate si usa impropriamente ed erroneamente come sinonimo di bit rate, dato che nel caso dei modem pi\u00f9 vecchi e dei dispositivi di comunicazioni digitale pi\u00f9 semplici che associano ogni bit a un simbolo le due grandezze coincidono. Nei dispositivi pi\u00f9 moderni o sofisticati un simbolo pu\u00f2 assumere pi\u00f9 di due stati (come nel caso delle modulazioni QAM) e quindi \u00e8 in grado di convogliare pi\u00f9 bit; in queste situazioni la baud rate \u00e8 in realt\u00e0 inferiore rispetto alla velocit\u00e0 di trasmissione lorda (comprensiva di eventuali bit di overhead che non convogliano l'informazione finale) espressa in bit al secondo (bit rate).\nDetto formula_5 il numero di bit convogliati da un simbolo, la velocit\u00e0 di trasmissione lorda equivalente formula_6 \u00e8 data dalla formula:\nda cui si evince che la velocit\u00e0 di trasmissione equivale alla frequenza di simbolo solo nel caso in cui ogni simbolo convogli un solo bit.\nLa quantit\u00e0 formula_5 di bit associabili a un simbolo dipende dal numero formula_9 degli stati assumibili dal simbolo secondo la relazione:\nIn base a questa definizione, un simbolo che pu\u00f2 assumere 8 stati convoglia 3 bit di informazione dato che il logaritmo in base 2 di 8 \u00e8 uguale a 3 (ossia 2\u00b3=8).\nSostituendo formula_5 nella prima relazione, si ottiene quindi la formula di Hartley che esprime in modo rigoroso la relazione tra frequenza di simbolo e velocit\u00e0 di trasmissione in funzione del numero di stati assunti dal simbolo:\nSi noti che in base a questa relazione un simbolo convoglia un numero intero di bit per baud quando assume un numero di stati pari a una potenza di due ma non \u00e8 obbligatorio rispettare sempre questa condizione. Esistono infatti tecniche di codifica di linea frazionarie, come ad esempio 4B3T (impiegata nell'ISDN) che usa tre stati per trasmettere quattro bit, con un trasferimento pari a 1,33 bit per baud.\nEsempi.\nModem in banda passante.\nI canali trasmissivi in banda passante come le linee telefoniche, i canali radio e i canali multiplati in frequenza (FDM) utilizzano la modulazione. Nel caso della modulazione digitale dei modem, ogni simbolo \u00e8 un'onda sinusoidale caratterizzata da una determinata frequenza, ampiezza e fase (ossia un tono) e la frequenza di simbolo \u00e8 il numero di toni trasmessi al secondo. \nUn simbolo pu\u00f2 convogliare uno o pi\u00f9 bit informativi; nel caso dei modem telefonici in banda vocale, normalmente ogni simbolo trasporta fino a 7 bit. Trasportare pi\u00f9 bit per simbolo o per impulso presenta diversi vantaggi: riduce il tempo di trasferimento dei dati specie dove la capacit\u00e0 di banda \u00e8 limitata e consente di ottenere un'alta efficienza spettrale, misurata in (bit/s)/Hz, ossia di raggiungere bit rate altre anche se la larghezza di banda in hertz \u00e8 bassa.\nLa baud rate massima utilizzando le modulazioni pi\u00f9 comuni come QAM, PSK e OFDM \u00e8 all'incirca uguale all'ampiezza della banda passante.\nAlcuni esempi di modem nella banda vocale:\nCodifiche di linea per trasmissioni in banda base.\nNel caso di canali trasmissivi in banda base, come ad esempio le linee telegrafiche, le linee seriali o i collegamenti Ethernet su doppino, i dati vengono trasferiti usando una codifica di linea, ossia tramite impulsi invece che tramite toni. In questo caso, la baud rate indica il numero di impulsi trasmessi al secondo. In un canale in banda base, la massima frequenza di impulsi trasmissibile \u00e8 data dalla frequenza di Nyquist ossia dal doppio dell'ampiezza della banda (che in banda base equivale al doppio della frequenza di taglio).\nNei collegamenti digitali pi\u00f9 semplici, come le singole piste di una scheda a circuito stampato o le linee di una porta seriale RS232 la frequenza di simbolo coincide con la velocit\u00e0 di trasmissione mentre collegamenti pi\u00f9 veloci, come Ethernet a 10\u00a0Mbit/s (10Base-T), USB e FireWire sono caratterizzate da frequenze di simbolo leggermente inferiori rispetto alla bit rate a causa dell'overhead usato per la codifica auto-sincronizzante e per la rilevazione degli errori.\nJ. M. \u00c9mile Baudot (1845\u20131903) elabor\u00f2 per la telegrafia una codifica a cinque livelli (cinque bit per carattere) che divenne uno standard internazionale noto comunemente come codice Baudot.\nAnche altre tecnologie avanzate, tra le quali vi sono per esempio FDDI e Ethernet a 100/1000\u00a0Mbit/s, utilizzano pi\u00f9 di due livelli di tensione per ottenere velocit\u00e0 elevate. In particolare, i cavi Ethernet a 1000\u00a0Mbit/s (Gigabit Ethernet) usano quattro doppini in full duplex in parallelo, ciascuno a 250\u00a0Mbit/s, e il contenuto informativo \u00e8 codificato con simboli a 5 livelli (due bit per simbolo) su ciascun doppino (codifica 4D-PAM5).\nTelevisione digitale e OFDM.\nPer le trasmissioni su televisione digitale la frequenza di simbolo \u00e8 data dalla relazione:\ndove:\nA titolo di esempio, si consideri un segnale video digitale trasmesso a bit/s in modulazione 64-QAM (64 livelli, pari a 6 bit per simbolo) e con rapporto di FEC 3/4 (per cui a ogni 3 bit di dati viene aggiunto un bit per la rilevazione e correzione dell'errore, portando cos\u00ec il totale di bit trasmessi a 4). Applicando la formula, si ottiene per la frequenza di simbolo:\nNella caso della trasmissione video su digitale terrestre (DVB-T, DVB-H e analoghi) si usa la modulazione a sottoportanti multiple OFDM. La frequenza di simbolo ottenuta sopra divisa per il numero di sottoportanti fornisce la frequenza di simbolo dell'OFDM."}
{"id": "60287", "revid": "767487", "url": "https://it.wikipedia.org/wiki?curid=60287", "title": "Abbreviatore", "text": "Gli abbreviatori furono un corpo di funzionari della cancelleria pontificia il cui incarico consisteva nel redigere le bozze e poi preparare in forma compiuta le bolle papali, le note pontificie e i decreti concistoriali, prima che questi venissero scritti \"in extenso\" dagli \"scriptores\". Erano anche addetti alla spedizione delle costituzioni apostoliche.\nStoria.\nVengono menzionati per la prima volta negli \"Extravagantes\" di papa Giovanni XXII e di papa Benedetto XII. Dall'epoca di papa Benedetto XII (1334-1342) venivano classificati in \"de Parco majori\" o \"Praesidentiae majoris\", e \"de Parco minori\". Il nome deriva da uno spazio della cancelleria, circondato da una grata, nel quale essi sedevano, e che veniva chiamato alto o basso (majori o minori) a seconda della vicinanza delle postazioni a quella del vice-cancelliere. Dopo che i protonotari lasciarono l'abbozzo delle minute agli abbreviatori, quelli \"de Parco majori\", che avevano il grado di prelati, divennero i funzionari pi\u00f9 importanti della cancelleria apostolica. Per l'epoca di papa Martino V la loro firma era essenziale per la validit\u00e0 degli atti della cancelleria; ed essi ottennero nel corso del tempo molti privilegi importanti.\nOriginariamente in numero di 24, furono portati a settanta da papa Pio II (1463).\nIl collegio fu temporaneamente abolito, tra feroci polemiche, dal papa Paolo II, sempre nel XV secolo, il quale intendeva porre un freno alla libert\u00e0 di pensiero dell'ambiente umanistico raccolto intorno alla curia. Papa Sisto IV ricre\u00f2 il collegio degli abbreviatori, portandoli a settantadue e suddividendoli in tre categorie. \nTra gli abbreviatori troviamo insigni personalit\u00e0 della cultura quattrocentesca e cinquecentesca come Leon Battista Alberti e Johannes Burckardt.\nGli abbreviatori vennero soppressi nel 1908 da papa Pio X, e i loro incarichi vennero trasferiti ai Protonotari apostolici (\"protonotarii apostolici participantes\")."}
{"id": "60288", "revid": "2176804", "url": "https://it.wikipedia.org/wiki?curid=60288", "title": "Prodotto interno lordo", "text": "In economia, prodotto interno lordo (abbreviato PIL) \u00e8 una grandezza macroeconomica che misura il valore aggregato, a prezzi di mercato, di tutti i beni e i servizi finali (cio\u00e8 esclusi i prodotti intermedi) prodotti sul territorio di un Paese in un dato periodo temporale (normalmente si usa come riferimento l\u2019anno solare, ma sono usati anche altri archi temporali). Si \u00e8 guadagnato una posizione di preminenza circa la sua capacit\u00e0 di esprimere o simboleggiare il benessere di una collettivit\u00e0 nazionale relativamente al suo livello di sviluppo o progresso.\nIl termine \"interno\" indica che tale variabile comprende le attivit\u00e0 economiche svolte all\u2019interno del Paese, escludendo dunque i beni e servizi prodotti dalle imprese, dai lavoratori e da altri operatori nazionali all\u2019estero (sono escluse anche le prestazioni a titolo gratuito o l\u2019autoconsumo), mentre sono inclusi i prodotti realizzati da operatori esteri all\u2019interno del Paese. Il termine \"lordo\" indica invece che il valore della produzione \u00e8 al lordo degli ammortamenti, ovvero del naturale deprezzamento dello stock di capitale fisico intervenuto nel periodo; questo deprezzamento comporta che, per non ridurre tale dotazione a disposizione del sistema, parte del prodotto deve essere destinata al suo reintegro. Sottraendo dal PIL gli ammortamenti, si ottiene il PIN (prodotto interno netto).\nStoria.\nIl concetto di PIL similare all'attuale fu espresso in modo completo dall'economista Adam Smith nella sua pi\u00f9 celebre opera \"La Ricchezza delle Nazioni\". Egli infatti ritiene che il capitale possa essere di due specie: \"circolante\" e \"fisso\".\nIl capitale circolante si caratterizza dal fatto che genera un profitto per chi lo possiede solo nel momento in cui il proprietario stesso lo cede e quindi se ne separa.\nIl capitale fisso, invece, genera profitto semplicemente dal suo possesso.\nSmith fa degli esempi per chiarire le sue posizioni. Ponendo caso vi sia un contadino che possiede del bestiame da lavoro. Il valore o prezzo del bestiame da lavoro costituisce un capitale fisso, infatti finch\u00e9 si possiede il bestiame si pu\u00f2 trarne profitto, il prezzo del mantenimento invece \u00e8 capitale circolante, il foraggio ad esempio che viene utilizzata per cibare il bestiame \u00e8 utile solo nel momento in cui il proprietario decide di privarsene per darla ai suoi animali. Da notare che se invece il bestiame fosse posseduto da un mercante che lo vende, esso sarebbe da considerarsi come merce, e quindi come capitale circolante, solo separandosene il proprietario avr\u00e0 un profitto. Un esempio ancora pi\u00f9 attuale sempre di Smith pu\u00f2 essere quello di una macchina agricola; il prezzo di esse \u00e8 infatti capitale fisso, mentre il prezzo del mantenimento capitale circolante.\nDopo aver fatto questa distinzione Smith spiega che la societ\u00e0 (e l'individuo) divide il capitale in tre quote:\nSmith ritiene quindi che il reddito lordo di una nazione sia costituito dall'insieme di tutto quello prodotto dal lavoro e dalla terra. Il reditto netto si trova invece sottraendo al reddito lordo le spese per il mantenimento del capitale fisso e circolante. Considerando quindi in poche parole reddito netto unicamente la parte di reddito destinata all'immediato consumo (ovvero ad oggi i consumi). Chiarisce per\u00f2 Smith che dalla sottrazione delle spese per il mantenimento del capitale fisso e circolante bisogner\u00e0 escludere la parte per il mantenimento di tutto il capitale circolante che non \u00e8 moneta. Infatti Smith osserva che la parte di capitale circolante che non va a finire nel capitale fisso, accrescendolo, mantenendolo o migliorandolo (seguendo l'esempio del bestiame, il mantenimento del bestiame \u00e8 inizialmente sia per chi lo vende al contadino, sia per il contadino stesso, capitale circolante, nel momento in cui nutre il capitale fisso, ovvero il bestiame, entra a far parte di esso, mantenendolo), bens\u00ec finisce nella quota di immediato consumo (le vesti vendute da un mercante sono capitale circolante per il mercante, ma prima o poi verranno acquistate da qualcuno che utilizzer\u00e0 il vestito semplicemente per indossarlo) e per questo costituisce reddito netto.\nInvece la moneta \u00e8 unicamente il mezzo attraverso il quale si scambiano i beni, e quindi non pu\u00f2 essere conteggiata (sarebbe come conteggiare nel PIL, oltre alla macchina anche i soldi utilizzati per acquistarla). Adam Smith chiarisce anche che tutte le merci che rimangono invendute o le scorte possono essere anch'esse considerate parte del reddito netto; infatti, il loro valore \u00e8 immediato consumo per chiunque le acquister\u00e0 in futuro, dunque Smith d\u00e0 per scontato che ogni persona destiner\u00e0 una quota del suo futuro reddito per l'immediato consumo e che la somma di tutte queste quote di ognuno sar\u00e0 sufficiente ad acquistare tutte le merci rimaste invendute, e parte o tutte quelle dell'anno stesso ..\nDescrizione.\nDefinizione.\nIl PIL (prodotto interno lordo) pu\u00f2 essere considerato come:\nIl PIL \u00e8 detto interno in quanto comprende il valore dei beni e servizi prodotti all'interno di un paese (indipendentemente dalla nazionalit\u00e0 di chi li produce).\nPi\u00f9 precisamente (vedi anche il Sistema europeo dei conti nazionali e regionali), si considera la produzione di beni e servizi:\nNel Sistema europeo dei conti nazionali e regionali si passa dal \"Conto della produzione\" al \"Conto della generazione dei redditi primari\" e al \"Conto dell'attribuzione dei redditi primari\". Il saldo del primo \u00e8 il risultato lordo di gestione (PIL meno redditi da lavoro dipendente dei residenti e meno imposte nette sui prodotti e sulla produzione), nel secondo si aggiungono al risultato lordo di gestione, tra l'altro:\nSi ottiene cos\u00ec il reddito nazionale lordo.\nIl PIL \u00e8 detto \"lordo\" perch\u00e9 \u00e8 al lordo degli ammortamenti (per ammortamento si intende il procedimento con il quale si distribuiscono su pi\u00f9 esercizi i costi di beni a utilit\u00e0 pluriennale, che possono essere di diversa natura).\n\u00c8 una misura basilare usata in macroeconomia.\nA partire dal PIL \u00e8 definibile il reddito pro-capite, pari al rapporto tra il PIL e la popolazione nazionale.\nMetodi di calcolo del PIL.\nIl PIL pu\u00f2 essere misurato sia dal lato degli acquirenti (domanda) sia da quello dei produttori (offerta); inoltre, esso pu\u00f2 essere calcolato facendo riferimento ai redditi che esso remunera distribuendo il ricavato della vendita. La misurazione del PIL dal lato della domanda esplicita le diverse componenti della spesa. Nel conto delle risorse e degli impieghi il PIL si ottiene sommando i consumi, gli investimenti fissi lordi e le esportazioni nette, ovvero le esportazioni meno le importazioni, tecnicamente chiamato saldo commerciale (NX). Le importazioni ovviamente sarebbero ininfluenti nel conteggio del PIL, ma la necessit\u00e0 di sottrarle (diminuendo cos\u00ec le esportazioni totali) scaturisce dal fatto che all'interno dei consumi vi rientrano anche le importazioni, che appunto non possono far parte del PIL. Gli investimenti sono al lordo degli ammortamenti, ovvero includono la quota necessaria per conservare invariato lo stock di capitale a fine periodo; gli investimenti \"netti\" sono pari alla variazione dello stock di capitale dell\u2019economia.\nLa misurazione del PIL dal lato dell\u2019offerta consiste nel sommare l\u2019apporto al PIL del Paese fornito da tutte le imprese. Il PIL \u00e8 infatti pari alla somma del valore aggiunto delle diverse unit\u00e0 produttive e stima gli scambi ai prezzi di mercato, comprensivi quindi delle imposte sulla produzione e dell\u2019IVA.\nInfine, il PIL pu\u00f2 essere calcolato come somma dei redditi da lavoro dipendente e del risultato lordo di gestione dell\u2019economia, oltre alle imposte sulla produzione e all\u2019IVA e al netto dei contributi alla produzione. Della misura del PIL devono far parte anche quelle parti di prodotto generate dall\u2019economia sommersa. Tale quantit\u00e0 deve essere stimata e aggiunta a quella prodotta nel mercato regolare.\nPIL nominale e PIL reale.\nCome ogni misurazione economica, il PIL pu\u00f2 essere misurato in termini reali o termini nominali.\nMisurare il PIL in termini nominali vuol dire misurarlo nel suo valore espresso in moneta attuale, esprimerlo in termini reali vuol dire depurarlo delle variazioni dei prezzi dei beni prodotti. Dividendo il PIL nominale per il PIL reale si ottiene un indice chiamato \"deflatore del PIL\". Il PIL reale, al contrario di quello nominale, pu\u00f2 essere confrontato fra anni diversi. Da notare che il deflatore del PIL misura la variazione dei prezzi di tutti i beni \"prodotti\" (siano essi beni di consumo o di investimento, siano essi consumati da residenti o esportati) ed \u00e8 quindi diverso dal tasso di inflazione, che misura la variazione dei prezzi dei soli beni di consumo presenti sul mercato interno, compresi quelli importati.\nPrincipali obiezioni e alternative al PIL.\nIl concetto di PIL, e anche il modo di calcolarlo, si \u00e8 perfezionato nel tempo a partire dalla sua nascita e, nel corso del tempo, si \u00e8 guadagnato una posizione di preminenza circa la sua capacit\u00e0 di esprimere o simboleggiare il benessere di una collettivit\u00e0 nazionale. Ma non sono state risparmiate critiche, anche a partire da un'epoca in cui il concetto non era cos\u00ec noto e dominante.\nIn generale, le principali critiche alle modalit\u00e0 di misurazione del prodotto interno lordo sono le seguenti:\nIl dibattito ha portato alla creazione di numerosi indici di benessere o di crescita alternativi al PIL, che per\u00f2 si sono dimostrati arbitrari o, al massimo, in grado di affiancarlo. Per esempio, il 19 e 20 novembre 2007 si \u00e8 tenuta a Bruxelles la conferenza internazionale \u201cBeyond GDP\u201d (\u201cOltre il PIL\u201d) organizzata dalla Commissione europea, dal Parlamento Europeo, dall'OCSE e dal WWF. La conferenza ha richiamato leader politici, rappresentanti di governo ed esponenti di istituzioni chiave come la Banca Mondiale e le Nazioni unite con l'obiettivo di chiarire quali possano essere gli indicatori pi\u00f9 appropriati per misurare il progresso. Sempre a testimoniare la crescente attenzione del mondo politico per il tema, il presidente francese Nicolas Sarkozy nel corso della conferenza stampa di inizio 2008, ha annunciato di aver incaricato tre personalit\u00e0 di alto rilievo, Jean-Paul Fitoussi e due premi Nobel per l'economia, lo statunitense Joseph Stiglitz e l'indiano Amartya Sen, di riflettere su come cambiare gli indicatori della crescita in Francia. \u00abBisogna cambiare il nostro strumento di misura della crescita\u00bb, ha detto Sarkozy, convinto che contabilit\u00e0 nazionale e PIL abbiano \u00abevidenti limiti\u00bb che non rispecchiano \u00abla qualit\u00e0 della vita dei francesi\u00bb. Il risultato del loro lavoro, a capo della Commissione sulla misurazione delle performance economiche ed il progresso sociale \u00e8 un rapporto uscito nel 2009.\nIndicatore del progresso reale.\nIl principale indicatore proposto come alternativa al PIL che tiene conto delle principali critiche poste ad esso, \u00e8 il Genuine Progress Indicator (GPI), in italiano \"indicatore del progresso reale\". Il GPI ha come obiettivo la misurazione dell'aumento della qualit\u00e0 della vita (che a volte \u00e8 in contrasto con la crescita economica, che invece viene misurata dal PIL), e per raggiungere questo obiettivo distingue con pesi differenti tra spese positive (perch\u00e9 aumentano il benessere, come quelle per beni e servizi) e negative (come i costi di criminalit\u00e0, inquinamento, incidenti stradali). Simile a questo indice esiste un Prodotto interno lordo verde introdotto da alcune province cinesi.\nFelicit\u00e0 nazionale lorda e Indice di sviluppo umano.\nUn ulteriore indicatore, alternativo a GPI e PIL \u00e8 la Felicit\u00e0 Nazionale Lorda (FIL) oppure, per valutare la qualit\u00e0 della vita dei cittadini dei paesi membri delle Nazioni Unite vi \u00e8 l'Indice di sviluppo umano.\nIndex of Sustainable Economic Welfare.\nRecentemente \u00e8 stata sostenuta la proposta, ideata nel 1989 da Herman Daly e John Cobb, di utilizzare un indicatore alternativo al PIL: l'ISEW. In tale indicatore rientrano non solo il valore complessivo dei beni e dei servizi finali prodotti in un paese, ma anche i costi sociali e i danni ambientali a medio e lungo termine. In pratica, il calcolo dello sviluppo di un paese non si baserebbe pi\u00f9 soltanto sulla mera crescita economica ma anche su fattori sociali ed ambientali che considerano la soglia dello Sviluppo Sostenibile. A questo riguardo, \u00e8 recentemente stata pubblicata da Donzelli l'analisi condotta dall'Universit\u00e0 di Siena sotto la direzione del professor Enzo Tiezzi: \"La soglia della sostenibilit\u00e0 ovvero tutto quello che il Pil non dice\".\nBenessere soggettivo.\nUn altro indicatore \u00e8 il cosiddetto \u201cbenessere soggettivo\u201d (in inglese \"subjective well-being\", \"SWB\"), vale a dire la percezione che gli individui hanno della propria vita e del grado di soddisfazione che provano per essa. Questo indicatore della felicit\u00e0 delle persone, per quanto sintetico, ha il vantaggio d'essere stato rilevato da diversi decenni e in molti paesi del mondo. Studi empirici evidenziano che il SWB stenta a crescere nel tempo in diversi paesi, come il Giappone, o diminuisce, come negli USA, nonostante il reddito pro-capite abbia avuto una evidente tendenza a crescere. Ci\u00f2 costituisce per gli economisti un paradosso, chiamato \u201cparadosso della felicit\u00e0\u201d o \"paradosso di Easterlin\", in quanto gli economisti sono abituati a pensare al reddito come ad un buon indicatore di benessere.\nTutti gli indicatori esaminati sopra hanno la comune caratteristica di riconoscere In proposito, esistono tuttavia posizioni pi\u00f9 \u201cradicali\u201d: quelle di chi reputa che gli indici, ovvero i numeri, siano ben poco espressivi del fatto economico e del valore. Di qui la scarsa attendibilit\u00e0 di tutti gli indicatori e il giudizio negativo sul sistema dei prezzi come sistema esclusivo di misurazione del valore e sull'economia vista come gara alla conquista di numeri sempre pi\u00f9 grandi capaci di esprimere solo cifre sempre pi\u00f9 grandi di denaro. Di qui, pi\u00f9 in generale, i dubbi sulla possibilit\u00e0 di quantificare\u00a0\u2013 qualunque sia il sistema adottato - la misura di variabili che presentano legami indissolubili con il tema della qualit\u00e0 della vita, ovvero di sottoporre il valore\u00a0\u2013 che \u00abha un senso, non un prezzo\u00bb \u2013 a operazioni di misurazione in senso stretto.\nIn realt\u00e0 il problema di misurare il benessere nazionale \u00e8 un problema insolubile, in quanto la misurazione del valore non pu\u00f2 essere effettuata su base oggettiva. Il valore, come spiegato dalla teoria soggettiva marginalista del valore, viene associato soggettivamente a ciascun bene dalla capacit\u00e0 che esso ha, nelle intenzioni d'uso del proprietario, di raggiungere i propri fini personali soggettivi. Rimane perci\u00f2 chiaro che, dacch\u00e9 non \u00e8 possibile misurare oggettivamente n\u00e9 concetti come \"valore\" e \"ricchezza\", n\u00e9 soprattutto \"felicit\u00e0\", n\u00e9 \"progresso reale\", il PIL rimane un indicatore con scarsissimo senso economico, specie se applicato a gruppi di persone disomogenei, mentre le soluzioni alternative proposte sono semplicemente arbitrarie e irrealistiche."}
{"id": "60289", "revid": "799504", "url": "https://it.wikipedia.org/wiki?curid=60289", "title": "Curia (storia romana)", "text": "Il termine curia ai primordi della monarchia romana era una suddivisione della sua popolazione (vale a dire le trib\u00f9 che ne componevano la societ\u00e0), e che fu in seguito utilizzata per significare il luogo dove le trib\u00f9 si radunavano per discutere degli affari dello stato.\nEtimologia.\nIncerta \u00e8 l'etimologia della parola , che gli antichi mettevano in rapporto col verbo curare: i moderni la considerano pi\u00f9 spesso come derivata da com-viria (accolta di uomini), o da curis o quiris (lancia), o fanno derivare curis da curia, o ricorrono al greco \u03ba\u1fe6\u03c1\u03bf\u03c2 (\"forza, autorit\u00e0\"); perfino si dubita se il nome sia stato dato prima ai gruppi e quindi ai luoghi dove questi si riunivano, o viceversa\". \nOrdinamento romano.\nIn origine \"curia\" signific\u00f2 \"adunanza di uomini\" (dal latino \"co-viria\"). Le curie, fondate da Romolo, inizialmente erano trenta , dieci per ognuna delle tre trib\u00f9 dei \"Tities\", \"Ramnes\" e \"Luceres\". Ecco come la descrive Dionigi di Alicarnasso:\nLa divisione era risalente alle origini della citt\u00e0, forse ad istituti addirittura anteriori alla sua fondazione, radicati quindi nell'area latina preistorica. Secondo alcuni studiosi la curia aveva una natura etnica, organizzata sulla base delle primitive famiglie romane, o pi\u00f9 specificatamente sulla base delle trenta \"gentes\" originarie patrizie (aristocratiche).\nA capo di ciascuna curia vi era un \"curione\", mentre l'insieme delle \"curiae\" era sottoposta al comando di un \"curio maximus\"..\nRomolo assegn\u00f2 ad ogni Curia la cura degli dei e geni che gli erano propri secondo tradizione; ciascuna Curia poi, aveva le proprie feste, dei propri sacerdoti che soprintendevano ai sacrifici. Dionigi di Alicarnasso cita i Curioni tra gli otto ordini religiosi della citt\u00e0, cui erano appunto affidati i sacrifici comuni delle Curie.\nLe curie si riunivano in assemblea (comizi curiati), nella quale venivano prese, a maggioranza, le pi\u00f9 importanti decisioni riguardanti la vita dei cittadini. In particolare durante il periodo dei primi re latino-sabini, l'organismo politico-amministrativo delle \"curiae\" venne adottato per facilitare le operazioni di leva militare, dove ciascuna forniva cento soldati e dieci cavalieri, per un totale di 3.000 fanti e 300 cavalieri.\nL'ordinamento curiato perdette questa funzione militare quando Servio Tullio introdusse l'ordinamento centuriato: da allora conserv\u00f2 solo compiti politici e religiosi ma perdette importanza, anche se, quando si tratt\u00f2 di decidere se restituire i beni sottratti alla famiglia dei Tarquini, cacciati da Roma in seguito alla caduta della monarchia, i consoli Lucio Giunio Bruto e Lucio Tarquinio Collatino lasciarono che la decisione fosse presa dalle curie riunite.\nEdificio.\nPer estensione il termine indic\u00f2 anche l'edificio o i luoghi di riunione in cui le \"curiae\" si riunivano (\"curia Hostilia\" o la \"curia Saliorum\") e, pi\u00f9 tardi, dove il senato si riuniva per discutere le leggi e prendere decisioni circa gli affari della repubblica.\nL'edificio originale della curia venne costruito, secondo la leggenda, dal re Tullo Ostilio nel Foro Romano, ai piedi del Campidoglio, la cosiddetta \"Curia Hostilia\". L'edificio venne in seguito distrutto da un incendio nel 52 a.C., durante il funerale di Publio Clodio Pulcro; poco pi\u00f9 tardi al suo posto venne costruita una struttura pi\u00f9 imponente, la \"Curia Iulia\", voluta da Giulio Cesare in una posizione pi\u00f9 centrale rispetto alla piazza del Foro.\nFu terminata e inaugurata da Augusto il 28 agosto del 29 a.C. e rifatta di nuovo da Diocleziano in seguito all'incendio del 283 durante il regno dell'imperatore Carino. La curia conteneva l'Altare della Vittoria.\nAl tempo del re Teodorico, nella Curia si tenevano ancora le adunanze del Senato, sopravvissuto alla caduta dell'Impero romano d'Occidente, ma ridotto allora ad un'ombra: l'edificio in quel tempo non si chiamava pi\u00f9 col suo nome classico di curia, bens\u00ec con quello di \"Atrium Libertatis\". Il nome \"Atrium Libertatis\" fu preso da un vicino edificio, l'archivio dei censori distrutto con la costruzione del Foro di Traiano, dove, anticamente, si svolgeva la liberazione degli schiavi. Caduto il regno gotico di Teodorico la Curia rimase abbandonata.\nRisulta uno degli edifici tardo-antichi meglio conservati in tutta Roma, perch\u00e9 nel 630, durante il pontificato di papa Onorio I, l'edificio venne trasformato in chiesa, assumendo il nome di Sant'Adriano al Foro, ristrutturata nel 1653 da Martino Longhi il Giovane, con il rivestimento delle tre navate medioevali con stucchi e motivi scultorei tipici del barocco, creando un ambiente di chiara suggestione seicentesca. Successivamente la struttura medievale e barocca venne smantellata nel piano di recupero delle opere classiche romane, e ripristinata quella originale negli anni venti del XX secolo."}
{"id": "60290", "revid": "88517352", "url": "https://it.wikipedia.org/wiki?curid=60290", "title": "Packet Identifier", "text": "Il PID o Packet IDentifier \u00e8 un numero esadecimale a 4 cifre che identifica un \"flusso di dati\" (\"data stream\") all'interno di un canale digitale; esso viene utilizzato perch\u00e9 all'interno di un canale digitale possono essere trasmessi pi\u00f9 canali, o uno stesso segnale video con diversi segnali audio (per la lingua originale o la lingua di doppiaggio di un film, ad esempio), e il PID consente al decoder di sapere quali dati presentare all'utente in base alle scelte fatte da questi tramite il telecomando.\nNelle tabelle che elencano i parametri dei vari canali, il PID viene in genere identificato con la sigle V.PID e A.PID, oppure ad esempio V:001A e A:0012; le lettere stanno ovviamente ad indicare se si tratta di un flusso Audio o Video."}
{"id": "60294", "revid": "2143528", "url": "https://it.wikipedia.org/wiki?curid=60294", "title": "Forward Error Correction", "text": "In un sistema di telecomunicazione, il termine Forward Error Correction (FEC) indica un meccanismo di rilevazione e successiva correzione degli errori a valle di una trasmissione digitale basato su un'opportuna codifica di canale e sull'aggiunta di bit di ridondanza al flusso informativo funzionali all'elaborazione da parte di appositi algoritmi. Esistono diversi tipi di algoritmi, calibrati sulle specifiche caratteristiche trasmissive (come ad esempio bit rate e tecnologia trasmissiva), con capacit\u00e0 pi\u00f9 o meno spinte di correzione in funzione della codifica e del tipo di elaborazione utilizzate. Tali algoritmi consentono inoltre di derivare una statistica in grado di monitorare quanti bit sono stati corretti con successo e stimare quanta parte del segnale non \u00e8 stato possibile correggere, consentendo cos\u00ec di misurarne l'efficacia tramite una stima del tasso di errore del segnale prima e dopo la correzione.\nDescrizione.\nCaratteristica peculiare della trasmissione digitale \u00e8 la possibilit\u00e0 di annullare alcuni degli eventuali errori di trasmissione dovuti a una qualunque causa (attenuazione del segnale a causa pioggia, vento, sbalzo di tensione nell'apparato trasmittente o altro sia nelle comunicazioni wireless che nelle comunicazioni cablate): ci\u00f2 \u00e8 reso possibile dalla trasmissione, insieme ai dati veri e propri, anche di dati ridondanti, ovvero dati aggiuntivi rispetto al segnale originale: il ricevitore, elaborando i dati ricevuti, pu\u00f2 quindi effettuare controlli sull'integrit\u00e0 dei dati e, se rileva uno o pi\u00f9 errori, pu\u00f2 tentare di correggerli basandosi sulle informazioni veicolate dai dati aggiuntivi.\nQuantit\u00e0 di errori recuperabili.\nLa percentuale di errori che possono essere corretti con questa tecnica non \u00e8 totale, ma limitata: se una trasmissione \u00e8 particolarmente disturbata (SNR basso), oppure, nel caso di trasmissioni via etere, l'antenna \u00e8 mal direzionata o si verifica la presenza di oggetti estranei tra trasmettitore e ricevitore (ad esempio, il ramo di un albero), la quantit\u00e0 di errori rilevata dal ricevitore pu\u00f2 superare la soglia critica e non risultare pi\u00f9 correggibile: in questo caso, il dato ricevuto non sar\u00e0 pi\u00f9 utilizzabile; se il sistema di trasmissione \u00e8 bidirezionale e supporta un sistema di conferma/ritrasmissione, il pacchetto di dati corrotto verr\u00e0 ritrasmesso per intero; se invece si tratta di un sistema monodirezionale, come ad esempio i segnali televisivi, si perder\u00e0 uno o pi\u00f9 fotogrammi, oppure i fotogrammi ricevuti risulteranno danneggiati, tipicamente con la comparsa all'interno dell'immagine di \"quadrati colorati\" sparsi (gli addetti ai lavori chiamano il fenomeno \"squadrettamento\").\nEfficienza dell'algoritmo.\nL'efficienza dell'algoritmo di correzione FEC dipende dal rapporto tra il numero di bit usati per trasmettere i dati e il numero di bit totali utilizzati; questo rapporto viene indicato nella forma D/C (Dati/Controllo), e pu\u00f2 assumere i valori 1/2, 2/3, 3/4, 4/5, 5/6 e 7/8. Un transponder (TP) con FEC 3/4 significa che su 3 bit di informazione, ne viene aggiunto 1 di controllo per complessivi 4 bit effettivamente trasmessi. Pertanto, un TP che trasmette con FEC 2/3 \u00e8 senza dubbio migliore di un TP che trasmette con un FEC 5/6, in rapporto alla quantit\u00e0 tra bit dati e bit di controllo."}
{"id": "60296", "revid": "580", "url": "https://it.wikipedia.org/wiki?curid=60296", "title": "Neferirkara Kakai", "text": "Biografia.\nFratello di Sahura, secondo il \"papiro Westcar\", sulla durata del suo regno vi sono dati discordanti: la \"Pietra di Palermo\" (che tra l'altro appartiene proprio alla V dinastia) cita l'anno seguente il quinto computo del bestiame, il che vorrebbe dire il decimo anno di regno; la lista di Manetone gli attribuisce un regno di 20 anni ma il fatto che suoi templi funerari siano rimasti incompleti sembrerebbe indicare invece un regno abbastanza breve.\nNeferirkara Kakai fu il primo sovrano ad introdurre, stabilmente, la quinta parte della titolatura ed a introdurre un secondo cartiglio.\nIl suo tempio solare, non ancora scoperto ma del quale \u00e8 nota l'esistenza grazie ai papiri di Abu Sir, aveva come nome \"Luogo del cuore di Ra\". Il tempio fu costruito da Washptah importante funzionario regale che ricopriva i ruoli di visir ed architetto.\nNel corso del regno di questo sovrano si verific\u00f2 un notevole rafforzamento della potenza delle grandi famiglie di corte. \u00c8 infatti documentato il matrimonio di Ti, \"capo degli acconciatori della residenza\" con la principessa Neferhetepes."}
{"id": "60298", "revid": "1497058", "url": "https://it.wikipedia.org/wiki?curid=60298", "title": "Polarizzazione elettrica", "text": "La polarizzazione elettrica, in fisica, descrive la formazione di dipoli elettrici all'interno di un materiale, costituiti dalla carica elettrica posseduta dagli atomi e dalle molecole di cui esso \u00e8 composto, in seguito all'applicazione di un campo elettrico. La polarizzazione elettrica si manifesta in particolare nei materiali isolanti, e genera la presenza di un campo elettrico aggiuntivo all'interno di essi.\nInserendo un materiale isolante elettrico (dielettrico) tra le armature di un condensatore a facce piane e parallele si sperimenta che la capacit\u00e0 del condensatore aumenta. Ora giacch\u00e9 la capacit\u00e0 di un condensatore \u00e8 data dal rapporto tra la carica e la differenza di potenziale, e poich\u00e9 l'inserimento del dielettrico non varia la carica sulle armature (cos\u00ec come non cambia la distanza tra le armature e neppure la loro superficie), \u00e8 necessario che la differenza di potenziale diminuisca. Ricordando che in un condensatore a facce piane e parallele la differenza di potenziale \u00e8 proporzionale al campo elettrico tra le armature, anche il campo elettrico deve diminuire. Il fattore che riduce il campo elettrico dipende dal materiale dielettrico e viene chiamato costante dielettrica relativa ed \u00e8 una grandezza adimensionale, facilmente misurabile, che si indica con il simbolo formula_1.\nSpiegazione microscopica della polarizzazione.\nEsistono due meccanismi che giustificano la polarizzazione nei dielettrici: la deformazione degli atomi o molecole e l'orientamento dei dipoli permanenti presenti. Vi sono sostanze che non avendo momento elettrico permanente hanno solo la polarizzazione per deformazione. Altre sostanze hanno entrambi i meccanismi, ma per semplicit\u00e0 di trattazione qui vengono discussi separatamente i due casi.\nPolarizzazione per deformazione.\nIn presenza di un campo elettrico locale, gli elettroni possono deformare i propri orbitali spostando leggermente la propria posizione rispetto ai nuclei, formando un dipolo per ogni atomo del materiale: la somma dei dipoli microscopici produce il dipolo totale macroscopico caratterizzato da formula_2 descritto nel seguito.\nTale fenomeno consiste nel fatto che il nucleo, positivo, subisce una forza elettrica approssimativamente proporzionale al campo elettrico presente localmente (formula_3)\ne contemporaneamente gli elettroni una forza eguale e contraria avendo cariche opposte. \nQuindi per effetto del campo elettrico esterno formula_3, gli atomi che erano privi di momento di dipolo elettrico assumono un dipolo elettrico (formula_5) pari alla carica del nucleo moltiplicata lo spostamento subito dal nucleo rispetto al centro degli orbitali. Notare che lo spostamento in gioco modifica minimamente la struttura atomica in quanto date le dimensioni atomiche (frazioni di nm) i campi elettrici propri degli atomi sono molti ordini di grandezza superiori ai campi esterni che si possono ragionevolmente generare.\nPossiamo quindi scrivere che:\ndove formula_7 \u00e8 il coefficiente detto di \"polarizzabilit\u00e0 elettronica\" per deformazione. \nIl campo elettrico locale formula_8 \u00e8 il campo agente sull'atomo considerato e non comprende il contributo dell'atomo stesso. \nPolarizzazione per orientamento.\nMolte molecole, in particolare quelle caratterizzate da una configurazione non simmetrica, sono dotate di un momento di dipolo intrinseco. Cio\u00e8 il centro delle cariche positive non coincide con quello delle cariche negative: un esempio \u00e8 la molecola dell'acqua che ha un momento di dipolo pari a formula_9, vi sono molecole con momento maggiore, ma l'acqua \u00e8 una delle molecole con valore molto maggiore della norma. Se non \u00e8 presente nessun campo elettrico i singoli dipoli sono orientati casualmente e il momento totale del sistema macroscopico \u00e8 nullo. Se \u00e8 presente un campo elettrico esterno, i momenti di dipolo si orientano parallelamente ad esso e il loro valore medio \u00e8 quindi diverso da zero come mostrato nella figura. Ma anche se si \u00e8 in presenza di un campo elettrico intenso (ad esempio formula_10) la differenza di energia tra un dipolo orientato nella direzione del campo elettrico o nella direzione opposta formula_11 \u00e8 molto inferiore alla energia media dovuta alla agitazione termica.\nInfatti nel caso numerico considerato (la molecola dell'acqua) formula_12 assolutamente trascurabile rispetto alla energia media termica formula_13 a temperatura ambiente. Quindi per quanto intenso sia il campo elettrico un numero molto piccolo di dipoli \u00e8 orientato nella direzione del campo locale formula_14. Il momento di dipolo medio dipende dall'intensit\u00e0 del campo, ma una piccola percentuale si orienta nella direzione del campo. Quindi aumentando il campo sempre pi\u00f9 dipoli si allineeranno con il campo, ma il numero disposti casualmente continua a rimanere molto elevato. Il calcolo analitico va fatto considerando la distribuzione di Boltzmann, ed \u00e8 un tipico calcolo\ndi meccanica statistica con tale calcolo si dimostra che:\ndove formula_16 \u00e8 la costante di Boltzmann, formula_17 \u00e8 la temperatura assoluta, formula_18 \u00e8 il momento di dipolo intrinseco ed formula_19 \u00e8 il coefficiente di \"polarizzabilit\u00e0 elettronica\" per orientamento. \nNel caso di molecole polari esiste anche la polarizzabilit\u00e0 per deformazione. Per cui, posso definire una polarizzabilit\u00e0 totale:\nMa mentre la polarizzabilit\u00e0 per orientamento dipende fortemente dalla temperatura, quella per deformazione \u00e8 completamente insensibile, quindi a bassa temperatura per le sostanze che hanno un momento di dipolo proprio domina sempre la polarizzazione per orientamento fino a quando le molecole sono mobili (stato di fluido). Mentre ad alta temperatura la costante dielettrica di tutte le sostanze tende a diminuire fino a tendere asintoticamente alla polarizzabilit\u00e0 per deformazione. Queste considerazioni valgono in elettrostatica, se i campi elettrici sono variabili nel tempo le cose sono pi\u00f9 complicate.\nVettore polarizzazione elettrica.\nL'effetto della polarizzazione elettrica pu\u00f2 essere descritto riconducendo la polarizzazione dei dipoli microscopici ad una grandezza vettoriale macroscopica, che descriva il comportamento globale del materiale soggetto alla presenza di un campo elettrico esterno. Il vettore \"intensit\u00e0 di polarizzazione\", anche detto vettore di \"polarizzazione elettrica\" e indicato con formula_21, \u00e8 il momento di dipolo elettrico per unit\u00e0 di volume posseduto dal materiale. Definito come il valore medio del momento di dipolo elettrico proprio formula_22 di N particelle contenute in un volume infinitesimo formula_23, \u00e8 espresso dalla relazione:\nNella definizione il limite vale per un volume che contenga un numero significativo di atomi tale da poterne calcolare una propriet\u00e0 media.\nIl potenziale elettrico associato al campo elettrico generato in un punto formula_25 dalla polarizzazione del materiale \u00e8 la somma dei contributi forniti da ogni elemento di volume formula_23 di materiale posto nel punto formula_25. Integrando su tutto lo spazio si ottiene dunque:\nConfrontando tale espressione con quella del potenziale generato da una distribuzione di carica superficiale e volumica, si evince che la polarizzazione nei dielettrici \u00e8 descritta da una certa densit\u00e0 di carica di polarizzazione superficiale formula_29 e volumica formula_30 legata al vettore di polarizzazione elettrica da:\nLa polarizzazione del materiale si manifesta quindi attraverso la modifica della distribuzione di carica associata agli atomi e le molecole che compongono il materiale stesso, la quale \u00e8 sorgente di un campo aggiuntivo presente all'interno del materiale. Questo \u00e8 dovuto al fatto che sotto l'azione di un campo elettrico esterno si generano o si orientano i dipoli microscopici presenti nel materiale, costituiti dalla carica elettrica di atomi o molecole. Nel momento in cui un campo esterno separa spazialmente il nucleo dalla nuvola elettronica di un atomo, da un oggetto neutro si genera un dipolo, costituito da due cariche uguali in modulo ed opposte in segno. Allo stesso modo, l'orientazione collettiva dei dipoli molecolari genera una distribuzione di carica regolare e non pi\u00f9 casuale, che genera un campo non mediamente nullo.\nL'azione di un campo elettrico esterno, quindi, genera un campo aggiuntivo all'interno del materiale, dovuto alla modifica della distribuzione di carica nel materiale: se il vettore di polarizzazione \u00e8 uniforme i singoli dipoli si annullano reciprocamente, e la densit\u00e0 volumica di carica di polarizzazione si annulla. In questa situazione la carica di polarizzazione si manifesta soltanto sulla superficie del dielettrico.\nIl vettore polarizzazione \u00e8 proporzionale al campo presente localmente:\ndove \"n\" \u00e8 il numero medio di molecole per unit\u00e0 di volume.\nPolarizzazione nei gas rarefatti.\nNelle sostanze gassose il campo locale \u00e8 approssimabile al campo macroscopico, cio\u00e8 l'effetto delle molecole cambia poco il campo esterno, in tal caso:\nIl parametro formula_34 prende il nome di suscettivit\u00e0 elettrica e vale:\nsi pu\u00f2 facilmente dimostrare che formula_36 dove formula_37 \u00e8 la costante dielettrica relativa.\nLiquidi non polari.\nPer i liquidi non polari si usa, sotto opportune approssimazioni, la relazione di Lorentz tra il campo elettrico locale e campo elettrico esterno:.\nquindi in questo caso:\nPolarizzazione nei metalli, nei semiconduttori e in generale nei solidi cristallini.\nAll'interno dei metalli gli elettroni di valenza sono in generale liberi di muoversi liberamente all'interno del solido. Se il metallo viene immerso in un campo elettrico si forma una densit\u00e0 di carica superficiale tale da schermare il campo esterno, e si osserva una corrente che scorre nello stesso senso del campo per un brevissimo periodo di tempo, dopo il quale il metallo ritorna alla condizione precedente alla perturbazione eccetto che sulla superficie. La quantit\u00e0 di carica libera \u00e8 solitamente tale da schermare qualsiasi campo elettrico costante applicato, e la polarizzabilit\u00e0 elettrica per i metalli \u00e8 approssimabile a zero.\nI materiali semiconduttori, invece, a temperatura ambiente presentano un comportamento metallico per campi elettrici di bassa intensit\u00e0 ed un comportamento dielettrico per campi elettrici pi\u00f9 forti. La costante dielettrica per i semiconduttori \u00e8 solitamente molto alta: 13.8 per il silicio, circa 14 per il germanio.\nNei solidi cristallini, infine, il legame tra il vettore polarizzazione elettrica e il campo elettrico esterno dipende anche dalla direzione del campo, e quindi la relazione \u00e8 la pi\u00f9 generale possibile:\nLe cui componenti sono:\ndove:\n\u00e8 il tensore di polarizzazione. Se i suoi elementi sono tutti costanti il dielettrico si dice \"perfetto\", mentre se si riducono ad uno scalare si dice \"isotropo\".\nEquazioni di Maxwell per i dielettrici.\nIntroducendo la densit\u00e0 di carica di polarizzazione formula_44, la prima delle equazioni di Maxwell, che esprime la forma locale del teorema del flusso per il campo elettrico, diventa:\ndove formula_46 \u00e8 la densit\u00e0 di cariche \"libere\" (o \"di spostamento\") e nel secondo passaggio si \u00e8 utilizzata la relazione tra la densit\u00e0 volumetrica di carica di polarizzazione ed il vettore di polarizzazione. Si ha quindi:\nL'argomento dell'operatore differenziale \u00e8 il vettore induzione elettrica, definito come:\nE la prima equazione di Maxwell assume la forma:\nLa maggior parte dei materiali isolanti pu\u00f2 essere trattata come un dielettrico lineare omogeneo ed isotropo, questo significa che tra il dipolo indotto nel materiale ed il campo elettrico esterno sussista una relazione lineare. Si tratta di un'approssimazione di largo utilizzo, ed in tal caso i campi formula_50 e formula_51 sono equivalenti a meno di un fattore di scala:\ne di conseguenza:\nLa grandezza formula_37 \u00e8 la costante dielettrica relativa relativa, e dipende dalle caratteristiche microscopiche del materiale, mentre:\n\u00e8 la suscettivit\u00e0 elettrica.\nSpesso si introduce la grandezza formula_56 e la relazione tra il campo elettrico ed l'induzione elettrica diviene:\nLa costante dielettrica relativa (e dunque la suscettivit\u00e0) pu\u00f2 essere misurata empiricamente. Se il materiale non \u00e8 omogeneo, lineare ed isotropo, allora formula_37 dipende da fattori come la posizione all'interno del mezzo, la temperatura o la frequenza del campo applicato. In particolare, se il materiale \u00e8 omogeneo e anisotropo la costante dielettrica diventa una matrice, se non \u00e8 omogeneo i coefficienti della matrice sono una funzione della posizione, e se non \u00e8 lineare la costante dielettrica dipende dal campo elettrico, ed in generale anche dal tempo.\nNel dominio delle frequenze, per un mezzo lineare e indipendente dal tempo sussiste la relazione:\ndove formula_60 \u00e8 la frequenza del campo.\nIl vettore di polarizzazione per un mezzo non lineare, n\u00e9 omogeneo, n\u00e9 isotropo, dipende a sua volta dal campo attraverso il tensore di polarizzazione.\nDispersione e permittivit\u00e0 elettrica.\nIn un dielettrico perfetto per descrivere la formazione di un dipolo elettrico si assume che le cariche formula_61, costituite da elettroni o ioni di massa formula_62, siano legate agli atomi attraverso una forza formula_63 di tipo armonico:\ndove formula_65 la frequenza di oscillazione attorno al punto di equilibrio ed formula_66 il campo applicato. Il momento di dipolo elettrico indotto \u00e8 dato pertanto dalla relazione:\nSi consideri ora un dielettrico non ideale ed un campo elettrico formula_68 oscillante, cio\u00e8 dipendente dal tempo per mezzo di un fattore formula_69. L'equazione del moto per le cariche deve essere modificata in modo da tenere conto degli effetti di smorzamento, che sono in genere proporzionali alla velocit\u00e0 per mezzo di una costante di smorzamento formula_70. Si ha pertanto:\ne l'equazione del moto assume pertanto la forma:\nGrazie alla dipendenza formula_69 del campo si pu\u00f2 porre formula_74. Inserendo le derivate di formula_75 nell'equazione del moto si ottiene:\nSi supponga vi siano formula_77 molecole per unit\u00e0 di volume con formula_78 elettroni ciascuna, e si ponga che per ogni molecola vi siano formula_79 elettroni per molecola legati da una forza armonica con frequenza formula_80 e costante di smorzamento formula_81. In tale situazione la permittivit\u00e0 elettrica \u00e8 data da:\nSi nota che nei materiali conduttori la frequenza formula_83 \u00e8 risonante. Il valore di formula_84 \u00e8 solitamente reale, eccetto nel range prossimo alle frequenze di risonanza, in cui la parte reale del denominatore si avvicina a zero.\nCausalit\u00e0.\nLa polarizzazione di un materiale in risposta ad un campo elettrico non \u00e8 in generale istantanea. Il fatto che la permittivit\u00e0 elettrica dipenda dalla frequenza implica che la relazione tra i campi formula_66 e formula_91, data da:\n\u00e8 temporalmente non-locale. Considerando la rappresentazione per mezzo della trasformata di Fourier:\ned inserendola nella precedente relazione insieme all'analoga rappresentazione di Fourier per formula_66 si ottiene, ponendo che si possa invertire l'ordine di integrazione:\ndove formula_96 \u00e8 la trasformata di Fourier di formula_97:\nI campi formula_91 ed formula_66 sono dunque funzione di formula_101 in due tempi diversi, in quanto il campo che si manifesta nel materiale al tempo formula_101 in seguito alla polarizzazione atomica e molecolare dipende dal campo esterno formula_66 ad un diverso istante temporale.\nSi consideri un modello per la permittivit\u00e0 elettrica in cui vi sia una sola frequenza di risonanza. In tale contesto si ha:\nLa trasformata della suscettivit\u00e0 elettrica assume in tal caso la forma:\ndove formula_106 \u00e8 la funzione gradino. La funzione formula_107 oscilla con uno smorzamento dato dal termine esponenziale, in cui compare la costante di smorzamento della forza armonica che agisce sulle cariche. La presenza della funzione gradino garantisce il rispetto del principio di causalit\u00e0, poich\u00e9 annulla formula_107 per tempi negativi. Si giunge in questo modo all'espressione pi\u00f9 generale che lega i campi formula_91 ed formula_66 in un mezzo uniforme ed isotropo:\ndove l'integrazione avviene a partire da formula_112. Si tratta di una relazione causale, spazialmente locale e lineare.\nLa permittivit\u00e0 elettrica \u00e8 espressa attraverso la relazione:\ndalla quale si evince che se la suscettivit\u00e0 \u00e8 finita ad ogni tempo e si annulla ad un tempo infinito, allora la permittivit\u00e0 elettrica \u00e8 una funzione analitica nel semipiano superiore del piano complesso. Tali caratteristiche permettono ad formula_114 di soddisfare le relazioni di Kramers-Kronig:\ndove formula_116 denota il valore principale di Cauchy. La parte reale caratterizza l'energia immagazzinata nel mezzo, mentre la parte immaginaria descrive la dissipazione di energia nel mezzo. In particolare, se la parte immaginaria di \u00e8 positiva il campo cede energia al materiale, mentre se \u00e8 negativa \u00e8 il mezzo a fornire energia al campo.\nIl vettore di polarizzazione risulta pertanto essere una funzione dipendente dal tempo:\nTale definizione \u00e8 generale, in quanto tiene conto della non-localit\u00e0 della relazione tra formula_118 ed formula_50: la polarizzazione \u00e8 la convoluzione del campo elettrico a tempi precedenti con la suscettivit\u00e0 dipendente dal tempo formula_120.\nIn un sistema lineare \u00e8 conveniente considerare la trasformata di Fourier e scrivere la precedente relazione nel dominio della frequenza, nel quale per il teorema di convoluzione il prodotto di convoluzione di due funzioni viene espresso con il prodotto semplice delle rispettive trasformate:\nLa dipendenza dalla frequenza della suscettivit\u00e0 determina la dipendenza dalla frequenza della permittivit\u00e0, e l'andamento della suscettivit\u00e0 rispetto alla frequenza caratterizza le propriet\u00e0 dispersive del materiale."}
{"id": "60308", "revid": "123750997", "url": "https://it.wikipedia.org/wiki?curid=60308", "title": "Codice leopoldino", "text": "La codice leopoldino indica una riforma del diritto penale del Granducato di Toscana emanata il 30 novembre 1786 dal granduca Pietro Leopoldo d'Asburgo. Con questa normativa il Granducato fu il primo Stato al mondo ad abolire formalmente la pena di morte. \nDal 2000 la Toscana ricorda la ricorrenza con la festa della Toscana, che si festeggia il 30 novembre, giorno di promulgazione del codice.\nVicende storiche.\nL'emanazione del cosiddetto Codice leopoldino si inserisce nel quadro dell'intensa opera di riforme messa in cantiere da Pietro Leopoldo (granduca di Toscana dal 1765 al 1790, poi sacro romano imperatore dal 1790 al 1792), il primo degli Asburgo-Lorena a risiedere stabilmente a Firenze.\nPietro Leopoldo, seguace del giurista austriaco di origine trentina Carlo Antonio Martini, seguace di Cesare Beccaria che fu molto attivo nell'elaborazione della legislazione penale austriaca e lombarda della fine del Settecento, fu assistito nel corso del suo regno da validi ministri quali, tra gli altri, i giuristi fiorentini Pompeo Neri e Giulio Rucellai. \nDopo la sua emanazione, il Codice fu parzialmente modificato nel 1795 da Ferdinando III d'Asburgo-Lorena.\nLa consolidazione leopoldina torn\u00f2 in vigore nei territori del Granducato con la Restaurazione, nel 1814, dopo la fine della parentesi dell'occupazione napoleonica (la Toscana, a parte la breve esperienza del Regno d'Etruria, era stata annessa all'Impero di Francia). \nLa Leopoldina rimase in vigore fino al 1853, quando fu emanato il nuovo Codice penale toscano. Nel 1847 entr\u00f2 in vigore anche nel territorio dell'ex-Repubblica di Lucca, annessi in quell'anno al Granducato.\nDefinizione formale della Leopoldina.\nDal punto di vista formale giuridico, la Leopoldina non pu\u00f2 essere definita un vero e proprio Codice nel senso moderno, poich\u00e9 non abroga interamente le leggi previgenti, ma si limita a prescrivere la loro interpretazione conforme ai principi della riforma, anche per analogia. Inoltre non distingue tra diritto sostanziale e processuale, \u00e8 scritta con stile discorsivo quasi come fosse un trattato e manca di divisioni sistematiche. \nPerci\u00f2 al riguardo del Codice leopoldino si \u00e8 parlato di \"codice bambino\", rispetto alle prime codificazioni penali \"mature\" di poco successive (\"Giuseppina\" del 1787, Codici penali rivoluzionari francesi del 1791 e 1795, Codice penale universale austriaco del 1803, Codici di procedura penale e penale napoleonici del 1808 e 1810) il che non svaluta l'essenziale contributo di modernit\u00e0 portato da questa consolidazione delle antiche e frammentarie norme e consuetudini toscane.\nContenuti.\nNel campo della procedura penale, la riforma leopoldina modernizza molti aspetti del \"metodo inquisitorio\" (vigente all'epoca in tutti gli ordinamenti, tranne in parte l'Inghilterra) divenuti odiosi alla nuova mentalit\u00e0 settecentesca. Vennero aboliti la tortura giudiziaria, l'obbligo del giuramento e l'equiparazione della contumacia alla confessione, deprevilegiate le prove legali, autorizzata la concessione della libert\u00e0 provvisoria e vietata la sperimentazione del testimone col carcere. \nNel diritto sostanziale furono introdotti i criteri di mitezza e gradualit\u00e0: come anticipato, fu soppressa per la prima volta in Europa la pena di morte, ed inoltre furono abolite pene corporali truculente come la marchiatura a fuoco e le mutilazioni, e sevizie come i tratti di corda; furono abolite la confisca dei beni e la morte civile come pene accessorie. Rimasero tuttavia alcune pene anacronistiche come la gogna, le staffilate, la frusta pubblica e la frusta sull'asino; ma in generale fu ampliato il ricorso \"umanitario\" a pene pecuniarie oppure al carcere, all'esilio, al confino ed all'ergastolo o i lavori forzati.\nFu abolito il reato di lesa maest\u00e0 divina, ma gli altri reati contro la religione (ad esempio la bestemmia e l'eresia) furono mantenuti in quanto ritenuti contrari all'ordine pubblico.\nTesto della legge.\nDi seguito un estratto del Proemio e dell'articolo LI (Abolizione della pena di morte) della Legge di riforma criminale del 30 novembre 1786, n. LIX:\n\"\"Pietro Leopoldo, per grazia di Dio, principe reale d'Ungheria e di Boemia, arciduca d'Austria, granduca di Toscana\"\n\"Con la pi\u00f9 grande soddisfazione del Nostro paterno cuore Abbiamo finalmente riconosciuto che la mitigazione delle pene congiunta con la pi\u00f9 esatta vigilanza per prevenire le reazioni, e mediante la celere spedizione dei Processi, e la prontezza e sicurezza della pena dei veri Delinquenti, invece di accrescere il numero dei Delitti ha considerabilmente diminuiti i pi\u00f9 comuni, e resi quasi inauditi gli atroci, e quindi Siamo venuti nella determinazione di non pi\u00f9 lungamente differire la riforma della Legislazione Criminale, con la quale abolita per massima costante la pena di Morte, come non necessaria per il fine propostosi dalla Societ\u00e0 nella punizione dei Rei, eliminato affatto l'uso della Tortura, la Confiscazione dei beni dei Delinquenti, come tendente per la massima parte al danno delle loro innocenti famiglie che non hanno complicit\u00e0 nel delitto, e sbandita dalla Legislazione la moltiplicazione dei delitti impropriamente detti di Lesa Maest\u00e0 con raffinamento di crudelt\u00e0 inventati in tempi perversi, e fissando le pene proporzionate ai Delitti, ma inevitabili nei respettivi casi, ci Siamo determinati a ordinare con la pienezza della Nostra Suprema Autorit\u00e0 quanto appresso.\"\n\"LI. Abbiamo visto con orrore con quanta facilit\u00e0 nella passata Legislazione era decretata la pena di Morte per Delitti ancora non gravi, ed avendo considerato che l'oggetto della Pena deve essere la soddisfazione al privato ed al pubblico danno, la correzione del Reo figlio anche esso della Societ\u00e0 e dello Stato, della di cui emenda non pu\u00f2 mai disperarsi, la sicurezza nei Rei dei pi\u00f9 gravi ed atroci Delitti che non restino in libert\u00e0 di commetterne altri, e finalmente il Pubblico esempio, che il Governo nella punizione dei Delitti, e nel servire agli oggetti, ai quali questa unicamente diretta, \u00e8 tenuto sempre a valersi dei mezzi pi\u00f9 efficaci col minor male possibile al Reo; che tale efficacia e moderazione insieme si ottiene pi\u00f9 che con la Pena di Morte, con la Pena dei Lavori Pubblici, i quali servono di un esempio continuato, e non di un momentaneo terrore, che spesso degenera in compassione, e tolgono la possibilit\u00e0 di commettere nuovi Delitti, e non la possibile speranza di veder tornare alla Societ\u00e0 un Cittadino utile e corretto; avendo altres\u00ec considerato che una ben diversa Legislazione potesse pi\u00f9 convenire alla maggior dolcezza e docilit\u00e0 di costumi del presente secolo, e specialmente nel popolo Toscano, Siamo venuti nella determinazione di abolire come Abbiamo abolito con la presente Legge per sempre la Pena di Morte contro qualunque Reo, sia presente, sia contumace, ed ancorch\u00e9 confesso, e convinto di qualsivoglia Delitto dichiarato Capitale dalle Leggi fin qui promulgate, le quali tutte Vogliamo in questa parte cessate ed abolite.\"\nTale \u00e8 la Nostra volont\u00e0, alla quale Comandiamo che sia data piena Esecuzione in tutto il nostro Gran-Ducato, non ostante qualunque Legge, Statuto, Ordine, o Consuetudine in contrario.\nDato in Pisa li 30. Novembre 1786. \nPietro Leopoldo\nV. Alberti\nIn Firenze l'Anno 1786. Per Gaetano Cambiagi Stampator Granducale."}
{"id": "60319", "revid": "767487", "url": "https://it.wikipedia.org/wiki?curid=60319", "title": "Spiranthes", "text": "Spiranthes \u00e8 un genere di piante angiosperme monocotiledoni appartenenti alla famiglia delle Orchidacee, dall'aspetto di piccole erbacee con una tipica infiorescenza a spirale.\nEtimologia.\nIl nome generico (\"Spiranthes\") deriva dalla forma dell'infiorescenza. Infatti dal greco sappiamo che \"\u201dspeira\u201d\" = spira e \"\u201danthos\u201d\" = \nfiore. Questo genere \u00e8 stato fondato dal botanico francese Louis Claude Marie Richard descritto nell'opera \"\u201dDe Orchideis Europaeis Annotationes\u201d\" pubblicata nel 1817.\nDescrizione.\n&lt;br&gt; \nSono piante erbacea perenni alta fino a 50\u00a0cm. La forma biologica prevalente di queste orchidee \u00e8 geofita rizomatosa (G rizh), ossia sono piante con un particolare fusto sotterraneo, detto rizoma, che ogni anno si rigenera con nuove radici e fusti avventizi. Sono orchidee terrestri in quanto contrariamente ad altre specie, non sono \u201cepifite\u201d, ossia non vivono a spese di altri vegetali di maggiori proporzioni (hanno cio\u00e8 un proprio rizoma).\nRadici.\nLe radici sono secondarie da rizoma. Sono del tipo fascicolato (carnose e glabre) e si trovano nella parte superiore dei rizotuberi.\nInfiorescenza.\nL'infiorescenza \u00e8 una spiga sessile e unilaterale. La disposizione dei fiori \u00e8 tipicamente a spirale. I fiori sono posizionati alle ascelle di brattee; alcuni sono resupinati, ossia ruotati di 180\u00b0 per cui il labello si trova in posizione bassa, mentre altri non lo sono. \nFiore.\nI fiori, piccoli quasi labiati, sono ermafroditi ed irregolarmente zigomorfi, pentaciclici (perigonio a 2 verticilli di tepali, 2 verticilli di stami (di cui uno solo fertile \u2013 essendo l'altro atrofizzato), 1 verticillo dello stilo). Il colore di fiori \u00e8 vario: bianco, crema o giallo, rosato-lilla o verdastro.\nFrutti.\nIl frutto \u00e8 una capsula pi\u00f9 o meno ovoidale con alcune coste. \u00c8 deiscente lungo tre di queste coste. Al suo interno sono contenuti numerosi minutissimi semi (sono probabilmente i semi pi\u00f9 piccoli della famiglia delle Orchidee). Questi semi sono privi di endosperma e gli embrioni contenuti in essi sono poco differenziati in quanto formati da poche cellule. Queste piante vivono in stretta simbiosi con micorrize endotrofiche, questo significa che i semi possono svilupparsi solamente dopo essere infettati dalle spore di funghi micorrizici (infestazione di ife fungine del genere Rhizoctonia). Questo meccanismo \u00e8 necessario in quanto i semi da soli hanno poche sostanze di riserva per una germinazione in proprio..\nBiologia.\nLa riproduzione di queste piante avviene in due modi: \nDistribuzione e habitat.\nLa distribuzione delle specie di questo genere \u00e8 prevalentemente Eurasiatica, ma anche abbastanza cosmopolita e comunque extra-tropicale (Europa, Asia, Nord Africa, Americhe, Australia e Nuova Guinea). In Europa sono presenti tre specie di cui due endemiche. \nSpecie spontanee italiane.\nIn Italia sono presenti due sole specie:\n&lt;br&gt;\nQueste specie prediligono habitat contrastanti: zone torbose la specie \"aestivalis\", terreni aridi la specie \"spiralis\". Entrambe vivono sull'arco alpino. La tabella seguente mette in evidenza alcuni dati relativi all'habitat, al substrato e alla diffusione di questi fiori relativamente allo specifico areale alpino.\nLegenda e note alla tabella.&lt;br&gt;\nPer il \u201csubstrato\u201d con \u201cCa/Si\u201d si intendono rocce di carattere intermedio (calcari silicei e simili); vengono prese in considerazione solo le zone alpine del territorio italiano (sono indicate le sigle delle province).\nTassonomia.\nIl genere comprende le seguenti specie:\nIbridi.\nSono noti i seguenti ibridi interspecifici:\nQuesto genere pu\u00f2 ibridarsi anche con altri generi:\nSinonimi.\nI seguenti generi sono stati posti in sinonimia con \"Spiranthes\":\nUsi.\nGiardinaggio.\nPer queste piante vi \u00e8 solamente un interesse nel giardinaggio dato soprattutto dalla particolare infiorescenza elicoidale.\nAltre notizie.\nIn alcune aree queste pianta sono protetta quindi ne \u00e8 vietata la raccolta. Alcune specie rischiano l'estinzione."}
{"id": "60324", "revid": "174925", "url": "https://it.wikipedia.org/wiki?curid=60324", "title": "Segnale elettrico", "text": "Un segnale elettrico \u00e8 un particolare tipo di segnale caratterizzato da una variazione di corrente elettrica o di tensione all'interno di un conduttore o in un punto di un circuito elettrico o elettronico. Si considera un segnale una grandezza fisica la cui variazione nel tempo trasmette un'informazione.\nCaratteristiche.\nCaratteristica di un segnale elettrico \u00e8 la possibilit\u00e0 di veicolare un'informazione:\nse all'interno di un filo elettrico scorre sempre una corrente costante di, ad esempio, 1 mA, la prima volta che andremo a misurare questa corrente riceveremo l'informazione che il valore della corrente \u00e8 appunto di 1 mA; ma se eseguiremo ulteriori misurazioni (sapendo gi\u00e0 a priori che la corrente non sta variando), otterremo sempre lo stesso valore, e non otterremo quindi nessuna informazione aggiuntiva.\nSe per\u00f2 la corrente che scorre nel filo viene fatta variare, ad esempio, da una persona che si trova nella stanza accanto, non potremo sapere a priori quale sar\u00e0 il valore della corrente ad ogni successiva misurazione; ognuna di esse, quindi, ci fornir\u00e0 ogni volta una nuova informazione sul livello di corrente nel filo. Se la persona che varia la corrente nel filo lo fa seguendo certe regole di cui siamo a conoscenza, sar\u00e0 possibile per quella persona comunicare a noi informazione utile.\nAd esempio, la persona potrebbe utilizzare il codice binario, ossia far passare o meno la corrente nel filo, secondo un piano prestabilito: potrebbe cio\u00e8 far passare la corrente per un secondo, poi non farla passare per un altro secondo, poi non farla passare per un altro secondo, poi farla passare per un secondo, e cos\u00ec via.\nSe questa persona identifica con \"1\" un periodo di tempo di un secondo in cui la corrente passa, e con \"0\" un secondo in cui la corrente invece non passa, e decide che un carattere alfabetico \u00e8 identificato da una sequenza di 8 secondi di accensione/spegnimento della fonte di corrente, potr\u00e0 descrivere questa sequenza di \"accensione/spegnimento\" con una sequenza di \"1\" e \"0\", ad esempio 1001011.\nLa persona potrebbe poi, sempre per esempio, decidere che alla sequenza 1001011 corrisponde la lettera K, alla sequenza 1000001 la lettera A e cos\u00ec via (vedi tabella ASCII).\nSe questa persona ci ha precedentemente informato di queste sue decisioni sul significato da attribuire al passaggio/non passaggio di corrente, noi saremo in grado di ricevere da essa informazioni tramite i segnali elettrici da essa fatti passare nel filo: ci baster\u00e0 misurare continuamente la corrente che scorre nel filo, confrontarla con le tabelle e convenzioni che la persona ci ha precedentemente comunicato, e potremo facilmente ricostruire l'informazione originaria posseduta dalla persona nell'altra stanza: avremo cos\u00ec utilizzato un segnale elettrico per far passare informazioni da un luogo ad un altro.\nIl tipo di segnale visto \u00e8 digitale, ma esistono anche segnali di tipo analogico.\nBrevemente, prendendo sempre l'esempio della corrente, potremmo far s\u00ec che la corrente stessa non venga semplicemente fatta o non fatta passare, ma regolata in modo continuo, cos\u00ec ad esempio da far passare prima 1 mA, poi 2 mA, poi aumentare fino a 5, scendere fino a 0.5 e cos\u00ec via. Potremmo poi associare, ad esempio, il livello di corrente alla temperatura presente in una stanza, ad esempio inserendo nel nostro circuito un sensore che appunto inserisce nel circuito una corrente proporzionale alla temperatura misurata; se sappiamo che il sensore \u00e8 tarato in modo da far passare 1 mA quando misura 10 gradi, 2 mA quando ne misura 20 e cos\u00ec via, misurando il segnale analogico di corrente presente nel filo saremo in grado di conoscere la temperatura nella stanza.\nClassificazione.\nI segnali vengono classificati in varie categorie, a seconda delle loro propriet\u00e0.\nIn riferimento al tempo si definisce:\nIn riferimento alla variabile dipendente si distinguono:\nDa queste distinzioni si definiscono:\nInoltre, in base alla possibilit\u00e0 di prevedere l'ampiezza futura, i segnali si distinguono in:\nUn segnale pu\u00f2 anche essere periodico o non periodico, si dice periodico quando una parte di questo si ripete nel tempo ugualmente. La parte che si ripete viene detta periodo.\nRapporto segnale/rumore.\nNell'ambito di una trasmissione dati reale attraverso un sistema di telecomunicazione o un qualsiasi sistema elettronico al segnale si associa sempre del rumore, almeno quello di tipo termico, cos\u00ec che acquista importanza ai fini della rilevazione del segnale informativo il rapporto segnale/rumore: tanto maggiore \u00e8 tale rapporto tanto pi\u00f9 il segnale informativo trasmesso \u00e8 puro e facilmente decodificabile, tanto pi\u00f9 \u00e8 basso tale rapporto tanto pi\u00f9 il segnale informativo \u00e8 corrotto dal rumore e pi\u00f9 facilmente si commettono errori in fase di decodifica.\nApplicazioni.\nDal punto di vista applicativo per segnale elettrico si pu\u00f2 intendere:\nTipicamente nei primi due casi si tratta di segnali contenenti informazione e di bassa potenza elettrica, negli altri tre casi si tratta invece di segnali che non contengono informazione, ma che trasportano potenza elettrica sotto forma di correnti elettriche fino agli utilizzatori finali alimentando carichi elettrici."}
{"id": "60326", "revid": "80440355", "url": "https://it.wikipedia.org/wiki?curid=60326", "title": "Interpolazione lineare", "text": ""}
{"id": "60330", "revid": "113069634", "url": "https://it.wikipedia.org/wiki?curid=60330", "title": "Interpolazione polinomiale", "text": "L'interpolazione polinomiale \u00e8 l'interpolazione di una serie di valori (ad esempio dei dati sperimentali) con una funzione polinomiale che passa per i punti dati. In particolare, un qualsiasi insieme di \"n+1\" punti distinti pu\u00f2 essere sempre interpolato da un polinomio di grado \"n\" che assume esattamente il valore dato in corrispondenza dei punti iniziali.\nInterpolazione e approssimazione.\nL'interpolazione polinomiale \u00e8 un caso particolare di approssimazione tramite polinomi, dove il vettore degli scarti \"r\", ovvero il vettore dei quadrati della distanza tra il valore dato in un punto e il valore del polinomio approssimante in quel punto, \u00e8 nullo. Mentre per l'approssimazione polinomiale si vuole trovare un polinomio (generalmente di basso grado) che approssima i punti dati con un errore minimo, nell'interpolazione si vuole trovare il polinomio (potenzialmente di alto grado) che passa esattamente per quei punti. \nSebbene il polinomio di interpolazione assuma il valore esatto nei punti dati, dato il grado superiore esso tender\u00e0 ad oscillare maggiormente tra un punto e l'altro, dando quindi una previsione del valore in quelle aree che sar\u00e0 peggiore di quella data da un polinomio di grado inferiore che non passa per tutti i punti dati. Questo fenomeno \u00e8 noto come fenomeno di Runge.\nCostruzione di un polinomio di interpolazione.\nUn polinomio di interpolazione pu\u00f2 essere costruito con diversi metodi, ad esempio ricorrendo alla matrice di Vandermonde o alla formula di interpolazione di Lagrange.\nEsistenza del polinomio interpolatore.\nDati formula_1 punti formula_2 distinti, dove formula_3, dobbiamo determinare il polinomio (eventualmente unico) di grado minimo che passa per i punti assegnati. \nTeorema di unicit\u00e0 del polinomio interpolatore.\n\"Esiste uno ed un sol polinomio di grado formula_5 che assume valori formula_6, formula_7, in corrispondenza di formula_8 punti distinti formula_9, formula_7.\"\nDimostrazione.\nAbbiamo preso formula_8 punti cos\u00ec da poter usare un polinomio di grado formula_5 che ha formula_8 coefficienti\nformula_14\ne imporre le condizioni\nformula_15\nI parametri incogniti formula_16 sono soluzione del seguente sistema quadrato di ordine formula_8. Dovremo quindi risolvere il sistema associato \nformula_18formula_19\ndove formula_20 \u00e8 la classica matrice di Vandermonde, che risulta \"non singolare\" se e solo se formula_21 per formula_22 (e quindi formula_23), dato che\nformula_24 \nEssendo la matrice non singolare, possiamo affermare che il polinomio di grado n esiste ed \u00e8 unico.\nIl sistema ci \u00e8 servito per stabilire l\u2019esistenza di formula_25 ma non \u00e8 consigliato risolvere il sistema per due motivi:\nEsempio di interpolazione.\nDi una funzione \"f\" che in altra sede \u00e8 nota si supponga di conoscere alcuni valori; in particolare si considerino i seguenti valori tabulati\nCi si chiede, per esempio: quanto vale la funzione in formula_26? L'interpolazione risolve problemi come questo.\nIl seguente polinomio di sesto grado passa attraverso tutti i sette punti dati:\nSostituendo \"x\" = 2.5, troviamo che \"f\"(2.5) = 0.5965.\nL'errore di interpolazione \u00e8 proporzionale alla distanza fra i punti dati alla potenza \"n \". \nInoltre questo interpolante, essendo un polinomio, \u00e8 illimitatamente differenziabile. Quindi l'interpolazione polinomiale, in linea di principio, risolve tutti i problemi di interpolazione lineare.\nTuttavia questo metodo presenta alcuni svantaggi. Il calcolo che porta ai coefficienti del polinomio d'interpolazione \u00e8 molto \"costoso\" (in termini di tempo di esecuzione richiesto al calcolatore e in termini di complessit\u00e0 delle elaborazioni). Inoltre, l'interpolazione polinomiale per il complesso dei valori dalla variabile indipendente non si rivela molto esatta; questo accade in particolare nei punti estremi. Questi svantaggi possono essere evitati usando i metodi dell'interpolazione spline o razionale col metodo \"Floater Hormann\".\nInterpolazione di funzioni su calcolatore.\nSu calcolatore l'interpolazione polinomiale \u00e8 soggetta a diversi problemi. \nIl peggiore \u00e8 sicuramente il mal condizionamento della matrice dei coefficienti (che assume la forma di matrice di Vandermonde). \nCi\u00f2 si traduce nella impossibilit\u00e0 di poter risolvere il sistema di equazioni con metodi standard come decomposizione LU o sostituzione all'indietro, infatti al crescere del numero dei nodi cresce il sistema e l'indice di condizionamento si fa sempre pi\u00f9 grande.\nPer calcolare i coefficienti del polinomio interpolante, senza dover risolvere il sistema di equazioni mal condizionato, viene utilizzata l'interpolazione di Lagrange oppure l'interpolazione spline.\nI software per il calcolo numerico sono, il pi\u00f9 delle volte, provvisti di funzioni \"built-in\" per risolvere questi problemi.\nSu MATLAB vengono utilizzati due comandi per interpolare una funzione tramite polinomi: \nLa scelta dei nodi da utilizzare per l'interpolazione viene fatta in modo da soddisfare la propriet\u00e0 di convergenza uniforme tra funzione interpolante e funzione da interpolare, scegliendo i nodi in modo che non siano equidistanti. \nSulla scelta influiscono diverse cause:\nCi\u00f2 che viene fatto generalmente \u00e8 scegliere i nodi utilizzando la definizione di nodi di \u010ceby\u0161\u00ebv che assicurano la convergenza uniforme all'aumentare del numero di nodi. \nSu MATLAB i nodi di \u010ceby\u0161\u00ebv su un intervallo [a,b] vengono calcolati eseguendo la funzione:\n %i = vettore degli indici dei nodi (da 0 a n-1 nodi)\n %n = numero di nodi \n nchev=(a+b)/2 + (a-b)/2 * cos((2*i+1)/(2*(n+1))*pi)\nnchev conterr\u00e0 alla fine un vettore riga che rappresenta i nodi (x) da utilizzare per interpolare la funzione.\nStima dell'errore.\nSiano dati formula_28 punti distinti, formula_29 dell'intervallo chiuso e limitato formula_30. \nSia formula_31 una funzione assegnata nello spazio formula_32 e formula_33 il polinomio di grado n tale che:\nformula_34.\nAllora per ogni formula_35 esiste un valore \nformula_36, con formula_37\ncon formula_38 definito errore di interpolazione, ossia l'errore che si commette approssimando il valore della funzione col valore del polinomio.\nPosto formula_39, un limite superiore del valore assoluto dell'errore di interpolazione formula_40 risulta essere formula_41.\nQuesta formula \u00e8 molto utile per stimare, ad esempio, il numero di nodi necessari ad ottenere un errore di interpolazione minore di una data tolleranza massima.\nNodi di \u010ceby\u0161\u00ebv.\nI nodi di \u010ceby\u0161\u00ebv sono dei valori sull'asse delle ascisse, da utilizzare per l'interpolazione polinomiale di una funzione, che permettono di minimizzare l'errore di interpolazione."}
{"id": "60332", "revid": "2138421", "url": "https://it.wikipedia.org/wiki?curid=60332", "title": "Curia romana", "text": "La Curia romana \u00e8 il complesso di organi e autorit\u00e0 che costituiscono l'apparato amministrativo della Santa Sede, che coordina e fornisce l'organizzazione necessaria per il corretto funzionamento della Chiesa cattolica e il raggiungimento dei suoi obiettivi. Viene generalmente considerata \"il governo della Chiesa\". \"Curia\" nel latino medioevale e dell'epoca successiva, significava \"corte\", nel senso di \"corte reale\" piuttosto che in quello di \"corte legislativa\" (anche se i due significati sono storicamente correlati). \nOgni diocesi cattolica ha una curia nella sua amministrazione. Per la diocesi di Roma queste funzioni non sono svolte dalla Curia romana in senso stretto, ma da due vicariati: il \"Vicariato di Roma\", guidato da un vicario generale, per le parrocchie in territorio italiano; e il \"Vicariato della Citt\u00e0 del Vaticano\", guidato da un altro vicario generale, per le parrocchie nel territorio della Citt\u00e0 del Vaticano e nelle Ville pontificie di Castel Gandolfo.\nStoria.\nLa prima sede della Curia romana fu il Palazzo del Laterano, edificio donato nel IV secolo dall'imperatore Costantino a papa Milziade: fu sia la residenza papale sia la sede centrale dell'amministrazione della Chiesa. Organo collegiale, era formato dai religiosi e laici che coadiuvavano il pontefice nella gestione della Chiesa di Roma e nell'amministrazione dei numerosi beni che a essa pervenivano in donazione. \nLa Curia romana cominci\u00f2 ad assumere un peso rilevante nel periodo bizantino (VI-VIII secolo) con la definizione di uffici e figure istituzionali. A partire da quell'epoca l'amministrazione della Sede apostolica fu controllata da sette giudici (\"Iudices\") palatini, o grandi ufficiali. Erano nell'ordine: \nQueste cariche erano riservate ai membri dell'aristocrazia. Essi svolgevano anche funzioni di sovrintendenza sulle funzioni gerarchicamente inferiori di \"Superista\" (capo della guarnigione militare a protezione del palazzo Laterano), \"Vestararius\" (addetto ai paramenti sacri), apocrisario e altre. I dicasteri principali del Laterano dell'epoca possono quindi essere raggruppati in: cancelleria (\"notarii\" e \"scriniarii\"), legale (\"defensores\"), gestione finanziaria (arcario e sacellario), corte papale (\"vestariarius\" e \"nomenclator\"). Queste cariche rimasero in funzione fino al XII secolo, quando furono riformate e mutate in nuovi uffici, alcuni dei quali sopravvissero fino al XX secolo. \nAlla fine del VII secolo la cancelleria papale si dot\u00f2 del \"Liber Diurnus\", ovvero di una raccolta di formulari per la stesura delle lettere ufficiali. L'importanza della Curia romana accrebbe ulteriormente quando il Pontefice incominci\u00f2 a esercitare di fatto, a partire dall'VIII secolo, funzioni di sovrano sulle localit\u00e0 di Orte, Sutri, Nepi, Bomarzo e di altri \"castra\" che formavano il \"Patrimonium Sancti Petri\", per l'esercizio e difesa delle quali divenne necessaria anche l'organizzazione di forze militari. In questo senso la Curia romana crebbe parallelamente all'evoluzione dello Stato Pontificio il quale, esteso inizialmente su una sola regione (il Lazio) si ingrand\u00ec durante il Basso Medioevo fino a diventare il secondo Stato per estensione della penisola italiana e un soggetto con peso internazionale, con relazioni diplomatiche stabili con tutti gli stati cristiani. Dall'VIII secolo in poi, fino ad oltre l\u2019anno Mille, le due figure pi\u00f9 importanti furono il \"vestararius\" e il \"superista\". Le competenze del primo si estesero notevolmente: da addetto ai paramenti sacri divenne il gestore del patrimonio personale del pontefice (vestiario compreso). Poterono ricoprire i due incarichi solo le persone pi\u00f9 eminenti delle famiglie dell'aristocrazia cittadina. Ad esempio, Teofilatto, che domin\u00f2 la politica romana nella prima met\u00e0 del IX secolo, ricopr\u00ec entrambe le cariche.\nFino all'anno Mille gli affari temporali della Santa Sede riguardarono prevalentemente il territorio laziale. A partire dal XIII secolo si assist\u00e9 a un loro incremento costante. A quell'epoca l'organismo principale della Curia era la Cancelleria Apostolica, responsabile della redazione e spedizione di tutta la corrispondenza ufficiale della Chiesa. Nel XIV secolo si svilupp\u00f2 una nuova figura istituzionale, quella del \"Secretarius\". Durante il periodo avignonese emerse infatti l'esigenza di affidare a un singolo prelato la redazione della corrispondenza di carattere pi\u00f9 delicato e riservata. \nAll'inizio del XV secolo, dopo il ritorno della Santa Sede a Roma, nuove esigenze di governo determinarono la creazione di nuovi organi e il ridimensionamento delle antiche magistrature. Martino V (1417-1431) istitu\u00ec la \"Camera secreta\" per curare i rapporti diplomatici. Il successore Eugenio IV cre\u00f2 la carica di Governatore di Roma per l'amministrazione politica e giudiziaria dell'Urbe. Gli organismi gi\u00e0 esistenti furono potenziati. All'interno della Camera apostolica emersero le seguenti figure: a) Tesoriere generale (detiene il controllo finanziario sull'intero reddito prodotto dai possedimenti temporali della Chiesa); b) \"Auditor Camerae\" (giudice supremo in materia di amministrazione finanziaria della Curia); c) Collegio dei chierici (ha in capo la gestione delle propriet\u00e0 e dei redditi della Santa Sede).\nNel 1487 papa Innocenzo VIII cre\u00f2 la \"Secreteria Apostolica\", una commissione di 24 prelati con funzioni di \"segretari apostolici\" presieduta da un \"Secretarius domesticus\" con ruolo di coordinamento. Sotto i papi Sisto IV, Alessandro VI e Giulio II l'amministrazione della giustizia fu articolata in pi\u00f9 rami. Furono create: la Sacra Rota, tribunale superiore in materia di diritto canonico, la \u00abSegnatura di Grazia\u00bb, per le cause in materia amministrativa, e la \u00abSegnatura di Giustizia\u00bb, competente in materia giudiziaria. La Segnatura di Giustizia divenne il tribunale supremo della Curia romana, con competenza su tutto lo Stato Pontificio, per cause sia ecclesiastiche sia civili. Con l'affermarsi del nepotismo, le funzioni della Segreteria Apostolica passarono al Cardinal nipote, un congiunto del pontefice, assistito dal \"Secretarius intimus\", che era anche incaricato di curarne la formazione. Il suo ruolo crebbe costantemente, fino a quando nel 1566 Pio V assegn\u00f2 al cardinal nipote la carica di \u00abSovrintendente generale dello Stato ecclesiastico\u00bb.\nAlla fine del XVI secolo gli affari della Chiesa facevano capo a un ristretto numero di magistrature, e precisamente:\nLa Curia romana raggiunse la strutturazione odierna con l'istituzione delle congregazioni. Nate come commissioni consultive, furono create dal pontefice allo scopo di ricevere consigli su problemi specifici. Papa Paolo III cre\u00f2 la prima congregazione permanente, fondando nel 1542 la Congregazione per la dottrina della fede. Le congregazioni furono istituzionalizzate da papa Sisto V, che nel 1588 riorganizz\u00f2 la Curia romana fissando in 15 il numero delle Congregazioni cardinalizie permanenti, di cui nove deputate al governo della Chiesa e le sei restanti all'amministrazione dello Stato pontificio. Il tramite tra il pontefice e le congregazioni era il cardinal nipote, che sovrintendeva a tutte le deliberazioni di tali organismi e curava l'esecuzione delle delibere dei sei dicasteri preposti al governo temporale.\nAlla fine del XVII secolo la riforma di papa Innocenzo XII (1691-1700) abol\u00ec la carica di cardinal nipote e trasfer\u00ec tutte le sue competenze al Segretario, elevandolo a carica cardinalizia. La Curia romana sopravvisse alla fine del potere temporale del papato, cessato \"de facto\" nel 1870 con la Presa di Roma.\nLe riforme del XX secolo.\nNel 1908 papa Pio X decise di riorganizzare l'istituzione, dandole una nuova fisionomia affinch\u00e9 potesse essere al servizio del Supremo Pastore della Chiesa e non di un singolo capo di Stato. Con la costituzione apostolica \"Sapienti consilio\" vennero soppressi gli organi non direttamente ecclesiastici e si riorganizzarono i 19 dicasteri della Curia in 11 Congregazioni, 3 Tribunali e 5 Uffici. \nQuesta nuova riforma fu seguita da ulteriori modifiche. Nel 1917 papa Benedetto XV istitu\u00ec la Congregazione per le Chiese orientali, ricavandola dall'omonima sezione della congregazione di Propaganda Fide, per esprimere la sollecitudine della Santa Sede verso le comunit\u00e0 cattoliche appartenenti ai diversi riti orientali.\nLa Curia romana assunse una fisionomia solo dopo il Concilio Vaticano II. Vennero eretti, infatti, nuovi dicasteri: il Pontificio consiglio per i laici, i tre Segretariati (per la promozione dell'unit\u00e0 dei cristiani, per i non cristiani e per i non credenti), nonch\u00e9 l'Ufficio centrale di statistica della Chiesa cattolica.\nUn ruolo da spartiacque nella riforma della Curia romana fu quello della costituzione apostolica \"Regimini Ecclesiae universae\", promulgata da Paolo VI nel 1967. Tramite questo documento furono mutati i nomi di diversi dicasteri, ma anche i loro numeri, le loro competenze, il loro coordinamento e i loro metodi di lavoro, al fine di rendere il tutto pi\u00f9 chiaro e , seguendo le indicazioni della dichiarazione conciliare \"Christus Dominus\". Nonostante le diverse novit\u00e0 presenti nella \"Regimini Ecclesiae universae\", rimase ancora in uso il titolo onorifico di \"Sacro\" per i diversi dicasteri, che venne abolito definitivamente solo nel 1985. La stessa costituzione apostolica aveva anche mantenuto la \"Sacra Congregazione per i Riti\": nel 1969 essa fu suddivisa nella \"Congregazione per il culto divino\" e nella \"Congregazione per le cause dei santi\".\nLa fisionomia attuale della Curia romana \u00e8 regolamentata dalla costituzione apostolica \"Pastor Bonus\", promulgata da papa Giovanni Paolo II nel 1988.\nStruttura.\nSecondo il servizio d'informazione del Vaticano, compongono la Curia i seguenti dicasteri, di cui l'ultimo istituito il 17 agosto 2016:"}
{"id": "60338", "revid": "1543377", "url": "https://it.wikipedia.org/wiki?curid=60338", "title": "Interpolazione spline", "text": "L'interpolazione spline \u00e8 un particolare metodo di interpolazione basato sulle funzioni spline. Si tratta di uno strumento dell'analisi numerica utilizzato in molti campi applicativi (ad esempio in fisica o statistica). A differenza dell'interpolazione polinomiale, che utilizza un unico polinomio per approssimare la funzione su tutto l'intervallo di definizione, l'interpolazione spline \u00e8 ottenuta suddividendo l'intervallo in pi\u00f9 sotto-intervalli (I\"k\"=[\"x\"\"k\",\"x\"\"k+1\"] con \"k=1...,N-1\") e scegliendo per ciascuno di essi un polinomio di grado d (di solito piccolo). Verr\u00e0 poi imposto che due polinomi successivi si saldino in modo liscio, cio\u00e8 osservando la continuit\u00e0 delle prime d-1 derivate. La funzione che si ottiene con un procedimento di questo genere si chiama funzione spline. L'interpolazione lineare, che utilizza una funzione lineare, ossia un polinomio di grado 1, su ogni sotto-intervallo pu\u00f2 essere considerata un caso particolare di interpolazione spline.\nEsempio.\nDi una funzione di variabile reale \"f\" nota in altra sede, si supponga di conoscere i valori che tale funzione assume solo in un insieme di \"N\" punti. Si indichino con \"xk\", \"k\" = 1, ... \"N\" i nodi nei quali sono noti i valori della funzione \"f\". In ognuno dei nodi la funzione assumer\u00e0 valore \"f\"(\"xk\").\nPresentiamo qui un esempio. In particolare si abbiano i punti dati dalla seguente tabella:\nNel nostro caso \"N=7\";\n\"x\"\"1\"=0,\"x\"\"2\"=1...,\"x\"\"7\"=6.\nUn esempio di funzione spline \u00e8 la spline naturale cubica. Questa funzione spline \u00e8 a tratti una cubica e due volte differenziabile nell'intero intervallo. Inoltre, la relativa derivata seconda \u00e8 zero nei punti estremi. \nIn ogni intervallo I\"k\" la funzione assume la forma:\nLa spline naturale cubica che interpola i punti nella tabella qui sopra \u00e8 cos\u00ec definita \nSe per ogni nodo formula_3 \u00e8 nota non solo formula_4, ma anche formula_5, \u00e8 possibile costruire una funzione spline che \u00e8 di classe formula_6, cio\u00e8 una funzione che nell'intervallo formula_7 \u00e8 continua, derivabile con derivata prima continua. \nConsideriamo la funzione nota per punti introdotta nella tabella precedente. Se si suppone che in ogni punto formula_8 tale che formula_9, in ogni intervallo formula_10 la funzione formula_11 deve soddisfare 4 condizioni:\nIn tal modo possiamo ottenere un sistema lineare formula_16 di quattro equazioni in 4 incognite cos\u00ec definito:\nPropriet\u00e0.\nLa funzione interpolante ottenuta con la interpolazione spline \u00e8 pi\u00f9 \"liscia\" di quelle ottenute con altri metodi (ad esempio con l'interpolazione polinomiale), nel senso che \u00e8 la funzione interpolante con \"curvatura media minima\". \nInoltre, l'interpolante spline risulta pi\u00f9 facile da valutare dei polinomi di grado elevato richiesti dalla interpolazione polinomiale e non soffre del fenomeno di Runge.\nTuttavia, se i dati da interpolare hanno conformazioni particolari (ad esempio formano dei gradini), la spline interpolante pu\u00f2 essere soggetta al fenomeno di Gibbs, ampie oscillazioni in vicinanza di un gradino. Per ovviare a questo problema vengono utilizzate le \"smoothing spline\" o le \"tension spline\".\nStoria e interpretazione fisica.\nOriginariamente le spline (in italiano \"flessibili\") erano degli strumenti da disegno formati da lunghe fettucce elastiche tenute ferme nei punti di interpolazione da dei grossi pesi. Il significato originale della parola inglese \"spline\" \u00e8 appunto \"striscia di legno o metallo\". \nNell'immagine accanto sono visibili alcuni di questi pesi e l'uso che se ne faceva negli anni '30 presso l'IAC.\nTra due pesi, ossia tra due punti di interpolazione, la fettuccia pu\u00f2 essere modellizzata con una equazione dell'elasticit\u00e0 semplificata: \ne quindi assume la forma di un polinomio di terzo grado. Alle estremit\u00e0, non avendo costrizioni, la fettuccia esce in modo rettilineo: derivata seconda nulla. Questo spiega l'uso dell'aggettivo \"naturale\" per indicare le spline cubiche e questo tipo di condizione nei punti estremi dell'intervallo.\nGlobalmente la fettuccia si dispone in modo da minimizzare l'energia elastica:\nil che pu\u00f2 essere interpretato geometricamente dicendo che minimizza la curvatura media.\nLe \"tension spline\" corrispondono alla possibilit\u00e0 di \"tirare\" le estremit\u00e0 della fettuccia per ridurre le oscillazioni.\nLe \"smoothing spline\" corrispondono alla possibilit\u00e0 di non vincolare strettamente la fettuccia a passare per i punti di interpolazione, ma permettere un aggiustamento regolato dal gancio posto all'estremit\u00e0 del peso."}
{"id": "60339", "revid": "1305772", "url": "https://it.wikipedia.org/wiki?curid=60339", "title": "PIL (disambigua)", "text": ""}
{"id": "60340", "revid": "767487", "url": "https://it.wikipedia.org/wiki?curid=60340", "title": "Metropolis (Francesco Guccini)", "text": "Metropolis (1981) \u00e8 il decimo album di Francesco Guccini.\nIl disco.\nTutte le canzoni sono di Francesco Guccini ad eccezione di \"Venezia\" (di Gian Piero Alloisio con alcune modifiche al testo di Francesco Guccini) e \"Milano (Poveri bimbi di)\" (Guccini - Alloisio - Guccini).\n\"Venezia\" e \"Lager\" erano gi\u00e0 state incise nel 1979 dall'Assemblea Musicale Teatrale, nell'album Il sogno di Alice.\nGli arrangiamenti dell'album sono curati da Ettore De Carolis, ex componente del complesso psichedelico Chetro &amp; Co.\nTracce.\nLATO A\nLATO B"}
{"id": "60342", "revid": "1073227", "url": "https://it.wikipedia.org/wiki?curid=60342", "title": "Gino Paoli", "text": "Ha scritto e interpretato brani di vasta popolarit\u00e0, quali \"Il cielo in una stanza\", \"La gatta\", \"Che cosa c'\u00e8\", \"Senza fine\", \"Sapore di sale\", \"Una lunga storia d'amore\", \"Quattro amici\"; ha partecipato a sette edizioni del Festival di Sanremo, l'ultima delle quali nel 2018 in qualit\u00e0 di ospite in coppia con Danilo Rea; ha collaborato con numerosi colleghi alla realizzazione di album e di singoli di successo; ha composto musiche per colonne sonore di film.\nBiografia.\nInizi.\nGino Paoli nasce a Monfalcone, nel Friuli-Venezia Giulia, figlio di Aldo Paoli, un ingegnere navale originario di Campiglia Marittima (in provincia di Livorno), e di Caterina Rossi, una casalinga giuliana, molti congiunti della quale furono coinvolti nell'esodo giuliano-dalmata e alcuni persero la vita durante le operazioni di pulizia etnica compiute dai reparti regolari e paramilitari jugoslavi. Pochi mesi dopo la propria nascita si trasfer\u00ec con la famiglia a Genova, alla quale rimarr\u00e0 sempre legato, crescendo nel quartiere di Pegli.\nL'amore per la musica lo riceve dalla madre pianista. Poco incline agli studi, frequenta un gruppo di amici che condividono questa sua stessa passione e che costituiranno il primo nucleo della cosiddetta scuola genovese: Luigi Tenco (con il quale forma il gruppo \"I Diavoli del Rock\"), Bruno Lauzi, Fabrizio De Andr\u00e9, Umberto Bindi, Joe Sentieri, Giorgio Calabrese, i fratelli Gian Piero e Gian Franco Reverberi.\nSaranno proprio questi ultimi, musicisti professionisti, a far convocare a Milano Paoli e i suoi amici Bindi e Tenco per un'audizione presso la Dischi Ricordi, da poco costituitasi come casa discografica. Sotto la direzione artistica di Nanni Ricordi, Gino realizza i suoi primi 45 giri nel 1959 (\"La tua mano\", \"Non occupatemi il telefono\", \"Senza parole\", \"Sassi\") senza ottenere alcun successo. Stesso destino sembra toccare al successivo \"La gatta\", brano autobiografico pubblicato nel 1960, che nei primi tre mesi vende poco pi\u00f9 di cento copie. Un incessante passaparola, per\u00f2, fa s\u00ec che pi\u00f9 tardi il brano arrivi in classifica, calamitando l'attenzione degli addetti ai lavori e l'interesse del paroliere Mogol, che fa da prestanome al giovane Paoli, non ancora iscritto alla SIAE.\nMogol propone a Mina, cantante gi\u00e0 affermata, di incidere \"Il cielo in una stanza\", scritta da Paoli, ma che porta appunto la sua firma come paroliere e quella del maestro Renato Angiolini (che si firma con lo pseudonimo di Toang) come compositore. L'enorme successo di vendite di questo brano, ispirato a Paoli da un bordello, dove si trovava un giorno, e che rimane in classifica per pi\u00f9 di sei mesi, sancisce la definitiva affermazione di Gino Paoli come cantautore.\nNel 1961 Gino conosce Ornella Vanoni e intreccia con lei una relazione sentimentale, che ispira alcune delle sue canzoni d'amore pi\u00f9 famose: \"Senza fine\", \"Anche se\", \"Me in tutto il mondo\". Del 1961 \u00e8 anche la sua prima partecipazione al Festival di Sanremo con \"Un uomo vivo\", presentata in coppia con il vincitore dell'anno precedente, Tony Dallara.\nNello stesso anno scrive per Sergio Endrigo la canzone \"Gli innamorati sono sempre soli\", con cui il cantautore istriano partecipa ad aprile al Festival di Diano Marina; in seguito Paoli incider\u00e0 il brano, che nella versione di Endrigo rester\u00e0 inedito.\nSempre nel 1961 incominciano i suoi problemi con l'alcol, nati quasi per gioco dopo una sfida con Sergio Bernardini, proprietario della Bussola di Le Focette, e che andranno avanti per 15 anni, fino al 1976. Dopo la morte del fratello, avvenuta in quel periodo e causata dall'abuso di alcolici, Paoli decider\u00e0 di disintossicarsi dal whisky.\nNel 1962, in occasione di una lunga \"tourn\u00e9e\" nei locali italiani, incontra Stefania Sandrelli, allora giovanissima attrice, e se ne innamora. Dal loro legame, giudicato scandaloso dalla stampa e dall'opinione pubblica (Paoli era sposato e in attesa di un figlio dalla moglie legittima, mentre la Sandrelli era ancora minorenne), nascer\u00e0 Amanda, oggi attrice affermata.\nIntanto Nanni Ricordi esce dall'omonima casa discografica e approda alla RCA Italiana. Gino lo segue e nel 1963 incide quello che si riveler\u00e0 il 45 giri di maggior successo di tutta la sua carriera: \"Sapore di sale\", arrangiato da Ennio Morricone e Gato Barbieri al sassofono. Paoli dichiarer\u00e0 che l'ispirazione per questo brano \u00e8 nata proprio dalla sua storia con la Sandrelli. \"Sapore di sale\" partecipa al Cantagiro e Gino avr\u00e0 in questa occasione l'impatto con il grosso pubblico. Un'altra \"hit\" di successo, \"Che cosa c'\u00e8\", del medesimo periodo, diventer\u00e0 negli anni un classico del repertorio di Paoli.\nTentato suicidio.\nL'11 luglio 1963, anche a causa di una serie di difficolt\u00e0 e di crisi sentimentali, Paoli tenta il suicidio sparandosi un colpo di pistola al cuore. A riguardo dir\u00e0:\nNonostante quanto dichiarato dal cantante (\u00ab [...] il proiettile buc\u00f2 il cuore...\u00bb), l'ogiva in realt\u00e0 non perfor\u00f2 il miocardio ma si ferm\u00f2 nel torace senza intaccare organi vitali. Tuttavia la vicinanza ad esso ne rese troppo rischiosa la rimozione dal mediastino, sicch\u00e9 da quel giorno vive con il proiettile nel pericardio.\nCrisi.\nNel 1964 partecipa al Festival di Sanremo con \"Ieri ho incontrato mia madre\", in coppia con Antonio Prieto. La canzone ottiene un buon successo arrivando alla serata finale del Festival.\nDopo alcune canzoni non scritte da lui (\"Lei sta con te\", \"Rimpiangerai rimpiangerai\") e un album registrato in studio ma dal vivo e in presenza di pubblico (\"Gino Paoli allo Studio A\"), si chiude il contratto con la RCA. Gino firma con la CGD, ma il suo periodo d'oro \u00e8 terminato. La successiva partecipazione a Sanremo con \"La carta vincente\" \u00e8 del 1966, ma il brano non arriva in finale. Nel 1967 pubblica l'album \"Gino Paoli e the Casuals\" (6 Brani cantati da Paoli), ma il successo commerciale \u00e8 limitato.\nPer anni Gino Paoli non sar\u00e0 pi\u00f9 sotto i riflettori, ricomincia a suonare per pochi soldi nelle balere e nei \"night\" della Liguria, dove racconta di aver imparato a cantare, ed \u00e8 di questo periodo l'incontro con la droga, da cui riesce a liberarsi solo dopo un terribile incidente automobilistico che non ha conseguenze sulla sua salute.\nSul finire degli anni sessanta pubblica alcuni 45 giri, tra cui \"Se Dio ti d\u00e0\" (in gara a Un disco per l'estate 1968), \"Come si fa\" (1969), \"Il tuo viso di Sole\" (1969), brani che verranno successivamente inseriti nell'album \"Le due facce dell'amore\" (1971). Si dedica anche all'attivit\u00e0 di \"talent-scout\", scoprendo e lanciando Viola Valentino, per cui nel 1968 produce il 45 giri di debutto.\nPeriodo impegnato.\nDopo alcuni anni di silenzio, Paoli torna nel 1971 con una trilogia di album incisi per la Durium: \"Le due facce dell'amore\", gi\u00e0 citato \"Rileggendo vecchie lettere d'amore\" e \"Amare per vivere\": lanciati da Renzo Arbore nelle sue trasmissioni televisive e radiofoniche, questi album testimoniano una visione pi\u00f9 matura e concreta della vita, ma il loro successo sar\u00e0 limitato ad un pubblico di estimatori. In questi anni Paoli si afferma come editore musicale grazie all'acquisizione dei diritti dei successi dei Bee Gees. Le \"royalties\" che percepisce attraverso la casa di edizioni \"Senza fine\" gli garantiranno una dignitosa sopravvivenza anche quando le altre attivit\u00e0, come ad esempio la gestione di un locale sulla Riviera ligure, si saranno rivelate fallimentari.\nIl successo di critica lo spinger\u00e0 successivamente a pubblicare altri lavori \"d'autore\", come \"I semafori rossi non sono Dio\", interamente basato su pezzi del cantautore catalano Joan Manuel Serrat, \"Ciao, salutime un po' Zena\" cantato in genovese, \"Il mio mestiere\" (33 giri doppio) e \"Ha tutte le carte in regola\", quest'ultimo dedicato a Piero Ciampi. I brani dell'album sono dello stesso autore livornese, reinterpretati da Paoli.\nMinore successo avranno invece i suoi singoli, alcuni dei quali parteciperanno senza fortuna a manifestazioni quali Un disco per l'estate; sono prodotti ben curati e ben arrangiati, ma il grosso pubblico li snobba e i dischi non entrano in classifica. Tra i titoli: \"Non si vive in silenzio\", \"Un amore di seconda mano\", \"La ragazza senza nome\". Ha scritto insieme a Carmelo Carucci il brano \"Di vero in fondo\", cantato anche da Patty Pravo.\nRitorno.\nIl grande successo di pubblico torna inaspettatamente con \"Una lunga storia d'amore\", che Paoli compone in origine per la colonna sonora de \"Una donna allo specchio\", film del 1984 interpretato dalla Sandrelli, e che diventer\u00e0 in seguito un \"evergreen\" al pari dei suoi vecchi successi. Il brano verr\u00e0 inserito nell'LP: \"La Luna e il Sig. Hyde\" uscito nell'ottobre 1984, che insieme ad \"Averti addosso\" (canzone premiata al club Tenco) spinger\u00e0 l'album in classifica.\nNel 1985 Gino Paoli e Ornella Vanoni portano in giro per l'Italia un \"tour\" trionfale, da cui verr\u00e0 realizzato il doppio album live \"Insieme\", che ottiene un grande successo. In quel medesimo periodo escono tra gli altri: \"Ti lascio una canzone\", \"Cosa far\u00f2 da grande\" (1986) e \"Questione di sopravvivenza\" (1988), brani che ottengono un consenso di pubblico.\nNel 1989, su invito personale del patron Aragozzini partecipa al Festival di Sanremo con \"Questa volta no\": il brano era stato gi\u00e0 pensato per Ornella Vanoni, anche lei al Festival, nell'album \"Il giro del mio mondo\". Paoli non pubblica il 45 giri, caso piuttosto insolito per la manifestazione canora. La versione in studio sar\u00e0 edita solamente nel 45 giri \"edizione juke-box\", abbinata con \"Come mi vuoi\" di Eduardo De Crescenzo: inserita anche in una delle \"compilation\" di Sanremo, non \u00e8 in versione integrale. Paoli la includer\u00e0 nella raccolta live \"Gino Paoli '89 dal vivo\". La canzone, classificatasi al 13\u00ba posto, avr\u00e0 il merito di riportare l'esecuzione dal vivo a Sanremo dopo dieci edizioni: nella serata finale, infatti, gli sar\u00e0 permesso di eseguirla facendosi accompagnare dai suoi musicisti, invece che cantarla dalla base musicale come aveva fatto nelle serate precedenti e come avevano fatto, con le altre canzoni, tutti gli altri partecipanti per l'intero decennio.\nIl 1991 \u00e8 l'anno del suo grande successo con \"Matto come un gatto\", album il cui brano trainante \"Quattro amici\" vincer\u00e0 il Festivalbar. Sulla coda di questa composizione vi \u00e8 una citazione di \"Vita spericolata\", brano di Vasco Rossi, dove si ode la voce dello stesso cantautore modenese nel ritornello (\u00abe poi ci troveremo come le star...\u00bb).\nNel 1992 esce l'album \"Senza contorno solo... per un'ora\", ennesima raccolta di suoi vecchi brani di successo con gli inediti \"Senza contorno\" e \"La bella e la bestia\", canzone composta per i titoli di coda della versione italiana dell'omonimo film della Disney e cantata con la figlia Amanda Sandrelli.\nNel 1996 esce \"Appropriazione indebita\", in cui Paoli rielabora alcuni classici di Charles Aznavour, James Taylor, John Lennon e di altri grandi musicisti internazionali.\nNell'ottobre 1998 esce \"Pomodori\", un album in cui spicca il brano dedicato a Marcello Mastroianni, \"Noi che non ci siamo accorti\". Il disco \u00e8 composto da canzoni ben scritte e melodie orecchiabili, (\"Pomodori\", \"Lacrime di coccodrillo\", \"Babbo Natale\" e \"Maria\"). Merita una citazione anche il brano \"Il cane nero\". Nonostante siano di buon livello un po' tutti i brani contenuti nel disco, l'album non arriva al grande pubblico.\nIl 2002 \u00e8 l'anno del ritorno a Sanremo con \"Un altro amore\", che si classifica terzo e vince il premio della critica per il miglior testo dell'anno.\nNel 2004 esce il disco di inediti \"Ti ricordi? No, non mi ricordo\", realizzato con Ornella Vanoni. Da esso parte un nuovo \"tour\", che li porta a duettare ancora insieme nei teatri d'Italia e che vede l'uscita di un doppio live l'anno successivo.\nNel 2007 viene pubblicata la raccolta \"Milestones - Un incontro in jazz\", che testimonia l'inizio della collaborazione di Gino Paoli con alcuni dei maggiori jazzisti italiani, artisti come Enrico Rava, Danilo Rea, Flavio Boltro, Rosario Bonaccorso e Roberto Gatto.\nNel 2009 prende parte alla stesura del testo della canzone \"Domani\", scritta per solidariet\u00e0 ai cittadini abruzzesi colpiti dal sisma del 6 aprile dello stesso anno. Non parteciper\u00e0, per\u00f2, alla registrazione della canzone.\nAll'inizio del 2009 esce \"Storie\", album contenente 12 canzoni molto curate negli arrangiamenti; di pregevole fattura sono i brani \"Il nome\", \"La falena\", \"L'uomo che vendeva domande\" e \"La signora e Mauri\", quest'ultima dedicata ad un amico scomparso.\nNel 2012 scrive \"Santo Me\" che entra a far parte del volume 3 di \"Capo Verde, terra d'amore\", progetto di Alberto Zeppieri per il Programma di Alimentazione Mondiale delle Nazioni Unite.\nScoperte e collaborazioni.\nCome talent scout, Gino Paoli scopre e lancia due dei pi\u00f9 grandi nomi della musica italiana: Lucio Dalla e Fabrizio De Andr\u00e9. Quale paroliere, nel periodo RCA, si occupa della traduzione e dell'adattamento italiano delle canzoni del cantautore francese Alain Barri\u00e8re e di Charles Aznavour (\"Devi sapere\"). Sue inoltre sono le traduzioni di \"Ne me quitte pas\" di Jacques Brel (\"Non andare via\") e successivamente di \"Avec le temps\" di L\u00e9o Ferr\u00e9 (\"Col tempo\"), della quale far\u00e0 anche l'interpretazione.\nMolte canzoni scritte da Paoli sono state interpretate o reinterpretate da colleghi di rilievo nazionale e internazionale, anche molto distanti dal suo tipo di approccio musicale. In Italia, oltre alle gi\u00e0 citate Mina e Ornella Vanoni, tra i suoi innumerevoli interpreti si trovano: Giorgia Todrani, Claudio Villa, Carla Boni, Umberto Bindi, Luigi Tenco (di cui Paoli \u00e8 stato peraltro grandissimo amico), Gianni Morandi, Carmen Villani, Patty Pravo, Franco Battiato, Marco Masini (nell'album \"Tozzi-Masini\"), Franco Simone. L'incontro del jazz con la sua musica risale gi\u00e0 agli anni sessanta, quando il chitarrista Wes Montgomery, nel suo album del 1967 \"Movin' Wes\" inserisce una cover di \"Senza fine\".\nLa collaborazione con la Pravo d\u00e0 origine a splendide esecuzioni della cantante veneziana di \"Non andare via\" (\"Ne me quitte pas\") del 1970 e \"Di vero in fondo\" del 1971.\nNel 1986 Paoli scrive con Zucchero Fornaciari i successi \"Come il sole all'improvviso\" e \"Con le mani\".\nNel 1987 scrive per Marcella Bella \"Tanti auguri\", presentata al Festival di Sanremo e \"Per il riso, per il pianto\", ma decide di non firmare i pezzi .\nNel 1992, anche se non in prima persona, produce il disco di Andrea Monteforte, che porta a Sanremo per la sezione novit\u00e0 una canzone dal titolo \"Principessa scalza\", che non arriva in finale.\nNel 1995, scrive per la cantante Giorgia Todrani il testo di \"Di che segno sei\", canzone inclusa nell'album della cantante romana \"Come Thelma &amp; Louise\". Nel 1999 la giovane cantante riprende la famosa canzone del 1960 scritta da Gino Paoli, \"Il cielo in una stanza\" e l'ha reinterpretata e riarrangiata in versione Pop e orecchiabile, con l'aggiunta di un pezzo rappato dopo il primo ritornello. La canzone \u00e8 stata utilizzata da Carlo Vanzina per l'omonimo film.\nNel 2000 collabora con Giuliano Palma and The Bluebeaters nelle cover di due pezzi storici: \"Domani\" e \"Che Cosa C'\u00e8\". Quindi avvicina e opera con poeti come Alda Merini, Edoardo Sanguineti.\nIl 25 novembre 2016 viene resa nota la collaborazione con Sergio Cammariere. Paoli ha composto il testo di \"Cyrano\", brano contenuto in \"Io\", nono album in studio del cantautore calabrese. Della canzone \u00e8 stato anche realizzato un videoclip ufficiale, reso noto sul canale Youtube di Cammariere, e vede come protagonisti i due cantautori italiani intenti a registrare il brano dividendosi tra studi di registrazione e un paesaggio bucolico.\nVita privata.\nDalla prima moglie, Anna Fabbri, Gino Paoli ha un figlio, Giovanni, nato nel 1964. Al tempo, il cantante \u00e8 gi\u00e0 affermato e la sua vita privata finisce sui giornali dell'epoca per via della sua relazione con Stefania Sandrelli, ancora minorenne, che si scopre poi essere incinta di Amanda, nata il 31 ottobre dello stesso anno.\nSempre negli anni sessanta e proseguendo negli anni settanta, inizia la lunga relazione con Ornella Vanoni, con la quale poi torna a collaborare professionalmente negli anni duemila, ottenendo successo con la \"tourn\u00e9e\" dal titolo allusivo \"Ti ricordi? No, non mi ricordo\".\n\u00c8 sposato dal 1991 con la modenese Paola Penzo, autrice di alcuni suoi brani, dalla quale ha avuto tre figli, Nicol\u00f2, nato nel 1980, Tommaso, nato nel 1992, e Francesco, nato nel 2000.\nAttivit\u00e0 politica.\nNel 1987 Paoli si presenta alle elezioni politiche, venendo eletto come deputato fra le file del Partito Comunista Italiano (poi PDS), anche se in Parlamento si iscrive al Gruppo Indipendente di Sinistra in quanto non si \u00e8 mai tesserato in alcun partito politico. Nel 1992 d\u00e0 l'addio all'attivit\u00e0 politica professionale, non venendo rieletto parlamentare nelle liste del PDS.\nHa ricoperto anche il ruolo di assessore alla Cultura nel comune di Arenzano. \nNel 2007 in un'intervista all'Espresso ha dichiarato: \"Sono anarchico da sempre. Il gene dell'anarchia l'ho ereditato da mio nonno, analfabeta, che conosceva a memoria gli scritti di Carlo Cafiero, le canzoni di Pietro Gori, l'autore di \"Addio a Lugano\", e anche la \"Divina Commedia\"\".\nSIAE.\nIl 6 luglio 2011 \u00e8 tra i principali firmatari dell'appello promosso dalla SIAE, atto a sostenere l'azione affinch\u00e9 venga difesa e approvata, nella sua prima e pi\u00f9 stringente stesura, la delibera AgCom (presieduta da Corrado Calabr\u00f2) \"668/2010\"; delibera che dichiara lo scopo di combattere possibili violazioni del diritto d'autore e di proteggere gli interessi economici legati all'industria discografica e del multimediale in rete.\n\u00c8 stato eletto presidente della SIAE il 17 maggio 2013. Il suo programma resta quello di combattere la pirateria e di favorire il diritto d'autore.\nIl 24 febbraio 2015 si dimette da tale incarico in seguito alle accuse di presunta evasione fiscale dichiarando alla stampa: \"Non ho commesso reati. Difender\u00f2 la mia dignit\u00e0\".\nProcedimenti giudiziari.\nIl 20 settembre 1962, mentre transitava ad alta velocit\u00e0 per via Palmanova a Milano, un sorpasso avventato della FIAT 1300 noleggiata e guidata da Paoli caus\u00f2 uno scontro frontale nel quale mor\u00ec l'amico Vittorio Faber, paroliere e arrangiatore di alcune sue canzoni. In seguito a questo sinistro gli fu ritirata la patente di guida e, il 12 marzo 1964, Paoli fu condannato a 7 mesi di reclusione con il beneficio della condizionale dal Tribunale di Milano. Riottenuta la patente, a tre anni di distanza dal primo incidente e nella stessa citt\u00e0, Paoli si schiant\u00f2 contro un albero ad alta velocit\u00e0 con la sua Ferrari 275 GTS, distruggendola. Al suo fianco viaggiava il futuro discografico Alfredo Cerruti. Nel 1963, in seguito al tentato suicidio, fu condannato a una multa di lire per possesso illegale di arma da fuoco, per cui nel 2005 ha chiesto la riabilitazione penale.\nIl 20 febbraio 2015 viene iscritto nel registro degli indagati dalla procura di Genova per evasione fiscale: nel 2008 avrebbe sottratto al fisco italiano 2 milioni di euro, frutto delle esibizioni alle feste dell\u2019Unit\u00e0, trasferendoli illecitamente in un istituto di credito svizzero facendo mancare euro nella dichiarazione dei redditi del 2009. Nel contempo vengono perquisite anche le sue tre societ\u00e0 e la sua abitazione di Genova. Nel luglio 2016 il reato di evasione fiscale \u00e8 prescritto e il PM chiede l'archiviazione (non \u00e8 possibile determinare con certezza la data di inizio dell'evasione) nonostante Paoli avesse concordato con l\u2019Agenzia delle Entrate una rateizzazione per estinguere il debito.\nPremi.\nGino Paoli riceve nel 1974 il Premio Tenco e, sempre dal Club Tenco, viene insignito della Targa Tenco nel 1984 per la canzone \"Averti addosso\".\nNel 1978 la sua canzone \"Il cielo in una stanza\" riarrangiata ed interpretata da Franco Simone vince la Gondola d'Oro di Venezia.\nNel 2002, con la canzone \"Un altro amore\", viene premiato al Festival di Sanremo per il \"Miglior testo\".\nNel 2004, sempre a Sanremo, gli viene consegnato il \"Premio alla carriera\".\n\"Fatti di Musica\", la rassegna del miglior live d'autore diretta da Ruggero Pegna, gli attribuisce nel 2005 il \"Riccio d'Argento\" nella categoria riservata ai \"Migliori Autori Italiani\", premiando anche come \"Miglior Live Teatrale dell'anno\" il concerto con Ornella Vanoni."}
{"id": "60346", "revid": "4252", "url": "https://it.wikipedia.org/wiki?curid=60346", "title": "Arcivescovo Makarios", "text": ""}
{"id": "60347", "revid": "767487", "url": "https://it.wikipedia.org/wiki?curid=60347", "title": "Guccini (album)", "text": "Guccini (1983) \u00e8 l'undicesimo album di Francesco Guccini.\nI brani.\nNarra di un amore solo sfiorato. \nLa canzone, come la definisce Paolo Jachia, \"splende di luce vivissima ed \u00e8 in tutto e per tutto una epifania, una breve apparizione del magico nell'altrove\". In essa il dettato del pensiero pare sovrapporsi all'analisi analitica e funzionale della realt\u00e0 risultando cos\u00ec estremamente \"surreale\".\n\"Gulliver\" \u00e8 ispirato al personaggio di Jonathan Swift, relativamente agli incontri con i lillipuziani e con i giganti.\nIl titolo \u00e8 una citazione biblica (Isaia 21,11) e significa in ebraico \"Sentinella, quanto resta della notte?\". Nel testo l'autore descrive l'eterno interrogarsi dell'umanit\u00e0 sul proprio futuro e conclude che una risposta non \u00e8 mai stata, n\u00e9 sar\u00e0 mai possibile.\n\"Inutile\" si svolge in una giornata feriale a Rimini in una giornata tardo invernale, in un incontro tra due ex amanti che rimanda proprio alle tematiche della sua \"Incontro\".\nFormazione.\nNel 1998 compie un viaggio in Argentina attraversando la Patagonia assieme al duo Patrizio Roversi e Syusy Blady, nella trasmissione \"Turisti per caso\""}
{"id": "60350", "revid": "6923", "url": "https://it.wikipedia.org/wiki?curid=60350", "title": "Scanner Apple", "text": "Data la diffusione che la piattaforma Macintosh raggiunse rapidamente del settore dell'editoria elettronica Apple decise di sviluppare una serie di scanner per facilitare ulteriormente penetrazione della piattaforma nel settore dell'editoria elettronica. Il primo scanner venne presentato nel 1988, aveva una risoluzione massima di 300 DPI a 16 toni di grigio. Era dotato sia di porta SCSI che ADB in modo da permettere la connessione anche con le macchine non dotate di controller SCSI. Le versioni successive dello scanner eliminarono la porta ADB dato che era molto lenta e quindi la maggioranza degli utenti preferiva comprare computer con la porta SCSI piuttosto di adattarsi alla lenta porta ADB. Col passare degli anni l'editoria elettronica si diffuse anche sulle macchine IBM-compatibili e quindi Apple decise di realizzare una versione dei propri scanner \"OneScanner\" anche per queste macchine. Lo scanner era identico alla versione per Macintosh ma nella confezione era inclusa anche un controller SCSI dato che sulla piattaforma IBM-compatibile questo tipo di controller era poco diffuso. Nel 1997 Apple decise di abbandonare il settore degli scanner dato che oramai i margini di guadagno erano molto ridotti.\nModelli.\nApple Scanner.\nIl primo scanner prodotto da Apple venne commercializzato dal 1988 al 1991 ed era indirizzato esclusivamente agli utenti dotati di computer Macintosh. Infatti con questo scanner Apple intendeva favorire la penetrazione dei propri computer nel settore dell'editoria elettronica. Lo scanner era dotato della porta SCSI e ADB. La porta SCSI aveva il vantaggio di essere un mezzo di comunicazione veloce tra scanner e computer ma era presente solo sugli ultimi Macintosh mentre la porta ADB pur essendo lenta aveva il pregio di essere fornita con tutti i Macintosh.\nApple OneScanner.\nPresentato in commercio nel 1991 e prodotto sino al 1992, rispetto al precedente modello questo scanner \u00e8 dotato di una migliore definizione delle immagini. Infatti lo scanner \u00e8 in grado di distinguere fino a 256 livelli di grigio. Questo modello \u00e8 sprovvisto della porta ADB dato che questa porta era troppo lenta per la mole di dati generata dalla periferica e un suo utilizzo avrebbe costretto l'utente a delle attese eccessive.\nApple Color OneScanner.\nCome dice il nome l'innovazione principale di questo modello \u00e8 il supporto del colore. Lo scanner \u00e8 in grado di gestire fino a 24 bit di profondit\u00e0 di colore. La risoluzione invece \u00e8 al massimo di 300 DPI come i precedenti modelli. Questo modello fu commercializzato dal 1991 al 1992\nColor OneScanner 600/27.\nIl Color OneScanner 600/27 \u00e8 uno scanner prodotto da Canon per Apple (\u00e8 di fatto un CanoScan 300 brandizzato dalla Apple). Questo scanner insieme al maggiore Color OneScanner 1200/30 rappresenta il tentativo di Apple di estendere il proprio mercato. Infatti lo scanner era venduto in due versioni, una per Macintosh e una per IBM-Compatibile. La versione per IBM-Compatibile era fornita di una scheda EISA SCSI in modo da poter collegare il computer e lo scanner e di software funzionante su quella tipologia di computer. Il tentativo di Apple non ebbe successo infatti questi furono gli ultimi modelli di scanner prodotti da Apple.\nColor OneScanner 1200/30.\nIl Color OneScanner 1200/30 \u00e8 uno scanner prodotto da Apple. Questo scanner insieme al minore Color OneScanner 600/27 rappresenta il tentativo di Apple di estendere il proprio mercato. Infatti lo scanner era venduto in due versioni, una per Macintosh e una per IBM-Compatibile. La versione per IBM-Compatibile era fornita di una scheda EISA SCSI in modo da poter collegare il computer e lo scanner e di software funzionante su quella tipologia di computer. Il tentativo di Apple non ebbe successo infatti questi furono gli ultimi modelli di scanner prodotti da Apple."}
{"id": "60353", "revid": "77358", "url": "https://it.wikipedia.org/wiki?curid=60353", "title": "Teodosio I il Grande", "text": ""}
{"id": "60356", "revid": "767487", "url": "https://it.wikipedia.org/wiki?curid=60356", "title": "Quello che non...", "text": "Quello che non... (1990) \u00e8 il quindicesimo album di Francesco Guccini.\nI brani.\nCanzone delle domande consuete.\nQuesta canzone \u00e8 stata interpretata da Franco Simone nel suo album DVD \"Dizionario (rosso) dei sentimenti\" (2003)\nCanzone per Anna.\nUna canzone che parla dei rimorsi di una donna, che, , viene evocata desolatamente sola (\"pensi ad un figlio temuto / che ora non hai\"). L'unica consolazione per lei: il sonno che giunge a poco a poco, dopo un programma intelligente e una tisana aromatica e bollente.\nIn un'intervista rilasciata al settimanale Ciao 2001, Guccini dice di avere utilizzato per la canzone una strofa scritta una decina di anni prima. \" \"\u00c8\" \"una canzone che ho scritto dieci anni fa [...]. Anna non esiste, o meglio quella della canzone \u00e8 una situazione reale, ma non ho nessuna amica che si chiama Anna\".\"\nBallando con una sconosciuta.\nDopo \"Keaton\", pubblicata nel 1987 in Signora Bovary, anche in questo album Guccini pubblica una canzone scritta insieme a Claudio Lolli. Inizialmente la canzone faceva parte, insieme alla stessa \"Keaton,\" \"La fine del cinema muto\" e \"Via col Vento\", di un progetto di Lolli a tema cinematografico. La canzone originale viene rivisitata da Guccini nei testi e dal chitarrista Juan Carlos Biondini per quanto riguarda l'arrangiamento.\nLe ragazze della notte.\nNel testo della canzone vengono citate alcune canzoni, tra cui \"Bella senz'anima\" di Riccardo Cocciante, \"Ne me quitte pas\" di Jacques Brel e \"Il cielo in una stanza\" di Gino Paoli.\nTango per due.\nLui biella-stantuffo-leva-muscoli-grinta-officina-sole, lei quiete-chitarra-vela-segreti-donna-calore-viole; la descrizione in breve di una coppia che, tanti anni dopo, stando una sera a cena, rappresenta ancora una vita vissuta accanto (\"partenze e ritorni / fortezza e catena\").\nCencio.\nIn una lunga narrazione, Guccini ricorda l'amico Cencio (\"il nano\"), compagno di adolescenza disperatamente alla ricerca di un'identit\u00e0 che lo facesse sentire accettato dagli altri. \"L'avr\u00e0 alfine trovata?\", si chiede Guccini. La frase \"s'ciao giovinezza\" chiude la canzone.\n\u00c6milia.\nQuesta canzone era gi\u00e0 stata incisa nel 1988 da Guccini insieme a Lucio Dalla e Gianni Morandi nell'album dei due intitolato \"Dalla/Morandi\"."}
{"id": "60365", "revid": "486946", "url": "https://it.wikipedia.org/wiki?curid=60365", "title": "Apple Scanner", "text": ""}
{"id": "60367", "revid": "486946", "url": "https://it.wikipedia.org/wiki?curid=60367", "title": "Apple Color OneScanner", "text": ""}
{"id": "60368", "revid": "486946", "url": "https://it.wikipedia.org/wiki?curid=60368", "title": "Color OneScanner 600/27", "text": ""}
{"id": "60369", "revid": "486946", "url": "https://it.wikipedia.org/wiki?curid=60369", "title": "Color OneScanner 1200/30", "text": ""}
{"id": "60376", "revid": "117586947", "url": "https://it.wikipedia.org/wiki?curid=60376", "title": "Giapeto (astronomia)", "text": "Giapeto (nome sdrucciolo: \"Gi\u00e0peto\") \u00e8 il terzo satellite naturale di Saturno per dimensioni dopo Titano e Rea, e l'undicesimo satellite naturale pi\u00f9 grande del sistema solare. \u00c8 il pi\u00f9 grande corpo noto a non essere in equilibrio idrostatico e la sua peculiarit\u00e0 pi\u00f9 nota \u00e8 di avere la superficie divisa in due regioni all'apparenza molto differenti tra loro. Inoltre possiede altre caratteristiche insolite scoperte nel 2007 dalla sonda Cassini, come la grande cresta che percorre due terzi della lunghezza del suo equatore.\nFu scoperto dall'astronomo italiano Giovanni Domenico Cassini il 25 ottobre 1671. Deve il suo nome al Giapeto della mitologia greca ed \u00e8 anche noto come Saturno VIII.\nIl nome.\nCassini chiamava i quattro satelliti saturniani da lui scoperti (Teti, Dione, Rea e Giapeto) \"Sidera Lodoicea\" (\"le stelle di Luigi\"), in onore di re Luigi XIV. Gli astronomi presero l'abitudine di riferirsi a loro e a Titano come \"Saturno I\" fino a \"Saturno V\" quindi, in base alla sua distanza dal pianeta, Giapeto era noto come Saturno V. Quando nel 1789 furono scoperti Mimas ed Encelado, lo schema di numerazione fu esteso a Saturno VII. Dal 1848 Giapeto \u00e8 noto con il nome di Saturno VIII, quando il suo posto come Saturno VII \u00e8 stato occupato da Iperione.\nGli attuali nomi dei primi sette satelliti di Saturno furono dati da John Herschel (figlio di William Herschel, scopritore di Mimas ed Encelado) nel 1847, quando sugger\u00ec i nomi dei Titani e delle Titanidi, i fratelli e le sorelle di Crono (il Saturno greco).\nOrbita.\nGiapeto \u00e8 il terzo satellite di Saturno per dimensioni, \u00e8 molto pi\u00f9 lontano dal pianeta rispetto agli altri satelliti maggiori. Tra i grandi satelliti di Saturno, Giapeto \u00e8 quello con la pi\u00f9 alta inclinazione orbitale; solo i satelliti esterni irregolari, come Febe, hanno orbite caratterizzate da piani orbitali inclinati in modo significativo sull'equatore del pianeta.\nA causa di questa lontananza e dell'orbita inclinata, Giapeto \u00e8 la sola grande luna dalla quale gli anelli di Saturno sarebbero ben visibili; dagli altri satelliti interni infatti, gli anelli sarebbero visti di taglio e difficili da scorgere. Visto da Giapeto, Saturno ha un diametro angolare di 1\u00b0 56' (quattro volte la dimensione della Luna vista dalla Terra).\nCaratteristiche fisiche.\nLa bassa densit\u00e0 di Giapeto, pari a , indica che \u00e8 composto principalmente da ghiaccio con una piccola quantit\u00e0 di materiali rocciosi.\nForma.\nMisurazioni triassiali di Giapeto ne stimano le dimensioni radiali in , con un raggio medio di . Queste misurazioni sono relativamente inaccurate in quanto non tutta la superficie del satellite \u00e8 stata fotografata ad alta risoluzione. A dispetto delle sue dimensioni appare evidente che la luna non \u00e8 in equilibrio idrostatico, altrimenti la sua forma oblata potrebbe essere spiegata solo con un periodo di rotazione di circa 10 ore, mentre Giapeto attualmente ruota attorno al proprio asse molto pi\u00f9 lentamente, con un periodo pari a 79 giorni terrestri. Una possibile spiegazione di questa discrepanza \u00e8 che la luna si sia congelata poco dopo la sua formazione, quando la rapida rotazione ne schiacciava i poli; nel corso del tempo la rotazione avrebbe continuato a rallentare per via degli attriti mareali e la sua forma sarebbe rimasta invariata.\nColorazione a due toni.\nLa superficie di Giapeto ha una distintiva colorazione a due toni. Un emisfero \u00e8 scuro (albedo 0,03\u20130,05) con una lieve colorazione rossastra, mentre l'altro emisfero \u00e8 brillante (albedo 0,5, quasi quanto Europa). Questa differenza \u00e8 cos\u00ec evidente che Cassini not\u00f2 che poteva osservare Giapeto solamente su un lato di Saturno e non sull'altro.\nLe due parti della luna si dividono in realt\u00e0 secondo uno schema simile a quello dei due lembi che compongono una palla da tennis, abbracciandosi l'un l'altra. La parte scura si chiama Cassini Regio, la parte chiara invece \u00e8 divisa dall'equatore nella Roncevaux Terra (a nord) e nella Saragossa Terra (a sud).\n\u00c8 probabile che i materiali scuri siano composti organici simili alle sostanze trovate in alcune meteoriti o sulle superfici di comete. L'origine di questo materiale non \u00e8 attualmente nota, anche se sono state proposte numerose teorie. Anche lo spessore dello strato non \u00e8 conosciuto con certezza; sull'emisfero scuro non ci sono crateri brillanti, quindi se lo strato scuro fosse sottile questo dovrebbe essere rinnovato di continuo, altrimenti un impatto meteoritico si spingerebbe oltre lo strato superficiale e rivelerebbe il materiale sottostante pi\u00f9 brillante.\n\u00c8 possibile che il materiale scuro provenga da qualche fonte interna, forse portata alla superficie da combinazioni di impatti meteoritici e vulcanismo. Questa teoria \u00e8 supportata dall'apparente concentrazione del materiale sul fondo dei crateri. Siccome Giapeto \u00e8 lontano da Saturno, \u00e8 stato ipotizzato che potrebbe aver evitato gran parte del riscaldamento che le altre lune di Saturno hanno ricevuto durante la formazione del sistema solare. Quindi avrebbe potuto trattenere al suo interno metano o ghiaccio di ammoniaca, che pi\u00f9 tardi erutt\u00f2 sulla superficie, e poi anner\u00ec a causa della radiazione solare, particelle cariche e raggi cosmici. Un'indicazione di questo tipo di vulcanismo proviene da un anello di materiale scuro, di circa 100 chilometri in diametro, che si estende sul confine tra le due zone di Giapeto, simili strutture sulla Luna e su Marte sono il risultato di materiale vulcanico fluito in crateri di impatto con un picco centrale.\nUna teoria alternativa ipotizza che il materiale scuro provenga da Febe, o da altri satelliti esterni in rivoluzione retrograda, e sia stato liberato dalla superficie del satellite pi\u00f9 piccolo da impatti di meteoritici. Febe \u00e8 probabilmente l'origine del pi\u00f9 largo fra gli anelli di Saturno finora scoperti, l'anello di Febe appunto, rivelato solo nel 2009 dalle osservazioni nell'infrarosso del telescopio spaziale Spitzer. Siccome la Cassini Regio corrisponde alla faccia che Giapeto rivolge in direzione del proprio moto orbitale, eccezion fatta per i poli, su di essa si sarebbero raccolti questi detriti. Tuttavia la superficie di Febe presenta una colorazione pi\u00f9 grigia rispetto al materiale scuro di Giapeto, ed una composizione pi\u00f9 simile alla sua superficie brillante, perci\u00f2 l'arrivo del materiale da Febe spiega solo una piccola differenza di albedo, che dovrebbe essere accentuata da un processo posteriore.\nQuale che sia l'origine dei materiali scuri, infatti, l'opacit\u00e0 della superficie di Giapeto potrebbe essere eccentuata dalle radiazioni solari a causa del lungo periodo di rotazione della luna: mentre la parte ghiacciata le riflette meglio, quella scura si surriscalda maggiormente, facendo sublimare il ghiaccio e ogni eventuale elemento volatile, che tende a depositarsi sui poli o sull'emisfero opposto. durante il lunghissimo giorno di Giapeto la parte chiara della superficie arriva fino a circa, quella pi\u00f9 scura fino a 128; questa differenza, seppur leggera, \u00e8 sufficiente perch\u00e9 il ghiaccio si disperda in misura nettamente maggiore nella Cassini Regio che sul resto del satellite. Su tempistiche geologiche questo avrebbe accentuato la differenza di albedo fra le due aree.\nLa cresta equatoriale.\nUn ulteriore mistero \u00e8 stato scoperto quando la sonda Cassini fotograf\u00f2 Giapeto il 31 dicembre 2004 e rivel\u00f2 la presenza di una cresta larga all'incirca ed alta che si estende per oltre nella Cassini Regio, seguendo quasi perfettamente la linea equatoriale della luna. Alcuni picchi della cresta raggiungono i d'altezza e costituiscono alcune delle pi\u00f9 grandi montagne del sistema solare. Alcune delle montagne pi\u00f9 chiare nei pressi del bordo della Cassini Regio, che sembrano appartenere a questa cresta, erano gi\u00e0 state viste nelle foto delle Voyager; tuttavia, queste ultime non furono in grado di fornire dettagli della regione oscura, dunque l'estensione del complesso geologico si \u00e8 reso visibile solo di recente .\nL'immenso sistema crestale \u00e8 altamente craterizzato, il che indica che \u00e8 molto antico. Diverse ipotesi sono state prodotte riguardo alla sua origine. La cresta potrebbe essere nata al momento della sua formazione quando la luna ruotava molto pi\u00f9 velocemente; quest'ipotesi \u00e8 sostenuta dal team che ha seguito la missione Cassini ed implicherebbe che il giovane Giapeto ruotasse in un periodo di almeno 17 ore. Raffreddandosi, la luna ha mantenuto la cresta, anche sotto l'influenza delle maree di Saturno che ne hanno rallentato la rotazione alle attuali 79,33 giorni.\nLa cresta equatoriale potrebbe essersi formata, secondo un'altra ipotesi, da materiale fuoriuscito in superficie dal sottosuolo e poi solidificatosi.\n\u00c8 stato anche suggerito che Giapeto avesse potuto avere un anello, nei primi periodi della sua esistenza, un anello poi collassato gradualmente lungo la fascia equatoriale. Infatti, Giapeto ha un'importante sfera di Hill, il che giustificherebbe sia la presenza dell'anello nel proto-Giapeto che l'attrazione di altro materiale, anch'esso poi collassato sulla superficie. Un'ipotesi simile vede la cresta come il risultato dell'impatto di un satellite di Giapeto, spezzato dalle forze congiunte delle maree di Saturno e Giapeto stesso, per infine precipitare lungo l'equatore della luna. La cresta equatoriale sembra per\u00f2 troppo solida per essere il risultato di materiale precipitato dall'anello, senza contare che le immagini mostrano che \u00e8 attraversata da faglie d'origine tettonica, il che non sembra confermare quest'ipotesi.\nLa cresta potrebbe essere il risultato di un antico episodio di convezione . Questa ipotesi afferma che la cresta \u00e8 in equilibrio isostatico tipico delle montagne terrestri. Significa che sotto la cresta c'\u00e8 materiale a bassa densit\u00e0. Il peso della cresta \u00e8 compensato dalla forza di galleggiamento.\nQueste ipotesi, comunque, non spiegano perch\u00e9 la cresta si estenda per la sola Cassini Regio.\nCrateri.\nLa luna possiede numerosi crateri di notevoli dimensioni, alcuni dei quali sono stati scoperti grazie alle foto della sonda Voyager 2; solo con la Cassini \u00e8 stato possibile rilevare la presenza di vasti crateri d'impatto nella regione oscura. Il pi\u00f9 grande, Turgis, possiede un diametro di (due quinti di quello della luna) ed \u00e8 uno dei pi\u00f9 vasti del sistema solare. L'orlo del cratere \u00e8 molto ripido e parte della scarpata supera i d'altezza."}
{"id": "60380", "revid": "697352", "url": "https://it.wikipedia.org/wiki?curid=60380", "title": "Os", "text": ""}
{"id": "60382", "revid": "124979825", "url": "https://it.wikipedia.org/wiki?curid=60382", "title": "Massimo Bubola", "text": " Fra le sue collaborazioni \u00e8 noto il lungo sodalizio con Fabrizio De Andr\u00e9, con il quale ha scritto alcuni celeberrimi brani; significative anche le collaborazioni con Fiorella Mannoia, i Gang, Mauro Pagani e altri.\nBiografia.\nNasce in Veneto da padre veronese (di origine istriana di Umago), insegnante di lettere, e madre padovana.\nInizia giovanissimo a scrivere canzoni, e dopo averle fatte ascoltare a molti discografici suscita l'attenzione di Antonio Casetta, che gli propone un contratto per la sua casa discografica, la Produttori Associati, inizialmente come autore e musicista; il primo lavoro \u00e8 con un altro cantautore veneto noto negli anni sessanta, Pino Donaggio, per il quale nel 1976 suona l'armonica a bocca in un suo disco, \"Certe volte...\", e scrive il suo primo testo inciso, su musica di Donaggio, la canzone \"Naturale\".\nQualche mese dopo Bubola pubblica il primo album a suo nome, \"Nastro giallo\", con cui si fa conoscere anche da Fabrizio De Andr\u00e9, che gli propone di scrivere assieme alcuni brani: nasce quindi la collaborazione con il cantautore genovese, inaugurata con il disco \"Rimini\" (1978), del quale Bubola \u00e8 coautore in tutti i brani.\nNell'anno successivo all'uscita di \"Rimini\", Bubola realizza il suo secondo album da solista: \"Marabel\", per la Philips, prodotto da Antonello Venditti.\nLa collaborazione con De Andr\u00e9 continua nel 1980 con \"Una storia sbagliata\", brano scritto come sigla di un documentario-inchiesta sulla morte di Pier Paolo Pasolini, e nel 1981 con la realizzazione dei brani per l'album Fabrizio De Andr\u00e9, e nella seguente tourn\u00e9e. Quindi le strade artistiche dei due (ma non quelle personali) si dividono per qualche anno, quando Bubola \u00e8 impegnato nella sua \"letteratura rock\" (gi\u00e0 iniziata tra il suo primo e secondo album), mentre l'artista genovese si sposta sul Mediterraneo con Mauro Pagani per realizzare \"Creuza de m\u00e4\". I tre musicisti si ritrovano a lavorare insieme nel 1990, alla stesura della canzone \"Don Raffae\"'. Il brano, arrangiato in origine a tempo di tarantella, \u00e8 stato negli anni riproposto da Bubola stesso con nuove vesti sonore, prima in chiave blues e poi anche in una versione mambo.\nSempre nel 1981, prima che con l'album Fabrizio De Andr\u00e9, il binomio fra i due segue anche in \"Tre rose\", album di Bubola nel quale De Andr\u00e9 ricopre il ruolo di direttore artistico e produttore per la sua etichetta Fado. Al cast partecipano anche Cristiano De Andr\u00e9 e Dori Ghezzi ai cori, oltre a Mauro Pagani al flauto. Il brano \"Senza famiglia\" \u00e8 tra i successi del Festivalbar di quell'anno, durante il quale riceve da Vittorio Salvetti il Telegatto di Sorrisi e Canzoni come personaggio rivelazione dell'anno.\nOltre alle lunghe collaborazioni con altri colleghi, Bubola continua a scrivere brani per i propri album: \"Massimo Bubola\" (1982), \"Vita, morte e miracoli\" (1989), e nel 1994 \"Doppio lungo addio\", prodotto da Piero Fabrizi, che lo riporta all'attenzione del grande pubblico. Il disco contiene il singolo \"Ali Zaza\" nel quale Massimo, dopo \"Don Raffa\u00e8\", torna a trattare il tema della malavita e racconta la storia, dall\u2019ascesa fino alla caduta di un baby- killer\",\" lasciando in sospeso l'esito dell'ultima sparatoria nella quale boss avrebbe dovuto essere giustiziato.\nIn particolare, dopo \"Tre rose\", nel 1983 la sua carriera musicale subisce una fase di arresto, nel momento in cui comincia a lavorare pi\u00f9 decisamente su una sintesi tra poesia e rock nel contesto italiano, secondo quanto si fa oltreoceano e in altri paesi d'Europa: in questa fase Bubola si dedica alla scrittura e all'attivit\u00e0 giornalistica. Nel 1995 \u00e8 la volta di \"Amore e guerra\", dove esegue \"ex novo\" diversi brani scritti e composti da lui e gi\u00e0 interpretati da altri artisti.\nLa prolifica produzione da solista di Bubola lo porta a comporre negli anni \"Mon tr\u00e9sor\" (1997) e \"Diavoli e farfalle\" (1999). Nel 2001 venne ristampato \"Massimo Bubola\" e il primo doppio album live \"Il Cavaliere Elettrico - vol. I &amp; II\". Il terzo volume del live esce l'anno successivo.\nDopo aver tradotto e adattato varie canzoni dall'inglese nella sua carriera artistica (fra le quali \"Avventura a Durango\" con De Andr\u00e8, da \"Romance in Durango\" di Bob Dylan), nel 2000 cura per Sperling &amp; Kupfer la traduzione in italiano dell'opera omnia di Patti Smith, dal titolo \"Patti Smith. Complete\".\nAll'inizio del 2004 pubblica il decimo album in studio, \"Segreti trasparenti\", il primo realizzato con la collaborazione di Michele Gazich (violinista e compositore). \u00c8 un album denso di suoni folk-rock che segnano il rinnovato connubio fra la canzone d'autore e la musica tradizionale italiana. Fra le canzoni dell'album: \"La sposa del diavolo\" in cui Michele Gazich \u00e8 coautore della musica, \"Specialmente in gennaio\" (dedicata allo stesso De Andr\u00e9), \"La fontana (e la domenica)\" e \"Tutto \u00e8 legato\". Alla fine dello stesso anno, esce \"Il Cavaliere Elettrico - vol. IV\", raccolta di esibizioni in pubblico dell'artista.\nNell'autunno 2005 Massimo Bubola porta a compimento \"Quel lungo treno\", prodotto con Simone Chivil\u00f2 e ancora una volta con il violinista Michele Gazich, con il quale cura la musica di \"Noi veniam dalle pianure\" e gli arrangiamenti. Concept album sulla prima guerra mondiale, che lo vede riarrangiare in chiave folk-rock canti tradizionali alpini (quali \"Il disertore\", \"Monte Canino\", \"Ponte de Priula\", \"Era una notte che pioveva\", ecc.) e scrivere pezzi inediti ispirati agli avvenimenti del 1914-1918 (che videro coinvolti i prozii del musicista, Ottorino e Antonio, a quali il disco \u00e8 dedicato).\nNella primavera 2006 esce \"Neve sugli aranci\", terza opera prodotta insieme a Michele Gazich; si tratta di un libro con un cd che comprende otto poesie musicate, tre lettere, due canzoni e un racconto irlandese; un'opera sui \"paesaggi dell'anima\", a met\u00e0 strada tra poesia e musica, letteratura e note.\nNel mese di aprile 2008 esce \"Ballate di terra &amp; d'acqua\", che include undici brani legati alla profondit\u00e0 e alle radici delle storie di terra e alla trasparenza e fluidit\u00e0 delle storie d'acqua. \u00c8 un disco di rock d'autore che mette in fila ballate come \"Sto solo sanguinando\", \"Cambiano\", \"Un angelo alla mia porta\".\nNel 2009 si sposa con Erika Ardemagni, corista e addetta stampa del cantautore da alcuni anni.\nSempre nel 2009 realizza un album insieme con Andrea Parodi, Massimiliano Larocca e Jono Manson, con la denominazione Barnetti Bros Band, intitolato Chupadero! (dalla citt\u00e0 del Nuovo Messico in cui vive il cantautore newyorkese e in cui l'album \u00e8 stato registrato).\nIl 22 gennaio 2013 esce il nuovo disco con 11 brani inediti \"In alto i cuori\". Nello stesso anno partecipa al progetto di \"canzoni istantanee\" in cui racconta e riflette su episodi di cronaca con la sua consueta scrittura incisiva e toccante \nNel 2015 si candida alle Elezioni regionali in Veneto del 2015 nella lista \"Moretti Presidente\" a sostegno della candidata presidente del Pd, Alessandra Moretti.\nNel 2015 l'Associazione \"Civilia - Cultura, parole e musica\" gli assegna il Premio Civilia - Canzone d'Autore.\nNel 2017 pubblica con Sperling &amp; Kupfer il libro \"Ballata senza nome\", che riceve una menzione della giuria al Premio Mario Rigoni Stern 2018.\nOltre che con De Andr\u00e9, Bubola ha collaborato con altri nomi della musica italiana, fra i quali: Milva, i Gang, Mauro Pagani, Fiorella Mannoia (celebre interprete del suo brano \"Il cielo d'Irlanda\"), Cristiano De Andr\u00e9, Estra, Kaball\u00e0, Grazia Di Michele, Tosca, Aida Cooper, Adriano Pappalardo.\n\u00c8 un tifoso della squadra di calcio dell'Hellas Verona, per la quale ha scritto \"C'\u00e8 del giallo e del blu\"."}
{"id": "60385", "revid": "393899", "url": "https://it.wikipedia.org/wiki?curid=60385", "title": "Set-top box", "text": "Il set-top box, noto anche con la sigla STB, \u00e8 un tipo di apparecchio elettronico televisivo non portatile destinato ad aggiungere alcune funzioni televisive ad un televisore, un monitor, o un videoproiettore, inizialmente non previste in tali apparecchi elettronici.\nDescrizione.\nCaratteristiche esteriori.\nUn set-top box si presenta come una scatola in metallo e/o plastica di dimensioni non superiori a quelle di un videoregistratore amatoriale. Sul lato posteriore presenta uno o pi\u00f9 connettori audio/video per il collegamento con il dispositivo di visualizzazione delle immagini e di riproduzione del suono. Sempre sul pannello posteriore presenta una presa per l'alimentazione elettrica o direttamente il cavo elettrico da collegare alla presa di corrente. Sul lato anteriore pu\u00f2 avere un display per visualizzare varie informazioni.\nSe svolge la funzione di decriptazione del segnale criptato di una pay TV pu\u00f2 presentare uno o pi\u00f9 slot PCMCIA e/o uno o pi\u00f9 lettori di smart card. Infine presenta un pulsante o, pi\u00f9 raramente, un interruttore per l'accensione/spegnimento ed eventualmente altri pulsanti per la gestione di alcune funzioni del set-top box.\nNormalmente il set-top box \u00e8 dotato di telecomando con cui si gestiscono a distanza tutte le varie funzioni.\nI dispositivi di tipo chiavetta USB o HDMI (ad esempio il Fire stick di Amazon) non sono considerati apparecchiature STB, pur svolgendo funzioni analoghe.\nInstallazione.\nIl set-top box deve essere collegato al dispositivo di visualizzazione delle immagini e di riproduzione del suono per poter svolgere la sua funzione, per questo \u00e8 dotato di connettore, o connettori (i connettori possono essere pi\u00f9 di uno, dipende dal tipo di collegamento di cui il set-top box \u00e8 stato dotato), audio/video. Attraverso l'apposito cavo, o gli appositi cavi, deve essere connesso con il dispositivo di visualizzazione delle immagini e di riproduzione del suono.\nAlcuni set-top box dispongono di una connessione d'uscita chiamata \"uscita RF\". Questo tipo di connessione \u00e8 utilizzabile solo con i televisori e non con i monitor e i videoproiettori in quanto si tratta della connessione standard per ricevere la televisione terrestre o via cavo. Alla presa RF \u00e8 sufficiente collegare un comune cavo d'antenna analogo a quello utilizzato per la televisione terrestre o via cavo. Utilizzando questo tipo di collegamento \u00e8 possibile ricevere il flusso audio/video del set-top box sul televisore sintonizzandolo come un qualsiasi canale televisivo attraverso la consueta ricerca dei canali. Questa soluzione ha dei pro e dei contro. Nel caso si debba collegare al televisore pi\u00f9 di un set-top box o anche altri tipi di dispositivi, come ad esempio un videoregistratore, sempre dotati di uscita RF si risparmia in numero di connessioni in quanto \u00e8 sufficiente collegarli tutti in cascata collegando il primo all'antenna, o all'allacciamento della televisione via cavo, e l'ultimo al televisore. Tuttavia la qualit\u00e0 audio/video di questo tipo di collegamento \u00e8 alquanto inferiore a quella degli altri tipi di connessione e il suo utilizzo pu\u00f2 essere giustificato solo dalla non disponibilit\u00e0 degli altri tipi di connessione.\nIl set-top box inoltre deve essere alimentato dalla corrente elettrica, quindi deve anche essere connesso alla rete elettrica attraverso l'apposito cavo di alimentazione.\nFunzionalit\u00e0.\nLa funzionalit\u00e0 pi\u00f9 comune offerta da un set-top box \u00e8 la ricezione della televisione, quindi la compatibilit\u00e0 con uno o pi\u00f9 standard televisivi. Solo saltuariamente il televisore \u00e8 compatibile con standard televisivi come ad esempio quelli per la televisione satellitare. Per quanto riguarda invece il monitor e il videoproiettore, questi tipi di apparecchi elettronici non sono mai predisposti per ricevere il segnale televisivo: quindi, in abbinamento all'appropriato set-top box, possono svolgere la funzione di televisore.\nApprofondimento tecnico.\nQuando le trasmissioni televisive erano solo di tipo analogico tutto quello che serviva per visualizzarle sul proprio televisore era un semplice demodulatore che demodulava le trasmissioni ricevute. Con l'avvento della televisione digitale il set-top box \u00e8 diventato pi\u00f9 complesso in quanto all'interno della banda di frequenze occupata da una sola emittente televisiva analogica vengono trasmessi 4, 6 o anche 10 emittenti televisive digitali, tutte codificate all'interno dello stesso flusso di dati. L'IRD quindi, prima si occupa di estrarre da tale flusso di dati quello relativo ad una particolare emittente televisiva, dopodich\u00e9 lo decodifica ed eventualmente, se \u00e8 quello criptato di una pay TV, lo decripta.\nNel caso l'IRD sia un decoder interattivo esso consente l'interazione dell'utente con l'emittente televisiva utilizzando come canale di ritorno la linea telefonica. Grazie al modem integrato infatti i decoder interattivi permettono ad esempio di comunicare all'emittente gli estremi di pagamento per una particolare trasmissione in pay-per-view, oppure di effettuare un televoto o di consultare il proprio conto bancario.\nLo standard televisivo utilizzato in Italia per i servizi interattivi della televisione digitale terrestre \u00e8 l'MHP, acronimo di \"Multimedia Home Platform\" ovvero \"piattaforma multimediale domestica\".\nQuando un IRD \u00e8 integrato all'interno del televisore si parla di iDTV (acronimo dell'inglese \"integrated Digital TV set\", in italiano \"televisore con TV digitale integrata\") perch\u00e9 in futuro i decoder non esisteranno pi\u00f9.\nTipologia.\nIl set-top box si distingue in vari tipi:"}
{"id": "60389", "revid": "120998338", "url": "https://it.wikipedia.org/wiki?curid=60389", "title": "Formati cinematografici", "text": "Le pellicole cinematografiche \"(film)\" utilizzate nel mondo del cinema variano molto a seconda dei mezzi e delle finalit\u00e0 delle riprese. I formati diffusi sono, quindi, numerosi."}
{"id": "60392", "revid": "123555068", "url": "https://it.wikipedia.org/wiki?curid=60392", "title": "Teorema di Desargues", "text": "Il teorema di Desargues, o dei triangoli omologici, \u00e8 un teorema di geometria proiettiva che prende il nome dal matematico francese Girard Desargues.\nEnunciato.\nIl teorema di Desargues afferma che se due triangoli sono in prospettiva rispetto ad un punto, allora sono in prospettiva anche rispetto ad una retta.\nEquivalentemente, se due triangoli sono in prospettiva rispetto ad un punto, e se le parti dei lati corrispondenti si intersecano, allora i tre punti di intersezione sono allineati.\nAnche il reciproco del teorema di Desargues \u00e8 vero: se due triangoli sono in prospettiva rispetto ad una retta e se ciascuna coppia di vertici corrispondenti sono uniti per rette che si intersecano allora i triangoli sono in prospettiva rispetto al punto di intersezione delle tre rette.\nRicordiamo che due triangoli sono in prospettiva rispetto ad un punto se le rette che uniscono i punti sono concorrenti. Si dice anche che due triangoli sono in prospettiva rispetto ad una retta se le coppie formate per rette corrispondenti si tagliano in punti allineati.\nIl teorema di Desargues viene ripreso in considerazione da Hilbert alla fine del 1800 nel libro \"Grundlagen der Geometrie\" (\"Fondamenti della Geometria\"), dove il matematico tedesco formula alcune considerazioni derivate da tale teorema. Egli infatti propone un diverso sistema di assiomi, che generano un tipo di geometria in cui non vale il teorema di Desargues. \nNel 1902, Moulton riprende l'argomento trattato da Hilbert, proponendo un esempio di geometria non desarguesiana alquanto pi\u00f9 semplice, che verr\u00e0 infatti riportato nelle edizioni successive del testo \"Grundlagen der Geometrie\". Moulton pubblic\u00f2 a tale scopo, nel 1902, un articolo sulla rivista \"Transactions of the America Mathematical society\".\nInfine, una diversa interpretazione del problema rappresentato dal teorema di Desargues pu\u00f2 essere introdotta presentando l'impostazione data da Emil Artin nel suo libro \"Geometric Algebra\".\nDimostrazione\nLa dimostrazione pi\u00f9 comune di questo teorema \u00e8 fatta in tre dimensioni. Questo \u00e8 possibile perch\u00e9 la geometria proiettiva funziona egualmente anche in questo caso. Considerando i due triangoli in questione ciascuno di questo apparterr\u00e0 a un piano. Chiamiamo formula_1 la retta che si ottiene intersecando i due piani. Ora, consideriamo formula_2, formula_3, formula_4, punti di intersezione fra due vertici in prospettiva rispetto al punto formula_5, punto rispetto al quale i triangoli di partenza sono in prospettiva. formula_2, formula_3 ed formula_4 dovranno appartenere tutti alla retta formula_1 in quanto tutti appartengono sia al piano del primo triangolo sia al piano del secondo triangolo, e si trovano perci\u00f2 nella loro intersezione."}
{"id": "60397", "revid": "406204", "url": "https://it.wikipedia.org/wiki?curid=60397", "title": "Schelda", "text": "La Schelda (in olandese \"Schelde\"; in francese \"Escaut\") \u00e8 un fiume lungo 350\u00a0km la cui sorgente \u00e8 nel nord della Francia. Dopo essere entrato in Belgio scorre verso ovest nei Paesi Bassi, verso il Mare del Nord. \u00c8 il fiume principale che attraversa le citt\u00e0 belghe di Tournai, Oudenaarde, Gand e Anversa (il cui importante porto si apre proprio sul suo estuario).\nHa acquisito una certa fama anche grazie a una citazione in una canzone pop del 2003, \"A Long and Winding River\", di Madonna, del 2003. Inoltre viene citata in una canzone di Jacques Brel, \"Le plat pays\".\nIn origine, giunto nei Paesi Bassi, il corso d'acqua si divideva in due rami - la Schelda Orientale e la Schelda Occidentale - ma il fiume fu separato dal suo ramo orientale (in realt\u00e0 settentrionale) da una diga che connette Zuid-Beveland con la terraferma (Brabante Settentrionale). Oggi, quindi, il fiume prosegue solo lungo l'estuario del Westerschelde, passando oltre Terneuzen per raggiungere il Mare del Nord tra Cadzand, sulle Fiandre zelandesi, e Flessinga, sul Walcheren.\nStoria.\nLa parte terminale della Schelda ha sempre avuto una notevole importanza commerciale e strategica. Ai tempi dell'Impero Romano fu importante per le rotte verso la Britannia. I Franchi presero il controllo della regione attorno al 260 e inizialmente interferirono con atti pirateschi sulle rotte di rifornimento dei romani. Successivamente diventarono loro alleati. Con le varie divisioni dell'Impero Franco nel IX secolo, la Schelda divenne infine il confine tra l'impero Franco d'oriente e quello d'occidente.\nQuesta situazione rimase tale (almeno sulla carta) fino al 1528, anche se per quell'epoca sia le Fiandre sulla riva sinistra, che Zelanda e Brabante sulla riva destra, erano parte dei possedimenti asburgici delle Diciassette Province. Anversa fu il pi\u00f9 importante porto dell'Europa occidentale. Dopo che questa citt\u00e0 cadde sotto controllo spagnolo nel 1585 la Repubblica delle Sette Province Unite prese il controllo delle Fiandre zelandesi, una striscia di terra sulla riva sinistra, e chiuse la Schelda ai traffici navali. Questa mossa spost\u00f2 i commerci ad Amsterdam.\nDopo l'era napoleonica il fiume venne riaperto e quando il Belgio dichiar\u00f2 l'indipendenza il Trattato della Schelda determin\u00f2 che il fiume doveva rimanere accessibile alle navi dirette verso i porti belgi.\nDurante la seconda guerra mondiale l'estuario divenne nuovamente un'area contesa. Gli Alleati avevano preso il controllo delle Fiandre zelandesi nel 1944 (liberata dalle truppe canadesi e polacche), ma non poterono usare il porto di Anversa fin quando le dighe dell'isola di Walcheren non furono bombardate e l'isola allagata."}
{"id": "60398", "revid": "287204", "url": "https://it.wikipedia.org/wiki?curid=60398", "title": "Dusseldorf", "text": ""}
{"id": "60399", "revid": "1442080", "url": "https://it.wikipedia.org/wiki?curid=60399", "title": "Objective-C", "text": "Objective-C, spesso citato anche come Objective C o ObjC o Obj-C, \u00e8 un linguaggio di programmazione riflessivo orientato agli oggetti, sviluppato da Brad Cox alla met\u00e0 degli anni ottanta presso la Stepstone Corporation.\nCome lo stesso nome suggerisce, l'Objective C \u00e8 un'estensione a oggetti del linguaggio C. Esso mantiene la \"completa\" compatibilit\u00e0 col C (a differenza di quanto avviene, per esempio, nel caso del C++). Tra l'altro, anche a causa di questa compatibilit\u00e0, Objective C non \u00e8 dotato di forte tipizzazione (caratteristica che invece esibiscono, tra gli altri, sia C++ che Java).\nLe estensioni a oggetti con cui Objective C arricchisce il modello semantico del C sono ispirate al linguaggio Smalltalk, in particolar modo alla gestione dei messaggi. Le caratteristiche del \"runtime system\" collocano l'Objective C tra i linguaggi ad oggetti dinamici. Sono supportati tutti gli elementi classici della programmazione a oggetti; ma non mancano concetti innovativi anche su questo fronte, come il meccanismo delle categorie e strumenti legati alla riflessione.\nLa sua diffusione \u00e8 principalmente legata al framework OpenStep di NeXT e al suo successore Cocoa, presente nel sistema operativo macOS di Apple. A NeXT si deve il supporto dell'Objective C nel compilatore gcc di GNU.\nStoria.\nLe origini.\nNei primi anni ottanta, la pratica comune dell'ingegneria del software era basata sulla programmazione strutturata. Questa modalit\u00e0 era stata sviluppata per poter suddividere programmi di grandi dimensioni in parti pi\u00f9 piccole, principalmente per facilitare il lavoro di sviluppo e di manutenzione del software. Ciononostante, col crescere della dimensione dei problemi da risolvere, la programmazione strutturata divenne sempre meno utile, dato che conduceva alla stesura di un numero sempre maggiore di procedure, ad uno \"spaghetti code\" e ad uno scarso riuso del codice sorgente.\nVenne ipotizzato poi che la programmazione orientata agli oggetti potesse essere una potenziale soluzione al problema. In effetti Smalltalk aveva gi\u00e0 affrontato molte di queste questioni ingegneristiche, pur con lo svantaggio di necessitare di una macchina virtuale che interpretava un oggetto in memoria chiamato immagine contenente tutti gli strumenti necessari. L'immagine Smalltalk era molto grossa, usava tendenzialmente un'enorme quantit\u00e0 di memoria per l'epoca e girava molto lentamente anche per la mancanza di un supporto specifico dell'hardware alle macchine virtuali.\nL'Objective C fu creato principalmente da Brad Cox e Tom Love all'inizio degli anni ottanta alla Stepstone. Entrambi erano stati introdotti a Smalltalk durante la loro permanenza al Programming Technology Center della ITT Corporation nel 1981. Cox aveva iniziato ad interessarsi ai problemi legati alla riusabilit\u00e0 del software e si accorse che un linguaggio simile a Smalltalk sarebbe stato estremamente valido per costruire potenti ambiente di sviluppo per i progettisti di ITT. Cox inizi\u00f2 cos\u00ec a modificare il compilatore C per aggiungere alcune delle caratteristiche di Smalltalk. Ottenne cos\u00ec ben presto una implementazione funzionante di una estensione ad oggetti del linguaggio C che chiam\u00f2 \"OOPC\" (Object-Oriented Programming in C). Nel frattempo Love fu assunto da Schlumberger Research nel 1982 ed ebbe l'opportunit\u00e0 di acquisire la prima copia commerciale di Smalltalk-80 che influenz\u00f2 in seguito lo sviluppo della loro creatura.\nPer dimostrare che il linguaggio costituiva un reale progresso, Cox mostr\u00f2 che per realizzare componenti software intercambiabili erano necessari pochi adattamenti pratici agli strumenti gi\u00e0 esistenti. Nello specifico, era necessario supportare gli oggetti in modo flessibile con un insieme di librerie software che fossero usabili e consentissero al codice sorgente (e ad ogni risorsa necessaria al codice) di essere \"raccolto\" in un solo formato multipiattaforma.\nCox e Love formarono infine una nuova impresa, la Productivity Products International (PPI), per commercializzare il loro prodotto che accoppiava un compilatore Objective C con una potente classe di librerie.\nNel 1986 Cox pubblic\u00f2 la sua descrizione dell'Objective C nella sua forma originale nel libro \"Object-Oriented Programming, An Evolutionary Approach\". Sebbene fosse attento a puntualizzare che la questione della riusabilit\u00e0 del software non poteva essere esaurita dal linguaggio di programmazione, l'Objective C si trov\u00f2 spesso ad essere confrontato, caratteristica per caratteristica, con gli altri linguaggi.\nNeXT.\nNel 1988, NeXT, la compagnia fondata da Steve Jobs dopo Apple, ottenne la licenza dell'Objective C da Stepstone (allora proprietaria del marchio) e realizz\u00f2 il proprio compilatore Objective C e le librerie sulle quali bas\u00f2 l'interfaccia utente di NeXTSTEP. Sebbene le workstation NeXTSTEP non riuscirono ad avere un forte impatto sul mercato, i loro strumenti vennero ampiamente apprezzati dall'industria del settore. Ci\u00f2 port\u00f2 NeXT ad abbandonare la produzione di hardware ed a focalizzarsi sugli strumenti software, vendendo NeXTSTEP (e OpenStep) come piattaforma per la programmazione.\nIn seguito il progetto GNU inizi\u00f2 a lavorare sul clone libero che chiam\u00f2 GNUstep, basato sullo standard OpenStep. Dennis Glatting scrisse il primo run-time gnu-objc nel 1992 e Richard Stallman lo segu\u00ec subito dopo con un secondo. Il run-time GNU Objective C, che \u00e8 usato dal 1993, \u00e8 stato sviluppato da Kresten Krab Thorup mentre era studente universitario in Danimarca.\nApple.\nDopo aver acquisito NeXT nel 1996, Apple ha usato OpenStep come base per il suo nuovo sistema operativo macOS. Questo le consent\u00ec di includere l'Objective C di NeXT ed il suo sistema di sviluppo Project Builder (in seguito rinominato Xcode). La maggior parte delle attuali API di Apple (API Cocoa) sono basate sugli oggetti d'interfaccia di OpenStep e costituiscono il pi\u00f9 significativo ambiente di sviluppo basato su Objective C attualmente usato.\nSviluppi.\nOggi.\nOggi Objective C \u00e8 spesso usato in tandem con librerie fisse di oggetti standard (spesso denominati \"kit\" o \"framework\") come Cocoa o GNUstep. Queste librerie sono spesso fornite assieme al sistema operativo: le librerie GNUstep sono parte della collezione di software GNU e a volte presenti in alcune distribuzioni Gnu/Linux e Cocoa di MacOS. Il programmatore non \u00e8 obbligato ad ereditare le funzionalit\u00e0 della classe base esistente (NSObject). Objective C permette la dichiarazione di nuove classi base che non ereditino nessuna delle funzionalit\u00e0 preesistenti. Originariamente gli ambienti di programmazione basati su Objective C offrivano la classe Object con alcune funzionalit\u00e0 di base, ma con l'introduzione di OpenStep, NeXT ha creato una nuova classe base chiamata NSObject che offriva caratteristiche aggiuntive oltre a quelle di Object. Quasi tutte le classi di Cocoa ereditano da NSObject.\nLa rinominazione non \u00e8 servita solo per differenziare i nuovi comportamenti delle classi nel nuovo framework, ma ha consentito al codice che ancora usava la classe Object di coesistere (sebbene con alcune limitazioni) nello stesso run-time system. Nello stesso tempo l'introduzione del prefisso di due lettere \u00e8 diventato una sorta di surrogato alla mancanza in Objective C degli spacename (o Namespaces che dir si voglia). Usare un prefisso per creare un identificatore di package informale \u00e8 diventata un'abitudine standard nella comunit\u00e0 di programmatori Objective C.\nObjective C 2.0.\nAlla Worldwide Developers Conference del 2006, Apple ha annunciato l'uscita di \"Objective C 2.0\" i cui contenuti sono la garbage collection, migliorie nella sintassi, miglioramenti delle prestazioni del run-time e il supporto ai 64-bit. Non \u00e8 ancora noto quando queste evoluzioni saranno supportate nel run-time GNU, sebbene lo siano gi\u00e0 in Mac OS X Leopard.\nGarbage collection.\nObjective C 2.0 consente la garbage collection, ma in maniera dipendente dal sistema operativo. Tuttavia \u00e8 possibile usarla in modo retro-compatibile, in modo che il codice sorgente scritto per versioni precedenti continui a funzionare.\nPropriet\u00e0.\nMentre precedentemente le variabili d'istanza richiedevano metodi espliciti di lettura e scrittura (detti \"getters\" e \"setters\"), Objective C 2.0 introduce le propriet\u00e0 (\"property\") con la seguente sintassi:\n@interface Persona: NSObject {\n @property(readonly) NSString *nome;\n @property(readonly) int eta;\n -(id)initWithName:(NSString)nome eta:(int)eta;\n @end\nUna volta inserite nell'interfaccia, si pu\u00f2 accedere alle propriet\u00e0 usando la notazione descritta nell'esempio:\nNSString *nome = unaPersona.nome;\nIl compilatore traduce questa notazione in chiamate di metodi accessori. L'istruzione precedente \u00e8 equivalente a:\nNSString *nome = [unaPersona nome];\nEnumerazione veloce.\nInvece di usare un oggetto enumeratore per operare iterazioni all'interno di una raccolta di oggetti, Objective C 2.0 offre una sintassi di ciclo dedicata; riprendendo l'esempio precedente:\nfor (Persona *persona in laGente)\n NSLog(@\"%@ ha %i anni.\", persona.nome, persona.eta);\nPortable Object Compiler.\nOltre alle implementazioni GCC/NeXT/Apple, che hanno aggiunto diverse estensioni a quella originale di Stepstone, esiste un'altra implementazione Open Source di Objective C che aggiunge un set di estensioni lievemente differente: il \"Portable Object Compiler\" implementa tra l'altro anche dei blocchi di codice sullo stile Smalltalk.\nSintassi.\nL'Objective C \u00e8 un sottile strato posto \"sopra\" il linguaggio C; C quindi \u00e8 un sottoinsieme stretto dell'Objective C. Ne consegue che \u00e8 possibile compilare un qualsiasi programma scritto in C con un compilatore Objective C. La gran parte della sintassi (clausole del preprocessore, espressioni, dichiarazioni e chiamate di funzioni) \u00e8 derivata da quella del C, mentre la sintassi relativa alle caratteristiche object-oriented \u00e8 stata creata per ottenere la comunicazione a scambio di messaggi simile a quella di Smalltalk.\nMessaggi.\nLa sintassi aggiunta rispetto al C \u00e8 intesa al supporto della programmazione ad oggetti. Il modello di programmazione dell'Objective C \u00e8 basato sullo scambio di messaggi tra oggetti cos\u00ec come avviene in Smalltalk. Tale modello \u00e8 differente da quello di Simula, che viene usato in numerosi linguaggi quali, tra gli altri, il C++. Questa distinzione \u00e8 semanticamente importante e consiste principalmente nel fatto che in Objective C non si \"chiama un metodo\", ma si \"invia un messaggio\".\nSi dice che un oggetto chiamato \"ogg\" la cui classe implementa il metodo \"faiQualcosa\", \"risponde\" al messaggio \"faiQualcosa\". L'invio del messaggio \"faiQualcosa\" all'oggetto \"ogg\" \u00e8 espresso da:\n[ogg faiQualcosa];\nmentre l'azione equivalente in C++ e Java sarebbe espressa da:\nogg.faiQualcosa();\nIn questo modo \u00e8 possibile inviare messaggi ad un oggetto anche se l'oggetto \"non \u00e8 capace\" di rispondere. Questo differisce dai linguaggi tipizzati staticamente come C++ e Java nei quali tutte le chiamate devono essere di metodi predefiniti.\nInterfacce e implementazioni.\nL'Objective C richiede che l'interfaccia e l'implementazione di una classe siano dichiarati in blocchi di codice differenti. Per convenzione l'interfaccia \u00e8 messa in un file con suffisso \".h\", mentre l'implementazione in un file con suffisso \".m\".\nInterfaccia.\nL'interfaccia di una classe \u00e8 solitamente definita in un file \".h\". La convenzione usata \u00e8 quella di assegnare il nome al file basandosi sul nome della classe, nell'esempio \"NomeDellaClasse.h\".\n //definizione dell'interfaccia: \"NomeDellaClasse.h\"\n #import \"NomeDellaSuperclasse.h\"\n @interface NomeDellaClasse : NomeDellaSuperclasse\n //variabili d'istanza\n int variabileIntera;\n float variabileFloat;\n //metodi di classe\n + metodoDiClasse1\n + metodoDiClasse2\n //metodi di istanza\n - metodoDiIstanza1\n - metodoDiIstanza2\n @end\nIl segno meno (-) denota i metodi d'istanza, mentre il segno pi\u00f9 (+) quello di classe (analoghi alle funzioni statiche del C++). Si noti la differenza di significato con le convenzioni dei diagrammi UML dove i due segni rappresentano rispettivamente i metodi privati e pubblici.\nImplementazione.\nL'interfaccia dichiara solamente i prototipi dei metodi e non i metodi stessi che vengono inseriti nell'implementazione. L'implementazione \u00e8 solitamente scritta in un file con estensione \".m\".\nLa convenzione usata \u00e8 quella di assegnare il nome al file basandosi sul nome della classe, nell'esempio \"NomeDellaClasse.m\"\n //definizione dell'implementazione: \"NomeDellaClasse.m\"\n #import \"NomeDellaClasse.h\"\n @implementation NomeDellaClasse\n + metodoDiClasse1\n // implementazione\n + metodoDiClasse2\n // implementazione\n - metodoDiIstanza1\n // implementazione\n - metodoDiIstanza2\n // implementazione\n @end\nI metodi sono scritti in maniera diversa dalle funzioni in stile C. Ad esempio, una funzione, sia in C che in Objective C segue la seguente forma generale:\n int fai_la_radice_quadrata(int i)\n return radice_quadrata(i);\nche avr\u00e0 come prototipo:\nint fai_la_radice_quadrata(int);\nL'implementazione come metodo diverr\u00e0:\n - (int) fai_la_radice_quadrata:(int) i\n return [self radice_quadrata: i];\nUn approccio pi\u00f9 canonico alla scrittura del metodo sarebbe quello di citare il primo argomento nel nome del selettore:\n - (int) faiLaRadiceQuadrataDiInt: (int) i\n return [self radiceQuadrataDiInt:i];\nQuesta sintassi pu\u00f2 apparire complicata, ma consente di assegnare i nomi ai parametri, ad esempio:\n - (int) changeColorWithRed:(int) r green:(int) g blue:(int) b\npu\u00f2 essere invocato cos\u00ec:\n [myColor changeColorWithRed:5 green:2 blue:6];\nLe rappresentazioni interne di questi metodi possono variare con le diverse implementazioni di Objective C.\nSe \"MyColor\", nell'esempio precedente, fosse della classe \"Color\", internamente il metodo d'istanza \"-changeColorWithRed:green:blue:\" potrebbe essere etichettato \"_i_Color_changeColorWithRed_green_blue\", dove \"i\" seguito dal nome della classe, si riferisce al fatto che \u00e8 un metodo d'istanza ed i due punti (:) sono sostituiti dal trattino basso (_). Dato che l'ordine dei parametri fa parte del nome del metodo, esso non pu\u00f2 essere cambiato.\nIn ogni caso i nomi interni delle funzioni sono usati raramente in maniera diretta e generalmente anche i messaggi inviati sono convertiti in funzioni definite in librerie di run-time e non accedono direttamente ai nomi interni. Ci\u00f2 \u00e8 dovuto anche al fatto che al momento della compilazione non sempre si conosce quale metodo sar\u00e0 effettivamente chiamato, perch\u00e9 la classe del destinatario (l'oggetto a cui viene inviato il messaggio) potrebbe essere sconosciuta fino al run-time.\nProtocolli.\nObjective C \u00e8 stato esteso da NeXT per introdurre il concetto di ereditariet\u00e0 multipla di specifica, ma non di implementazione, attraverso l'uso dei protocolli. Questo \u00e8 un pattern ottenibile sia mediante una forma di ereditariet\u00e0 multipla da una classe astratta (come in C++), sia (come pi\u00f9 comunemente in Java o C#) mediante l'uso di un'interfaccia (anche in c++ ci sono le interfacce, anche se non esiste una keyword esplicita per dichiararle). Objective C fa uso di entrambi i protocolli, chiamati \"protocolli informali\" e di protocolli imposti dal compilatore detti \"protocolli formali\".\nUn protocollo informale \u00e8 una lista di metodi che possono essere implementati da una classe. Viene specificato nella documentazione, dato che non \u00e8 presente esplicitamente nel linguaggio. I protocolli informali spesso includono metodi opzionali, dove l'implementazione del metodo pu\u00f2 cambiare il comportamento della classe.\nAd esempio una classe con un campo di testo potrebbe avere un \"delegato\" che dovrebbe implementare un protocollo informale con un metodo opzionale di autocompletamento. Il campo di testo scopre se il delegato implementa o meno il metodo (attraverso il meccanismo della riflessione), e, in caso positivo, lo chiama per supportare l'autocompletamento.\nUn protocollo formale \u00e8 simile ad un'interfaccia Java o C#. Esso consiste di una lista di metodi che ogni classe pu\u00f2 dichiarare di implementare. Il compilatore segnaler\u00e0 un errore se la classe non implementa ogni metodo dei protocolli che dichiara. Il concetto Objective C di protocolli differisce da quello di interfacce di Java e C# nel fatto che una classe pu\u00f2 implementare un protocollo senza dichiararlo esplicitamente. La differenza non \u00e8 individuabile all'esterno del codice. I protocolli formali non possono fornire nessuna implementazione, essi assicurano semplicemente ai chiamanti che le classi che sono conformi al protocollo forniranno le implementazioni. Nelle librerie NeXT/Apple, i protocolli sono usati di frequente dal sistema ad oggetti distribuiti per rappresentare le capacit\u00e0 di un oggetto eseguito su di un sistema remoto.\nLa sintassi\n @protocol Locking\n - (void)lock;\n - (void)unlock;\n @end\nindica che esiste un'idea astratta di locking che pu\u00f2 essere usata; quando \u00e8 dichiarata in una definizione di classe\n @interface NomeClasse : NomeSuperClasse &lt;Locking&gt;\n @end\nindica che le istanze di \"NomeClasse\" forniranno un'implementazione per i due metodi d'istanza come meglio crederanno. Questa specifica astratta \u00e8 particolarmente utile per descrivere il comportamento desiderato ad esempio di plugin senza porre nessuna limitazione su quella che dovr\u00e0 essere la gerarchia d'implementazione.\nTipizzazione dinamica.\nObjective C (come Smalltalk) pu\u00f2 usare la tipizzazione dinamica; ovvero rende possibile, per aumentare la flessibilit\u00e0, inviare ad un oggetto un messaggio non definito nella propria interfaccia. In Objective C un oggetto pu\u00f2 \"catturare\" questo messaggio e pu\u00f2 inviarlo ad un altro oggetto (che pu\u00f2 rispondere correttamente o inviare a sua volta il messaggio ad un altro oggetto e cos\u00ec via). Questo comportamento \u00e8 chiamato \"forwarding\" (in italiano: \"inoltro\") o \"delega\" del messaggio (si veda sotto). In alternativa, \u00e8 possibile usare un gestore degli errori nel caso il messaggio non possa essere inoltrato. Nel caso l'oggetto non inoltri il messaggio, non gestisca l'errore o non risponda sar\u00e0 generato un errore a tempo di esecuzione.\nInformazioni di tipizzazione statica possono essere aggiunte eventualmente alle variabili. Tali informazioni sono controllate nel compile-time. Nelle istruzioni seguenti, vengono fornite informazioni di tipo sempre pi\u00f9 specifiche. Le istruzioni sono equivalenti durante l'esecuzione, ma le informazioni consentono al compilatore di avvisare il programmatore se gli argomenti passati non corrispondono ai tipi specificati. Nella prima istruzione, l'oggetto deve conformarsi al protocollo \"aProtocol\" e, nella seconda, deve essere un membro della classe \"NSNumber\".\n- setMyValue:(id &lt;aProtocol&gt;) foo;\n- setMyValue:(NSNumber*)foo;\nLa tipizzazione dinamica pu\u00f2 essere una caratteristica molto potente. Se si implementano classi container usando linguaggi a tipizzazione statica come Java (prima della versione 1.5), il programmatore \u00e8 costretto a scrivere classi container per oggetti generici e poi usare la conversione di tipo per adattarli ad oggetti specifici; tale conversione, comunque, contraddice la disciplina semantica della tipizzazione statica.\nForwarding.\nDato che Objective C permette l'invio di un messaggio ad un oggetto che potrebbe non rispondere ad esso, l'oggetto pu\u00f2 gestire tale messaggio in altri modi. Uno di questi potrebbe consistere nel suo \"inoltro\" (in inglese: \"forwarding\") ad un altro oggetto che sia in grado di rispondere. Il forwarding pu\u00f2 essere usato per implementare semplicemente alcuni design pattern quali l'Observer pattern o il Proxy pattern.\nIl run-time system di Objective C specifica una coppia di metodi della classe codice_1\n- (retval_t) forward:(SEL) sel :(arglist_t) args; // con GCC\n- (id) forward:(SEL) sel :(marg_list) args; // con sistemi NeXT/Apple\n- (retval_t) performv:(SEL) sel :(arglist_t) args; // con GCC\n- (id) performv:(SEL) sel :(marg_list) args; // con sistemi NeXT/Apple\ne se un oggetto vuole implementare il forwarding necessita solamente di \"sovrascrivere\" i metodi di forwarding per definire il proprio comportamento. I metodi di azione codice_2 non necessitano override.\nEsempio.\nEcco un esempio di programma che illustra i fondamenti del forwarding.\n #import &lt;objc/Object.h&gt;\n @interface Forwarder : Object\n id recipient; //L'oggetto a cui vogliamo inoltrare il messaggio \n \n //Metodi accessori\n - (id) recipient;\n - (void) setRecipient:(id) _recipient; \n @end\n #import \"Forwarder.h\"\n @implementation Forwarder\n - forward: (SEL) sel : (marg_list) args\n /*\n * Controlla se il destinatario risponde effettivamente al messaggio.\n * Ci\u00f2 potrebbe o meno essere desiderabile, ad esempio, se un destinatario\n * non risponde al messaggio, potrebbe inoltrare egli stesso il messaggio.\n if([recipient respondsTo:sel]) \n return [recipient performv: sel : args];\n else\n return [self error:\"Il destinatario non risponde\"];\n \n - (id) setRecipient: (id) _recipient\n recipient = _recipient;\n return self;\n \n - (id) recipient\n return recipient;\n @end\n #import &lt;objc/Object.h&gt;\n // Un semplice oggetto destinatario.\n @interface Recipient : Object\n - (id) hello;\n @end\n #import \"Recipient.h\"\n @implementation Recipient\n - (id) hello\n printf(\"Il destinatario ti saluta!\\n\");\n return self;\n \n @end\n #import \"Forwarder.h\"\n #import \"Recipient.h\"\n int\n main(void)\n Forwarder *forwarder = [Forwarder new];\n Recipient *recipient = [Recipient new];\n [forwarder setRecipient:recipient]; //Setta il destinatario \n * Si noti che il \"forwarder\" non risponde al messaggio!\n * Esso sar\u00e0 inoltrato. Tutti i metodi non riconosciuti saranno\n * inoltrati al destinatario (se il destinatario li gestisce,\n * come detto in \"Forwarder\").\n [forwarder hello]; \n return 0;\nNote.\nSe dovessimo compilare l'esempio, il compilatore segnalerebbe\n $ gcc -x objective-c -Wno-import Forwarder.m Recipient.m main.m -lobjc\n main.m: In function `main':\n main.m:12: warning: `Forwarder' does not respond to `hello'\nIl compilatore segnala ci\u00f2 che \u00e8 stato spiegato prima, che codice_3 non risponde al messaggio. In certi casi, questa segnalazione pu\u00f2 aiutare a trovare degli errori, ma in questo caso pu\u00f2 essere ignorata dato che \u00e8 stato implementato il forwarding. Per eseguire il programma baster\u00e0:\n $ ./a.out\n Recipient says hello!\nCategorie.\nL'esperienza del mondo della programmazione strutturata aveva dimostrato che uno dei modi per migliorare la struttura del codice sorgente \u00e8 quello di suddividerlo in parti pi\u00f9 piccole. Per migliorare questo processo Objective C ha introdotto il concetto di \"categoria\".\nLe categorie permettono di aggiungere separatamente metodi ad una classe. Il programmatore pu\u00f2 mettere dei gruppi di metodi correlati in una categoria per renderli pi\u00f9 leggibili. Ad esempio, \u00e8 possibile creare una categoria \"ControlloOrtografico\" \"su\" un oggetto di tipo stringa per raccogliere in un unico punto tutti i metodi relativi al controllo ortografico.\nInoltre, i metodi inseriti in una categoria, sono aggiunti alla classe al run-time. In questo modo le categorie consentono al programmatore di aggiungere metodi ad una classe esistente senza necessit\u00e0 di ricompilazione e senza la necessit\u00e0 di avere il codice sorgente della stessa. Nell'esempio, se il sistema a disposizione non fornisce il supporto del controllo ortografico nell'implementazione della classe Stringa, \u00e8 possibile aggiungerlo senza modificarne il sorgente.\nI metodi inseriti nelle categorie sono virtualmente parte della classe quando il programma \u00e8 in esecuzione. Una categoria accede inoltre a tutte le variabili d'istanza della classe, anche quelle private.\nLe categorie forniscono una soluzione ai problemi legati alla \"fragilit\u00e0 delle classi base\" per ci\u00f2 che concerne i metodi.\nSe si dichiara un metodo in una categoria con la stessa firma di un metodo gi\u00e0 esistente in una classe, viene adottato il metodo della categoria. In questo modo le categorie, non solo possono aggiungere metodi alle classi, ma possono anche sostituire metodi gi\u00e0 esistenti. Questa caratteristica pu\u00f2 essere usata per correggere errori in altre classi, semplicemente riscrivendone i metodi, o per cambiare il comportamento di una classe in un dato programma. Se due categorie hanno metodi con la stessa firma, non \u00e8 definito quale metodo andr\u00e0 effettivamente in esecuzione.\nDiversi linguaggi hanno tentato di aggiungere questa caratteristica in vari modi. Il linguaggio TOM ha portato ulteriormente avanti il concetto consentendo anche di aggiungere variabili. Altri linguaggi, come ad esempio il Self, hanno adottato invece soluzioni orientate ai prototipi,\nEsempio.\nQuesto esempio costruisce una classe codice_4, definendo prima una classe base con solo pochi metodi implementati e aggiungendo in seguito due categorie, codice_5 e codice_6, che estendono la classe base. Anche se queste categorie possono accedere alle variabili private della classe base, \u00e8 buona norma accedere a tali variabili attraverso metodi di servizio che aiutano a tenere le categorie il pi\u00f9 indipendenti possibili dalle classi che estendono. Questo \u00e8 un tipico caso di uso delle categorie per aggiungere o modificare certi metodi della classe base (anche se non \u00e8 considerata una buona abitudine quella di usare le categorie per sovrascrivere le sottoclassi).\n@interface Integer : Object\n int integer;\n- (int) integer;\n- (id) integer: (int) _integer;\n@end\n@implementation Integer\n- (int) integer\n return integer;\n- (id) integer: (int) _integer\n integer = _integer;\n return self;\n@end\n@interface Integer (Arithmetic)\n- (id) add: (Integer *) addend;\n- (id) sub: (Integer *) subtrahend;\n@end\n@implementation Integer (Arithmetic) \n- (id) add: (Integer *) addend\n return [self integer: [self integer] + [addend integer]];\n- (id) sub: (Integer *) subtrahend\n return [self integer: [self integer] - [subtrahend integer]];\n@end\n@interface Integer (Display)\n- (id) showstars;\n- (id) showint;\n@end\n@implementation Integer (Display) \n- (id) showstars\n int i, x = [self integer];\n for(i=0; i &lt; x; i++)\n printf(\"*\");\n printf(\"\\n\");\n return self;\n- (id) showint\n printf(\"%d\\n\", [self integer]);\n return self;\n@end\nint main(void)\n Integer *num1 = [Integer new], *num2 = [Integer new];\n int x;\n printf(\"Enter an integer: \");\n scanf(\"%d\", &amp;x);\n [num1 integer:x];\n [num1 showstars];\n printf(\"Enter an integer: \");\n scanf(\"%d\", &amp;x);\n [num2 integer:x];\n [num2 showstars];\n [num1 add:num2];\n [num1 showint];\nNote.\nla compilazione si effettua cos\u00ec:\n gcc -x objective-c main.m Integer.m Arithmetic.m Display.m -lobjc\nSi pu\u00f2 provare ad omettere le linee codice_7 e codice_8 e ad omettere codice_9 in compilazione. Il programma girer\u00e0 lo stesso. Ci\u00f2 significa che \u00e8 possibile aggiungere o togliere categorie, dato che se non si ha bisogno di una certa funzionalit\u00e0 offerta da una categoria, basta semplicemente escluderla dalla compilazione.\nPosing.\nObjective C permette ad una classe di sostituirne completamente un'altra; questo meccanismo \u00e8 detto \"posing\" (dall'inglese \"pose as\": fingersi per qualcun altro). La classe sostituita \u00e8 chiamata \"classe target\" e la classe che sostituisce \u00e8 chiamata \"classe posing\". Tutti i messaggi inviati alla classe target vengono ricevuti in sua vece dalla classe posing. Esistono numerose restrizioni da rispettare per effettuare il posing:\nIl posing, similmente alle categorie, consente un aumento globale delle classi esistenti e permette due possibilit\u00e0 assenti nelle categorie:\nAd esempio:\n @interface CustomNSApplication : NSApplication\n @end\n @implementation CustomNSApplication\n - (void) setMainMenu: (NSMenu*) menu\n // fa qualcosa col menu\n @end\n class_poseAs ([CustomNSApplication class], [NSApplication class]);\nQuesto intercetta ogni invocazione a setMainMenu di NSApplication.\nIl posing \u00e8 stato dichiarato deprecato con Mac OS X Leopard e non \u00e8 disponibile nei run-time a 64 bit.\n#import.\nIn C, la direttiva del precompilatore \"#include\" consente di inserire un intero file prima dell'inizio effettivo della compilazione. Objective-C aggiunge a questa la direttiva \"#import\", che oltre a svolgere lo stesso ruolo della precedente, evita di includere il file qualora sia gi\u00e0 stato incluso in precedenza.\nAd esempio, il file A include i file X e Y, ma X e Y includono ciascuno il file Q, in questo caso Q verrebbe incluso due volte nel file risultante causando cos\u00ec delle definizioni duplicate e quindi un errore in compilazione. Se il file Q venisse incluso con la direttiva \"#import\", solo la prima inclusione verrebbe effettivamente effettuata e tutte le successive verrebbero ignorate.\nAlcuni compilatori, compreso GCC, supportano la clausola \"#import\" anche per il linguaggio C; il suo uso viene comunque scoraggiato sulla base del fatto che l'utilizzatore dei file da includere dovrebbe distinguere quali file includere solo una volta da quelli progettati per essere inclusi pi\u00f9 volte. Questo onere dovrebbe in teoria essere a carico dell'implementatore del file da includere che pu\u00f2 usare la direttiva \"#pragma once\" o usare la tradizionale tecnica:\n// ... contenuto di header.h ...\nIn questo caso le direttive \"#include\" e \"#import\" diventano equivalenti.\nAltre caratteristiche.\nObjective C ha incluso sin dal suo apparire una lista di caratteristiche che sono tuttora in via di acquisizione in altri linguaggi, oltre ad alcune che sono rimaste sue uniche prerogative. Ci\u00f2 ha permesso di mettere in luce, partendo dalla realizzazione di Cox (ed in seguito da quella di NeXT), che alcuni considerazioni superano i concetti pi\u00f9 strettamente legati al linguaggio. Il sistema deve essere usabile e flessibile nel complesso per poter essere pienamente fruibile.\nObjective C++.\nObjective C++ \u00e8 un front-end del compilatore gcc in grado di compilare codice sorgente che usa una sintassi combinazione di C++ e Objective C. Objective C++ aggiunge a C++ le stesse estensioni che Objective C aggiunge a C. Dato che nulla \u00e8 stato fatto per unificare le differenze semantiche tra i due linguaggi, sono state applicate alcune restrizioni:\nAnalisi del linguaggio.\nL'implementazione dell'Objective C usa un semplice run-time system scritto in linguaggio C che aumenta di poco la dimensione delle applicazioni. Al contrario, la maggior parte dei sistemi object-oriented esistenti quando fu creato (e Java tuttora) usava una grossa macchina virtuale invasiva per l'intero sistema. I programmi scritti in Objective C tendono ad essere di poco pi\u00f9 grandi delle dimensioni del loro codice oggetto e delle librerie usate (che generalmente non devono essere incluse nel codice distribuito), al contrario ad esempio dei sistemi Smalltalk dove grandi quantit\u00e0 di memoria sono necessarie semplicemente per aprire una finestra.\nIl linguaggio pu\u00f2 essere implementato con un compilatore C (in GCC, prima come un preprocessore ed in seguito come un modulo del compilatore) piuttosto che con un nuovo compilatore. Ci\u00f2 consente all'Objective C di sfruttare l'enorme mole di codice, librerie e strumenti gi\u00e0 esistenti in C che pu\u00f2 essere adattata in Objective C per fornire un'interfaccia object-oriented. Tutte questi fattori riducono le barriere d'ingresso al nuovo linguaggio, fattore che costitu\u00ec il problema principale di Smalltalk negli anni ottanta.\nLe prime versioni di Objective C non supportavano la garbage collection. Al tempo questa scelta fu oggetto di discussioni e in molti (ai tempi di Smalltalk) la consideravano un lungo \"tempo morto\" in cui il sistema era reso non pi\u00f9 utilizzabile. Anche se qualche implementazione di terze parti (principalmente GNUstep) aveva gi\u00e0 aggiunto questa caratteristica, \u00e8 stata implementata da Apple una tecnica simile tramite ARC in Mac OS X Leopard, ma non \u00e8 disponibile per applicazioni implementate per versioni precedenti del sistema operativo.\nUn'altra critica comunemente fatta all'Objective C \u00e8 quella di non avere un supporto nativo per i namespace. I programmatori sono perci\u00f2 costretti ad aggiungere prefissi in maniera pi\u00f9 o meno arbitraria ai nomi delle classi che implementano, fatto che pu\u00f2 causare collisioni. Dal 2007 tutte le classi e le funzioni di macOS in ambiente Cocoa hanno il prefisso \"NS\" (es. \"NSObject\" o \"NSButton\") per identificarle chiaramente; \"NS\" deriva dal nome delle classi definite durante lo sviluppo di NeXTSTEP.\nDato che Objective C \u00e8 uno stretto superinsieme del C, non tratta i tipi primitivi del C come first-class object.\nA differenza del C++, Objective C non supporta l'overloading degli operatori, consente l'ereditariet\u00e0 solo diretta da una singola classe (vietando cos\u00ec l'ereditariet\u00e0 multipla). Dato che il linguaggio Java venne influenzato dall'Objective C, la decisione di usare l'ereditariet\u00e0 singola venne portata anche in Java. In alternativa all'ereditariet\u00e0 multipla possono essere usate le categorie ed i protocolli.\nDifferenze filosofiche tra Objective C e C++.\nIl progetto e l'implementazione del C++ e dell'Objective C rappresentano due diversi approcci all'estensione del C.\nOltre alla programmazione strutturata del C, C++ supporta direttamente la programmazione ad oggetti, la programmazione generica e la metaprogrammazione. C++ \u00e8 inoltre corredato di una estesa libreria standard che include numerose classi container. L'Objective C, invece, aggiunge solo delle caratteristiche object-oriented al C; esso, nella sua versione pi\u00f9 \"pura\" non offre lo stesso in termini di librerie standard, ma in molti contesti dove viene usato, viene corredato di una libreria sul modello di quella di OpenStep, di Cocoa o di GNUstep le quali forniscono funzionalit\u00e0 simili a quelle offerte dalla libreria standard di C++.\nUn'altra notevole differenza consiste nel fatto che l'Objective C fornisce un maggior supporto run-time alla riflessione rispetto a C++. In Objective C si pu\u00f2 interrogare un oggetto riguardo alle sue stesse propriet\u00e0, ad esempio se possa o meno rispondere ad un dato messaggio, mentre in C++ ci\u00f2 \u00e8 impossibile a meno di fare ricorso a librerie esterne. Comunque \u00e8 possibile chiedere se due oggetti sono o meno dello stesso tipo (inclusi i tipi predefiniti) e se un oggetto \u00e8 istanza di una data classe (o superclasse).\nL'uso della riflessione fa parte di una pi\u00f9 ampia distinzione tra caratteristiche dinamiche (run-time) e statiche (compile-time) dei linguaggi. Sebbene sia Objective C che C++ implementino un misto di entrambe le caratteristiche, Objective C \u00e8 decisamente pi\u00f9 orientato verso le decisioni dinamiche, mentre C++ verso quelle effettuate al momento della compilazione."}
{"id": "60401", "revid": "84184", "url": "https://it.wikipedia.org/wiki?curid=60401", "title": "Valente", "text": ""}
{"id": "60403", "revid": "386804", "url": "https://it.wikipedia.org/wiki?curid=60403", "title": "Colonna sonora", "text": "La colonna sonora \u00e8 l'insieme di suoni che fanno parte di un film o pi\u00f9 in generale di un prodotto audiovisivo, ed \u00e8 di solito divisa nelle tre categorie di voce, musica e rumori o effetti (il suono di un'opera composta da immagini e da un suono considerato invece negli aspetti tecnici \u00e8 il sonoro).\nIn un'accezione pi\u00f9 ristretta e impropria la colonna sonora \u00e8 soltanto la musica di un'opera composta da immagini e da suoni: in questo senso \u00e8 talvolta indicata con la sigla inglese (\"original soundtrack\", \"traccia sonora originale\", dove \"originale\" indica che \u00e8 stata composta espressamente per una determinata opera).\nLa colonna sonora \u00e8 strutturata in modo che abbia un nesso logico con le immagini che si susseguono nei film o potrebbe anche solamente ispirarsi al tipo di musica che viene girata nel territorio in cui \u00e8 registrato il film oppure potrebbe anche non avere un nesso logico.\nA livello materiale, infine, la colonna sonora \u00e8 l'area della pellicola cinematografica in cui \u00e8 registrato il suono.\nLe sole musiche di un film (che siano originali o meno) in gergo tecnico cinematografico vengono dette anche \"colonna musicale\".\nEtimologia.\nIl termine \"colonna sonora\" \u00e8 nato in ambito cinematografico, dove il suono spesso \u00e8 registrato sulla pellicola cinematografica in senso longitudinale in un'area ben delimitata, otticamente o, pi\u00f9 di rado, magneticamente, che pu\u00f2 essere chiamata \"colonna\".\nPer estensione per colonna sonora s'intendono i contenuti sonori registrati in tale area, significato che in seguito \u00e8 diventato quello pi\u00f9 utilizzato e conosciuto e che si \u00e8 esteso a una qualunque opera composta da immagini e da suono. \nCinema.\nPrecedentemente all'innovazione tecnica del sonoro,I film muti di particolare rilevanza e successo erano proiettati con un accompagnamento musicale eseguito in diretta da un'orchestra presente in sala, o pi\u00f9 spesso con un accompagnamento al pianoforte. Le musiche eseguite erano per\u00f2 musiche di repertorio, senza particolari legami con il film, non pensate e composte espressamente. \nLa prima colonna sonora espressamente realizzata per un film fu scritta per il Film Cabiria del 1914, ad opera dei compositori Ildebrando Pizzetti e Manlio Mazza. Il film , proiettato negli USA nel 1915, fu talmente apprezzato da spingere alla realizzazione di un accompagnamento musicale anche per il film The birth of a nation del 1916, prima colonna sonora ( realizzata da Joseph Carl Breil) per un film statunitense, mentre la vendita di colonne sonore di film divenne la norma a partire dagli anni trenta.\nAlcune musiche per film sono rimaste memorabili nella storia del cinema. Alcuni sodalizi celebri tra compositori e registi sono diventati tratto distintivo della filmografia di questi ultimi: si pensi a Sergej Prokofiev per Sergei Eisenstein, Bernard Herrmann per Alfred Hitchcock, Nino Rota per Federico Fellini, Piero Piccioni per Francesco Rosi ed Alberto Sordi, Armando Trovajoli per Dino Risi ed Ettore Scola, Ennio Morricone per Sergio Leone e per Giuseppe Tornatore, Danny Elfman per Tim Burton, John Williams per Steven Spielberg e per George Lucas, Zbigniew Preisner per Krzysztof Kie\u015blowski, Joe Hisaishi per Hayao Miyazaki, Nicola Piovani per Roberto Benigni o Angelo Badalamenti per David Lynch e Hans Zimmer per Christopher Nolan.\nVideogiochi.\nNei videogiochi inizialmente le colonne sonore venivano prodotte dallo stesso team di sviluppo del software. In seguito le case di produzione si sono affidate ad artisti esterni, alcuni dei quali molto rinomati e provenienti spesso dal cinema. Le colonne sonore solitamente sono pubblicate su CD o messe in vendita su canali di distribuzione online.\nProprio come nella storia del cinema, alcune colonne sonore videoludiche hanno ricevuto valutazioni e giudizi estremamente positivi da parte di vari siti web e riviste. Questa \u00e8 la lista dei videogiochi lodati per le loro colonne sonore:\nTra queste, la colonna sonora di Final Fantasy VI \u00e8 stata nominata dai siti web Soundtrack Central e GameSpot la migliore dei videogiochi."}
{"id": "60404", "revid": "104485", "url": "https://it.wikipedia.org/wiki?curid=60404", "title": "Shabbat", "text": "Nella religione ebraica lo Shabbat (detto anche Shabbath, Shabbos secondo la pronuncia ashkenazita, Shabbes come dicono i religiosi in yiddish, Shabat o anche Sciabbadde), in ebraico: \u05e9\u05d1\u05ea, \u00e8 la festa del riposo, che \u00e8 celebrata ogni sabato. \nEtimologia.\nLa parola ebraica \"Shabat\" proviene dal verbo ebraico \"shabat\", che letteralmente significa \"smettere\", inteso come smettere di compiere alcune azioni. Tuttavia l'origine si potrebbe anche ricollegare alla radice \u05e9\u05b6\u05c1\u05d1\u05b7\u05e2 (shev'ah), che significa sette. L'ebreo osservante dello Shabat viene definito \"Shomer Shabat\": \"osserverai e custodirai\".\nInterpretazione.\nSebbene \"Shabat\" o la sua versione anglicizzata \"Sabbath\" siano universalmente tradotti come \"riposo\" o \"tempo del riposo\", una traduzione pi\u00f9 letterale sarebbe \"lo smettere\" con l'induzione a \"smettere di lavorare\". Poich\u00e9 \"Shabat\" \u00e8 il giorno della cessazione del lavoro, sebbene il riposo ne sia un'implicazione, non \u00e8 necessariamente una connotazione della parola stessa.\nIn alternativa a questa interpretazione, vi \u00e8 traccia linguistica di questo termine presso le lingue Accadiche. Secondo la mitologia, dopo sei generazioni di dei (nel racconto babilonese Enuma Elish), nella settima generazione (in accadico shapattu o shapath/sabath), i nuovi dei, i figli e le figlie di Enlil e Ninlil, si rifiutarono di svolgere i loro doveri e continuarono nella loro opera di creazione; cos\u00ec Enki consiglia di creare i servi degli dei, l'umanit\u00e0, fatti di sangue e argilla.\nQuesta considerazione contribuisce anche a chiarire la questione teologica sul perch\u00e9, nel settimo giorno della creazione, cos\u00ec come riportato nel libro della Genesi, Dio abbia avuto bisogno di \"riposare\". Una volta compreso che Dio non ha \"riposato\" ma piuttosto ha \"smesso di lavorare\" si rientra in un'ottica biblicamente pi\u00f9 aderente alla figura di un Dio onnipotente che non ha necessit\u00e0 del riposo.\nFerma restando questa doverosa chiarificazione, questa voce seguir\u00e0 la traduzione pi\u00f9 comunemente accettata di \"Shabat\" con \"riposo sabatico\".\nDefinizione.\nIl precetto di osservare lo Shabbat \u00e8 ripetuto pi\u00f9 volte nella Torah; la citazione pi\u00f9 conosciuta \u00e8 nei Dieci Comandamenti (Esodo 20;8-11 e Deuteronomio 5;12-15), ma tale precetto viene ripetuto in Esodo 31:12-17 e 35;2-3, Levitico 19;3 e 19;30, 23;3, oltre a venir riferito dal profeta Isaia (56;4-6). Esistono poi numerose altre citazioni sullo Shabbat nel Tanakh.\nPoich\u00e9 la halakhah (la legge ebraica) identifica l'inizio del giorno con il tramonto, lo Shabbat inizia con il tramonto del venerd\u00ec sera e termina con quello del sabato sera (per la precisione con l'apparizione della terza stella nel cielo).\nStatus di festivit\u00e0.\nSebbene lo Shabbat non sia considerata una festivit\u00e0 da molte altre culture e religioni, l'ebraismo gli riconosce lo status di gioiosa festivit\u00e0. La halakhah riconosce lo Shabbat come la festivit\u00e0 pi\u00f9 importante del calendario ebraico.\nScopo.\nNel Tanakh (Bibbia Ebraica) e nel Siddur (il libro di preghiere ebraiche) si descrive lo Shabbat come avente due scopi:\nAzioni obbligatorie.\nSecondo la religione ebraica agli ebrei \u00e8 comandato da Dio di ricordare e osservare lo Shabbat. Queste due azioni sono rappresentate dall'accensione di due candele all'inizio dello Shabbat.\nSebbene molte delle regole dello Shabbat siano restrittive, il quarto dei Dieci comandamenti nell'Esodo ispira l'aspetto positivo dello shabbat:\nAzioni vietate.\nLa Halakhah proibisce al popolo ebraico lo svolgimento di qualsiasi forma di \"melachah\" (\"lavoro\" plurale: \"melachot\") durante lo Shabbat. Le \"Melachot\" non si riferiscono a quello che viene normalmente considerato lavoro, n\u00e9 coincide con la definizione di lavoro che d\u00e0 la fisica. Si riferisce invece a 39 attivit\u00e0 che il Talmud vieta di svolgere durante lo Shabbat agli Ebrei.\nNumerosi studiosi di Torah hanno osservato che queste attivit\u00e0 hanno in comune l'aspetto creativo o l'esercizio del controllo reciproco o dell'ambiente.\nQueste attivit\u00e0 sono state collegate a quelle necessarie per il regolare svolgimento dell'attivit\u00e0 del Tempio di Gerusalemme. Si tratta quindi delle attivit\u00e0 necessarie per la preparazione del Pane, degli abiti dei sacerdoti, per la preparazione dei sacrifici, per la scrittura e correzione dei rotoli della Torah, per la costruzione e manutenzione del tempio stesso.\nIl divieto del lavoro durante lo Shabbat viene infatti enunciato, nella Torah, poco dopo le istruzioni per la realizzazione dell'Arca santa.\nLe 39 attivit\u00e0 sono (Mishnah Shabbat 7:2):\nLe 39 melachot non sono tanto attivit\u00e0 quanto categorie di attivit\u00e0. Ad esempio, se \"setacciare\" tradizionalmente si riferisce alla separazione del grano dal loglio, nell'accezione talmudica si riferisce alla separazione di qualsiasi sostanza mischiata che renda immangiabile un cibo. In questo senso filtrare dell'acqua per renderla potabile ricade nell'attivit\u00e0 del setacciare, cos\u00ec come la pulitura di un pesce dalle spine. Durante lo Shabbat \u00e8 proibito viaggiare, per esempio oltre alcune miglia al di l\u00e0 della citt\u00e0 in cui si abiti o soggiorni. A ogni modo, quando una vita umana \u00e8 in pericolo, all'ebreo non \u00e8 solo consentito ma piuttosto prescritto di violare qualsiasi regola dello shabbat per tentare di salvare la vita a rischio in quel momento.\nOsservanza.\nLo Shabbat \u00e8 un giorno di celebrazione cos\u00ec come di preghiera. Tre pasti sono consumati durante lo Shabbat: il venerd\u00ec sera, sabato a pranzo e nel pomeriggio di sabato prima della conclusione dello Shabbat. Tutti gli ebrei sono incoraggiati a presenziare alle funzioni presso la Sinagoga durante lo Shabbat anche se non lo fanno abitualmente durante la settimana.\nA eccezione dello Yom Kippur, tutti i digiuni vengono posticipati di un giorno se coincidono con lo Shabbat.\nAttivit\u00e0 permesse.\nDurante lo Shabbat le seguenti attivit\u00e0 sono permesse e incoraggiate:\nLe seguenti attivit\u00e0 sono in accordo con la halakha, ma non sono obbligatorie:\nCitazione.\nIl filosofo ebreo Abraham Joshua Heschel scrive dello Shabbat:\nLo shabbat nel cristianesimo.\nI cristiani, dopo la predicazione di Paolo, hanno cominciato a celebrare il giorno di domenica, giorno della risurrezione di Cristo, abbandonando cos\u00ec gradualmente il sabato.\nLo Shabbat nelle altre religioni.\nLo \"Shabbat\" diede origine ai diversi giorni di preghiera e di astensione dal lavoro delle altre religioni monoteiste che dalla religione ebraica derivarono.\nIl giorno del riposo secondo la maggioranza della religione Cristiana \u00e8 la domenica. Tuttavia i Battisti del settimo giorno, la Chiesa Cristiana Avventista del Settimo Giorno, gli Avventisti del Settimo Giorno del Movimento di Riforma, la Chiesa avventista del riposo sabatico, il Giudaismo messianico, la House of Yahweh, i Davidiani, la Vera Chiesa di Ges\u00f9 e la Chiesa avventista del riposo sabatico osservano il riposo dalla sera del venerd\u00ec a quella del sabato, cos\u00ec come raccomandato dalla Bibbia.\nL'Islam ha un giorno di preghiera pubblica il venerd\u00ec. Diverse fonti non islamiche testimoniano, tuttavia, che i musulmani mantennero una tipologia di riposo simile allo Shabat per circa due secoli dopo la predicazione di Maometto. Tra questi menzioniamo il \"Tongdian\" di \"Du Huan\", testo cinese in pi\u00f9 volumi databile al IX secolo d.C.\nMusica sacra.\nNei tempi moderni molti compositori hanno scritto la musica sacra per il \" Kabbalat Shabbat \" tra cui:"}
{"id": "60405", "revid": "486946", "url": "https://it.wikipedia.org/wiki?curid=60405", "title": "Kabbalah", "text": ""}
{"id": "60406", "revid": "1632387", "url": "https://it.wikipedia.org/wiki?curid=60406", "title": "Sophia Loren", "text": "L'American Film Institute l'ha inserita al ventunesimo posto tra le maggiori interpreti femminili di tutti i tempi, ed \u00e8 stata onorata con una stella sulla celebre Hollywood Walk of Fame. \nEntra a far parte della settima arte molto giovane e si impone agli inizi degli anni cinquanta, grazie ai suoi ruoli in film commedia come \"Pane, amore e...\" e in pellicole di stampo hollywoodiano, come ad esempio \"Un marito per Cinzia\" e \"La baia di Napoli\". Verr\u00e0 diretta nel 1960 da Vittorio De Sica ne \"La ciociara\", per il quale vinse il Premio Oscar, il primo dato ad un'attrice italiana per un film italiano. Nel 1991 le viene assegnato l'Oscar onorario. Altri suoi film che hanno fatto la storia del cinema italiano sono \"Una giornata particolare\", \"Ieri, oggi, domani\" e \"Matrimonio all'italiana\".\nDurante la sua carriera \u00e8 stata diretta, tra gli altri, da Sidney Lumet, Charlie Chaplin, Martin Ritt, George Cukor, Henry Hathaway, Dino Risi, Mario Monicelli, Ettore Scola e Vittorio De Sica e ha recitato accanto a Marcello Mastroianni, Marlon Brando, Cary Grant, John Wayne, Clark Gable e altri ancora. Ha vinto numerosi riconoscimenti, inclusi due premi Oscar, cinque premi Golden Globe, un Leone d'oro, un Grammy Award, una Coppa Volpi al Festival di Venezia, un Prix al Festival di Cannes, un Orso d'oro alla carriera al Festival di Berlino, un premio BAFTA, undici premi David di Donatello e quattro premi Nastri d'argento.\nBiografia.\nGiovinezza.\nSofia Costanza Brigida Villani Scicolone nacque a Roma, figlia di Romilda Villani (1910-1991), insegnante di pianoforte, e di Riccardo Mario Claudio Scicolone (1907-1976), affarista nel settore immobiliare. La madre aveva vinto nel 1932 un concorso per andare a Hollywood come sosia di Greta Garbo, ma per la forte opposizione dei suoi genitori rinunci\u00f2. Il padre (figlio del marchese agrigentino Scicolone Murillo) riconobbe la paternit\u00e0 della bambina, che chiam\u00f2 con il nome di sua madre, Sofia, di origine veneta; tuttavia, rifiut\u00f2 sempre di sposare Romilda che, per le conseguenti ristrettezze economiche si trasfer\u00ec con la piccola Sofia da Roma a Pozzuoli, presso la sua famiglia dove Sofia trascorse l'infanzia e i primi anni dell'adolescenza, durante la seconda guerra mondiale, in condizioni economiche precarie.\nIl porto e il magazzino di munizioni di Pozzuoli venivano spesso bombardati dalle forze aeree degli Alleati e nel corso di uno di questi bombardamenti, mentre Sofia correva nel rifugio antiaereo, fu colpita da una scheggia di \"shrapnel\", che la fer\u00ec al mento. Dopo questo incidente, la famiglia si trasfer\u00ec a Napoli, dove fu ospitata da lontani parenti; la nuova citt\u00e0 e la sua cultura, e in particolare Pozzuoli, saranno presenti costantemente nella vita e nella carriera della Loren, che in molti film recita in napoletano. Dopo la guerra, insieme alla famiglia, torn\u00f2 a Pozzuoli dove la nonna Luisa apr\u00ec nel salotto un piano-bar, vendendo liquori di ciliegia fatti in casa, mentre Romilda suonava il piano, la sorella Maria cantava e Sofia badava ai tavoli e lavava le stoviglie. Il posto divenne popolare presso i soldati americani, acquartierati nelle vicinanze.\nGli esordi.\nA quindici anni vinse il suo primo concorso di bellezza e con il premio in denaro torn\u00f2 a Roma insieme alla madre in cerca di successo ma entrambe vennero denunciate dal padre che non accettava la carriera della figlia nel mondo dello spettacolo, per una presunta attivit\u00e0 di prostituzione nella casa romana ma tutto si risolse con un chiarimento di fronte alle forze dell'ordine. A Roma partecip\u00f2 a vari concorsi di bellezza, fra cui Miss Italia del 1950 dove venne eletta Miss Eleganza; pos\u00f2 inoltre per fotoromanzi e partecip\u00f2 a diverse pellicole cinematografiche come comparsa o in ruoli marginali che a poco a poco le portarono visibilit\u00e0, essendo centrati sulle sue qualit\u00e0 estetiche. In un solo anno furono una quindicina i film nei quali fu scritturata.\nAffianc\u00f2 anche Corrado, allora divo della radio, nella conduzione di \"Rosso e nero\". La svolta arriv\u00f2 quando, sempre nel 1951, incontr\u00f2 il produttore Carlo Ponti che la not\u00f2 a un concorso di bellezza, dove lei era ospite, e il giorno dopo la ricevette nel suo studio per un colloquio e, rimasto colpito dalle sue potenzialit\u00e0, le offr\u00ec un contratto di sette anni. Inizi\u00f2 in questo periodo a usare nomi d'arte facendosi prima chiamare Sofia Lazzaro e poi Sophia Loren, cos\u00ec da presentarsi in modo pi\u00f9 \"internazionale\" su suggerimento del produttore Goffredo Lombardo che si ispir\u00f2 a quello dell'attrice svedese M\u00e4rta Tor\u00e9n.\nI film degli anni cinquanta.\nUno dei primi ruoli importanti con il nuovo nome fu a fianco di Alberto Sordi, interpretando Cleopatra e quello di una sua sosia in \"Due notti con Cleopatra\" di Mario Mattoli nel 1953; nello stesso anno \u00e8 coprotagonista in \"Ci troviamo in galleria\", esordio alla regia di Mauro Bolognini. L'anno seguente girer\u00e0 altri film in ruoli secondari come \"Carosello napoletano\", \"Un giorno in pretura\", nell'episodio \"Don Michele, Anna e il biliardo\" con Walter Chiari o \"Pellegrini d'amore\", o \"Tempi nostri\", con Tot\u00f2; lo stesso anno interpreter\u00e0 anche ruoli da protagonista in celebri commedie come il ruolo della pizzaiola Sofia in \"L'oro di Napoli\", che Vittorio De Sica le volle affidare soltanto poco dopo averla conosciuta e dopo un breve colloquio; segue \"Peccato che sia una canaglia\", di Alessandro Blasetti (tratto da un racconto di Alberto Moravia), dove incontra per la prima volta Marcello Mastroianni con il quale in futuro realizzer\u00e0 numerosi film; qui interpreta una giovane ladra che cercher\u00e0 con la sua esuberante bellezza di incastrare l'onesto tassista Paolo, che si difender\u00e0 con tutti i mezzi sia dalla giovane Lina e sia dal padre di lei, il professor Stroppiani, interpretato da Vittorio De Sica. Sempre nel 1954 girer\u00e0 \"Miseria e nobilt\u00e0\" di Mario Mattoli, con Tot\u00f2.\nNel 1955 i tre attori saranno protagonisti in \"La bella mugnaia\", commedia di Mario Camerini ambientata durante l'occupazione spagnola nel sud d'Italia; dello stesso anno \u00e8 \"Il segno di Venere\", diretto da Dino Risi, dove veste i panni di Agnese che, a causa della sua bellezza, mette in ombra la cugina Cesira di minuto aspetto, interpretata da Franca Valeri; segue \"Pane, amore e...\", con Vittorio De Sica, Tina Pica e diretti da Dino Risi, dove ha un altro ruolo da protagonista dove cercher\u00e0 con ogni mezzo possibile di sedurre il Maresciallo Carotenuto affinch\u00e9 le conceda una proroga per rimanere nella sua casa ed \u00e8 il seguito di \"Pane, amore e fantasia\" e \"Pane, amore e gelosia\" interpretati da Gina Lollobrigida, da sempre indicata come la sua storica rivale cinematografica.\nIl suo primo ruolo drammatico \u00e8 in un film diretto da Mario Soldati, \"La donna del fiume\". Con \"La fortuna di essere donna\" (1956) di Alessandro Blasetti, ritorna in coppia con Mastroianni in una commedia. Le viene dedicata copertina su \"Life\" del 1955, che segna l'inizio della sua carriera internazionale.\n\u00c8 questo il periodo di molti film girati ad Hollywood, come \"Orgoglio e passione\" (1957) di Stanley Kramer, al fianco di Frank Sinatra e Cary Grant. \"Timbuct\u00f9\" (1957) di Henry Hathaway, con John Wayne, \"La chiave\" (1958) di Carol Reed, con William Holden, il western \"Il diavolo in calzoncini rosa\" (1959) di George Cukor, con Anthony Quinn, \"Un marito per Cinzia\" (1958) di Melville Shavelson, ancora con Cary Grant; seguono \"Desiderio sotto gli olmi\" (1958) di Delbert Mann, al fianco di Anthony Perkins, e \"Quel tipo di donna\" (1959) di Sidney Lumet, accanto a Tub Hunter e Jack Warden, ed altri ancora.\nGli anni sessanta: il successo internazionale.\nDivisa tra Italia e Hollywood, per tutto il decennio interpreta film di successo con le pi\u00f9 grandi \"star\", diretta da registi quali Vittorio De Sica, Mario Monicelli, Ettore Scola, Dino Risi, Mario Camerini, Charlie Chaplin, Sidney Lumet, George Cukor, Michael Curtiz, Anthony Mann e Andr\u00e9 Cayatte; in particolare con De Sica, con il quale gira otto film, spesso con Mastroianni.\nNel tempo va affermandosi come una icona del cinema italiano e la definitiva consacrazione come attrice arriva con l'interpretazione nel film \"La ciociara\" nel quale inizialmente avrebbe dovuto interpretare la figlia Rosetta mentre poi le venne affidata la parte di Cesira che in un primo momento era stata offerta ad Anna Magnani. Ambientato negli anni della seconda guerra mondiale, il film \u00e8 tratto dall'omonimo romanzo di Alberto Moravia. All'epoca Sophia Loren aveva solo 25 anni, quando inaspettatamente Vittorio De Sica le propose il ruolo di Cesira.\nQuesta interpretazione vale alla Loren il Premio Oscar, la Palma d'oro a Cannes, il BAFTA, il David di Donatello e il Nastro d'argento; nell'aprile dello stesso anno \"Time\" le dedica una copertina con un'illustrazione di Ren\u00e9 Bouch\u00e9.\nDopo \"La ciociara\" in Spagna recita nel \"colossal\" \"El Cid\" (1961) di Anthony Mann, ove interpreta Jimena, promessa sposa al leggendario condottiero El Cid Campeador, interpretato da Charlton Heston; l'anno seguente recita nel film a episodi \"Boccaccio '70\" nel ruolo di Zoe, nell'episodio \"La riffa\", diretta da Vittorio De Sica; Negli anni successivi reciter\u00e0 con Peter Sellers in \"La miliardaria\", con Clark Gable in \"La baia di Napoli\", con Paul Newman in \"Lady L\" e con Marlon Brando e Charlie Chaplin ne \"La contessa di Hong Kong\".\nDel 1963 \u00e8 \"Ieri, oggi, domani\", in cui interpreta tre ruoli divenuti celebri: Adelina, una giovane napoletana venditrice di sigarette di contrabbando che per sfuggire al carcere cerca di rimanere incinta pi\u00f9 volte possibile; Anna, una signora milanese che, insoddisfatta della propria vita, cerca una consolazione in un amore extra-coniugale; Mara, una prostituta romana che all'inizio cerca di sedurre un seminarista, ma poi comprende che dovr\u00e0 aiutarlo nel suo cammino spirituale. Rimane nell'immaginario collettivo lo spogliarello di fronte a un sognante Mastroianni. Per questi ruoli ricever\u00e0 il David di Donatello come migliore attrice protagonista, mentre il film ottiene numerosi premi, tra cui il Premio Oscar come miglior film straniero nel 1965.\nDel 1964 \u00e8 invece \"Matrimonio all'italiana\", tratto dalla commedia \"Filumena Marturano\" di Eduardo De Filippo. Vittorio De Sica le assegna un altro celebre personaggio, quello della prostituta Filumena, complesso e battagliero. Una donna che cerca di rifarsi una vita credendo all'amore di Domenico Soriano (interpretato da Mastroianni), e poi con ogni mezzo trova il modo per garantire un futuro ai suoi tre figli, che ha nascosto per tutta la vita, sposando \"don Dumm\u00ec\". Un'eccellente interpretazione con celebri monologhi dove si evidenzia, soprattutto, l'istinto dell'essere madre e l'amore per i figli sopra ogni cosa. Per questo ruolo riceve una seconda candidatura all'Oscar alla miglior attrice.\nL'ultimo film con Mastroianni e diretto da De Sica \u00e8 \"I girasoli\" del 1969: una storia d'amore tra Giovanna e Antonio, che li vede felici e innamorati nella prima parte fino a quando la guerra li divider\u00e0 per sempre; un altro ruolo intenso e drammatico in cui, questa volta, presta la sua energia nel ritrovare suo marito fino in Russia, dove \u00e8 dato per disperso. Per questo film riceve un altro David di Donatello come miglior attrice protagonista.\nGli anni settanta.\nAl successo professionale si aggiunge la gioia della maternit\u00e0 quando, dopo due tentativi sfortunati, nascono due figli: Carlo Jr. nel 1968 ed Edoardo nel 1973. Nel 1971 \u00e8 protagonista della commedia \"La mortadella\" di Mario Monicelli e de \"La moglie del prete\", diretto da Dino Risi, ancora una volta in coppia con Marcello Mastroianni; nel 1972 recita nel film drammatico \"Bianco, rosso e...\" di Alberto Lattuada con Adriano Celentano.\nNel 1974 \u00e8 diretta per l'ultima volta da De Sica in \"Il viaggio\" insieme a Richard Burton; per questa interpretazione si aggiudica il suo quinto David di Donatello. Del 1977 \u00e8 il film \"Una giornata particolare\" di Ettore Scola, in coppia con Mastroianni dove interpreta Antonietta, una madre di sei figli che trascorre la propria esistenza chiusa in casa. Vince il sesto David di Donatello, nella ventiduesima edizione del premio.\nGli anni ottanta e novanta.\nIl 15 aprile del 1978, un'inchiesta della Guardia di Finanza coinvolse l'attrice e il marito Carlo Ponti accusati entrambi di aver portato all'estero 10 miliardi di lire, con il paravento di film in coproduzione; nel 1982, a seguito di vecchi problemi con il fisco italiano, viene persino incarcerata con l'accusa di frode fiscale restando per ben 17 giorni nel penitenziario di Caserta; nel 2013, la Corte di Cassazione ha escluso qualsiasi responsabilit\u00e0 della Loren, rilevando come la frode sia da attribuire al suo commercialista.\nPer il resto gli anni ottanta si segnalano quasi esclusivamente per partecipazioni a produzioni televisive: \"\" \"tv-movie\" autobiografico per la televisione americana tratto dal suo omonimo libro, \"Madre Coraggio\" (1986), \"Mamma Lucia\" e il \"remake\" de \"La ciociara\" (1988), di Dino Risi; l'unica eccezione \u00e8 il film \"Qualcosa di biondo\" (1984) in cui recita accanto al figlio Edoardo. Nel 1990 \u00e8 protagonista con Luca De Filippo del film \"Sabato, domenica e luned\u00ec\" tratto dall'omonimo lavoro di Eduardo De Filippo. Nel 1991 riceve il Premio Oscar onorario consegnatole da Gregory Peck, che a sua volta lo aveva ricevuto dalla Loren nel 1963. L'attrice ringrazia molte delle persone che l'hanno aiutata a diventare una grande attrice, come Vittorio De Sica e Federico Fellini, e anche all'interno della sua famiglia. Il 29 marzo del 1993, insieme al suo partner storico di scena, Mastroianni, annuncia e consegna l'Oscar onorario a Federico Fellini.\nNel 1994 Robert Altman l'ha voluta in \"Pr\u00eat \u00e0 porter\", ultimo film interpretato al fianco di Mastroianni, nel quale trent'anni dopo replica lo spogliarello per Marcello Mastroianni di \"Ieri, oggi, domani\". Per l'interpretazione fu candidata a un Golden Globe. L'anno successivo \u00e8 stata la \"partner\" di Jack Lemmon e Walter Matthau in \"That's Amore - Due improbabili seduttori\", mentre nel 1997 ha interpretato la mamma di un ragazzo ebreo che vuol diventare comunista in \"Soleil\" di Roger Hanin.\nNel 1999 \u00e8 Sofia Loren a consegnare l'Oscar al miglior film straniero a Roberto Benigni. Memorabile la scena in cui, al grido dell'attrice \"And the Oscar goes to... Robberto\", l'attore raggiunge il palco dell'Academy camminando sugli schienali delle poltrone.\nAnni 2000 e 2010.\nVerso la fine del 2001, viene scelta come \"testimonial\" per la campagna pubblicitaria \"L'ultima buona azione della Lira\".\nNel 2002 \u00e8 stata la protagonista di \"Cuori estranei\", diretta dal figlio Edoardo Ponti, e nel 2004 di \"Peperoni ripieni e pesci in faccia\" di Lina Wertm\u00fcller: ma i maggiori successi li riscontra con le \"fiction\" \"Francesca e Nunziata\" (2001), sempre di Wertm\u00fcller, recitando accanto a Claudia Gerini e Raoul Bova e \"La terra del ritorno\" (2004), in coppia con Sabrina Ferilli.\nHa preso parte allo spot pubblicitario della TIM, insieme a Christian De Sica e a Elisabetta Canalis, interpretando una suora. Nel 2006 ha posato per il Calendario Pirelli 2007. Nel febbraio 2007 esce il film \"Saturno contro\" di Ferzan \u00d6zpetek, la cui colonna sonora contiene la traccia \"Zoo be zoo be zoo\" interpretata da Sophia. Nel 2009, dopo diversi anni di assenza dalla cinematografia, \u00e8 chiamata da Rob Marshall per interpretare la madre del protagonista in \"Nine\", omaggio \"musical\" a \"8\u00bd\" di Fellini.\nNel 2010 torna in TV come protagonista della miniserie \"La mia casa \u00e8 piena di specchi\", ispirata al romanzo autobiografico della sorella Maria Scicolone. Sophia interpreta sua madre Romilda. Nel 2011 per la prima volta nella sua carriera doppia il film d'animazione Disney-Pixar Cars 2, dove ha il ruolo di Mamma Topolino.\nIl 4 maggio 2011 l\"'Academy\" di Los Angeles ha voluto celebrare la carriera dell'attrice italiana con una serata a lei interamente dedicata. Personaggi come Billy Crystal, John Travolta, Christina Ricci, Joe Camp, Eva Mendes hanno partecipato alla serata per ripercorrere insieme a lei la sua lunga carriera con documenti tratti dai suoi film al \"Samuel Goldwyn Theater\" di Beverly Hills.\nNel 2015 per i suoi 80 anni pubblica un'autobiografia dal titolo \"Ieri, oggi, domani. La mia vita\", edita da Rizzoli. Nel 2016 \u00e8 protagonista della campagna pubblicitaria del profumo \"Dolce Rosa Excelsa\" di Dolce e Gabbana, per cui realizza anche uno spot ambientato in Sicilia, a Bagheria, e diretto da Giuseppe Tornatore con la musica di Ennio Morricone.\nAnni 2020.\nNel 2020 \u00e8 protagonista de \"La vita davanti a s\u00e9\", diretta dal figlio Edoardo Ponti. Il 26 febbraio 2021 Laura Delli Colli, Presidente del Sindacato nazionale giornalisti cinematografici italiani, comunica che le verr\u00e0 assegnato il Nastro di platino come evento unico in occasione del 75\u00ba del Sindacato. L'11 maggio 2021, durante la cerimonia dei David di Donatello 2021, le viene assegnato il David come migliore attrice protagonista; ad accompagnarla sul palco \u00e8 stato il figlio e regista del film Edoardo. In questo modo, a 86 anni e 232 giorni, diviene ufficialmente l'attrice pi\u00f9 anziana ad aver vinto il David di Donatello per la migliore attrice protagonista.\nVita privata.\nSophia Loren incontr\u00f2 nel 1950, all'et\u00e0 di 16 anni, il produttore cinematografico Carlo Ponti, all'epoca trentottenne. Ponti era sposato con Giuliana Fiastri, con la quale si era unito in matrimonio nel 1946 e dalla quale avrebbe avuto due figli: Guendalina (1951) e Alexandre (1953). Nel 1956 Ponti si rec\u00f2 in Messico, dove ottenne il divorzio dalla Fiastri e il 17 settembre 1957 spos\u00f2 la Loren per procura. Dopo il matrimonio, Ponti non rientr\u00f2 in Italia per evitare l'accusa di bigamia (allora in Italia il divorzio non era consentito), lavorando a Hollywood. Nel 1960 lui e la Loren tornarono in Italia e furono accusati di bigamia, ma negarono di essere uniti in matrimonio.\nNel 1962 il primo matrimonio di Ponti fu annullato, evitando cos\u00ec alla coppia l'accusa di bigamia. Nel 1965, Ponti ottenne il divorzio dalla precedente moglie in Francia, potendo cos\u00ec sposare legalmente la Loren il 9 aprile 1966 a S\u00e8vres.\nPonti e la Loren ottennero la cittadinanza francese grazie all'intervento del presidente Georges Pompidou. La coppia ebbe due figli:\nLa Loren rimase sposata con Ponti fino al decesso di quest'ultimo, avvenuto il 9 gennaio 2007 a causa di complicazioni polmonari.\nNegli anni sessanta ha avuto, per sua stessa ammissione, un \"flirt\" con Cary Grant.\nCarlo Ponti e Sophia Loren sono stati importanti collezionisti d'arte. La collezione Ponti-Loren comprende oltre 150 opere, tra cui lavori di Matisse, C\u00e9zanne, Picasso, Braque, Dal\u00ed, Canaletto, Renoir, De Chirico, Balla, Magritte, Kokoschka e numerosi reperti archeologici. Nel 2007 un quadro di Francis Bacon appartenente alla collezione venne venduto dall'Acquavella Galleries di New York per pi\u00f9 di 15 milioni di dollari. Nello stesso anno la Loren mise all'asta da Christie's a Londra un altro quadro di Bacon del 1956, \"Study for Portrait II\", venduto per 14.200.000 euro.\nNel 1962 la sorella della Loren, Maria Scicolone, spos\u00f2 l'artista Romano Mussolini, figlio pi\u00f9 giovane del dittatore Benito. Pertanto la Loren \u00e8 zia biologica della politica ed opinionista Alessandra Mussolini, figlia di Romano e nipote di Benito.\nRisiede a Ginevra.\nRiconoscimenti.\nTra i riconoscimenti ricevuti figurano la Coppa Volpi, vinta nel 1958 per \"Orchidea nera\" di Martin Ritt, il premio per la migliore interpretazione al Festival di Cannes nel 1960 per \"La ciociara\", il BAFTA quale attrice internazionale dell'anno e il gi\u00e0 citato Oscar nel 1962 per \"La ciociara\".\nNel 1991, in Francia, \u00e8 stata insignita della Legion d'onore; lo stesso anno le \u00e8 stato assegnato l'Oscar onorario. Nel 1994 ha ottenuto anche l'Orso d'oro alla carriera al Festival internazionale del cinema di Berlino. Nel 1996 il Presidente della repubblica Oscar Luigi Scalfaro l'ha insignita del titolo di Cavaliere di gran croce dell'Ordine al merito della Repubblica italiana.\nNel 1998 ha ricevuto il Leone d'oro alla carriera alla Mostra del cinema di Venezia e il Globo d'oro alla carriera che le viene assegnato dalla stampa estera in Italia. L'attrice per\u00f2 era assente a causa di problemi di salute e a ritirare il premio al Lido c'erano il marito Carlo Ponti e i suoi due figli. Nel 2009 le \u00e8 stato assegnato il Premio Imperiale per il cinema, considerato il Nobel per attori e registi.\nIl 10 febbraio 2006 ha partecipato alla cerimonia di apertura delle Olimpiadi invernali di Torino 2006 portando, per la prima volta nella storia, insieme ad altre 7 celebri donne, la bandiera olimpica. Il 20 ottobre 2007 riceve il Premio Campidoglio a Roma. Il 21 maggio 2009 entra nel Guinness dei Primati come l'attrice italiana pi\u00f9 premiata al mondo.\nOnorificenze.\nAltri meriti ottenuti.\nHollywood Walk of Fame\nTelegatto:\nTaormina Film Fest:\nSan Marino Film Festival:\nDoppiatrici italiane.\nSophia Loren \u00e8 stata doppiata dalle seguenti doppiatrici:"}
{"id": "60408", "revid": "1226", "url": "https://it.wikipedia.org/wiki?curid=60408", "title": "Dieci Comandamenti", "text": ""}
{"id": "60410", "revid": "1226", "url": "https://it.wikipedia.org/wiki?curid=60410", "title": "Agiografi", "text": ""}
{"id": "60411", "revid": "1305772", "url": "https://it.wikipedia.org/wiki?curid=60411", "title": "Davide (disambigua)", "text": ""}
{"id": "60414", "revid": "125338148", "url": "https://it.wikipedia.org/wiki?curid=60414", "title": "Bar mitzvah", "text": "Bar mitzwah (, \"\u1e07r m\u1e63wwh\", lett. \u00abfiglio del precetto\u00bb), per le ragazze bat mitzwah (, \"\u1e07\u1e6f m\u1e63wwh\", lett. \u00abfiglia del precetto\u00bb), \u00e8 la locuzione che indica il momento in cui un bambino ebreo raggiunge l'et\u00e0 della maturit\u00e0 (13 anni e un giorno per i maschi, 12 anni e un giorno per le femmine) e diventa responsabile per s\u00e9 stesso nei confronti della \"halakhah\", la legge ebraica, questo anche in considerazione della coscienza nel distinguere il bene e il male.\nPrima del raggiungimento di questa et\u00e0 la responsabilit\u00e0 per il comportamento dei bambini ricade, religiosamente parlando, sui genitori, entro limiti ben definiti. Dopo essere diventati figli del precetto i ragazzi sono ammessi a partecipare all'intera vita della comunit\u00e0 al pari degli adulti e diventano personalmente responsabili della ritualit\u00e0, dell'osservanza dei precetti, della tradizione e dell'etica ebraica. Secondo le interpretazioni Talmudiche, Dio punisce i peccatori di et\u00e0 superiore ai 20 anni, ma le trasgressioni compiute prima di tale et\u00e0 sono comunque considerate peccati e devono essere espiate (Teshuvah). Generalmente i bambini prima del Bar Mitzvah e le bambine prima del Bat Mitzvah, sono considerati senza peccato; pur se ci\u00f2 concesso, essi vengono \"abituati\" alle Mitzvot e istruiti nello studio della Torah.\nSin dal medioevo \u00e8 tradizione per i ragazzi celebrare il Bar Mitzvah leggendo un brano della Torah o della Haftarah (nell'uso italiano, il primo brano della Parashah della settimana dopo quelli riservati ai Cohanim e ai Leviti), partecipare al commento della Torah e prendere parte al servizio il sabato successivo il compimento del 13\u00ba anno di et\u00e0.\nIn seguito si offre un rinfresco con la famiglia, gli amici e i membri della comunit\u00e0. In Italia questa tradizione viene osservata anche per le ragazze che diventano Bat Mitzvah, sebbene in comunit\u00e0 ortodosse nel resto del mondo questa tradizione non abbia preso piede. Nel caso delle ragazze non vi \u00e8 lettura della Torah ma una sorta di interrogazione sui doveri sociali e familiari della donna ebrea.\nLa maggiore et\u00e0 dei 18 anni riguarda, invece, la possibilit\u00e0 di \"sposarsi\" o di \"unirsi in matrimonio\", momento \"consigliato\" nel Talmud dove viene insegnato che per una ragazza potrebbe essere \"pericoloso\" concepire prima dei 18 anni.\nSignificato.\nRaggiungere l'et\u00e0 del Bar Mitzvah significa diventare un membro a pieno titolo della comunit\u00e0 ebraica con le responsabilit\u00e0 che ne derivano. Queste includono la responsabilit\u00e0 morale delle proprie azioni, l'ammissibilit\u00e0 a essere chiamato a leggere la Torah e condurre o partecipare a un Minian, si possono possedere propriet\u00e0 personali, si pu\u00f2 essere legalmente sposati secondo la legge ebraica, si devono seguire le 613 leggi della Torah e osservare la Halakhah, si pu\u00f2 presenziare come testimone in un caso del Beth Din (tribunale rabbinico).\nMolte congregazioni richiedono che i bambini pre-Bar Mitzvah frequentino un numero minimo di servizi di preghiera dello Shabbat in sinagoga, studino in una scuola ebraica, intraprendano un progetto con un ente di beneficenza o di servizio alla comunit\u00e0, e mantengano in regola l'appartenenza alla sinagoga. Oltre allo studio e alla preparazione offerta dalla sinagoga e dalle scuole ebraiche, tutori Bar Mitzvah possono essere assunti per preparare il giovane nello studio della lingua ebraica, della cantillazione della Torah e dei concetti ebraici di base.\nAliyah alla Torah.\nLa pratica diffusa \u00e8 che il primo Shabbat del suo tredicesimo anno, il ragazzo sia chiamato a leggere la porzione settimanale della Legge (cinque libri di Mos\u00e8), sia come uno dei primi sette uomini o come l'ultimo, nel cui caso il ragazzo legger\u00e0 i versi di chiusura e la haftarah (selezioni dai libri dei Profeti), e se non \u00e8 in grado di leggere, di recitare almeno la benedizione prima e dopo la lettura. Chiamare qualcuno al podio della sinagoga per dire le benedizioni della Torah nel corso di un servizio liturgico si chiama \"Aliyah\" (ascesa, salita), }, dal verbo \"la'alot\", \u05dc\u05e2\u05dc\u05d5\u05ea, che significa appunto \"salire, ascendere, andar su\". Si pu\u00f2 anche pronunciare un \"d'var Torah\" (una discussione di alcune questioni bibliche, come ad esempio una discussione sulla porzione della Torah di quella settimana) e/o condurre una parte o tutti i servizi di preghiera.\nIn ambienti non ortodossi, quanto sopra vale anche per la ragazza al momento della sua Bat Mitzvah. In congregazioni ortodosse, la cerimonia di Bat Mitzvah non includer\u00e0 che la ragazza Bat Mitzvah conduca i servizi religiosi, poich\u00e9 le donne non sono ammesse a condurre servizi religiosi comunitari nella tradizione ortodossa. Alcune congregazioni ortodosse progressiste permettono alle donne, comprese le ragazze Bat Mitzvah, di leggere la Torah o di condurre preghiere nei gruppi di sole donne. Quale servizio il Bar e la Bat Mitzvah debba condurre durante le funzioni celebrative varia a seconda delle diverse denominazioni ebraiche e da una congregazione all'altra, e non \u00e8 fissato dalla legge ebraica.\nNei circoli ortodossi, l'occasione \u00e8 talvolta celebrata durante un servizio dei giorni feriali che comprende la lettura della Torah, come ad esempio il servizio mattutino del luned\u00ec o gioved\u00ec, nel qual caso il ragazzo Bar Mitzvah indosser\u00e0 anche i tefillin per la prima volta. Alcune comunit\u00e0 o famiglie potrebbero ritardare la celebrazione per motivi quali la disponibilit\u00e0 di uno Shabbat durante il quale nessun'altra funzione sia stata programmata, o per il desiderio di permettere alla famiglia di recarsi alla cerimonia. Tuttavia, questo non ritarda l'insorgenza di diritti e responsabilit\u00e0 dell'essere un adulto ebreo, che avviene rigorosamente in virt\u00f9 dell'et\u00e0.\nTefillin.\nLa tradizione di indossare i tefillin ha inizio quando il ragazzo raggiunge l'et\u00e0 di Bar Mitzvah. In alcuni ambienti ortodossi tuttavia l'usanza \u00e8 che il ragazzo Bar Mitzvah cominci a indossarli da uno a tre mesi prima del suo Bar Mitzvah. In questo modo, quando sar\u00e0 obbligato a indossarli secondo il comandamento, il ragazzo sapr\u00e0 gi\u00e0 come adempierlo correttamente.\nCelebrazioni del Bar Mitzvah.\nI festeggiamenti Bar Mitzvah includono tipicamente un \"seudat mitzvah\" \u2013 un pasto celebrativo con la famiglia, gli amici, e i membri della comunit\u00e0. Altri possono festeggiare in modi diversi, come portare il ragazzo Bar Mitzvah in un viaggio speciale o organizzare un evento speciale in onore del celebrante. In molte comunit\u00e0, al celebrante \u00e8 dato un certificato. L'idea principale secondo la visione ortodossa \u00e8 che nell'occasione il ragazzo o la ragazza siano cos\u00ec felici che d'ora in poi sono comandati di osservare le mitzvot e guadagnarsi la ricompensa nell'altro mondo per i loro sforzi: usualmente si danno una festa e un pasto festivo celebratorio. Le feste di Bar e Bat Mitzvah negli Stati Uniti sono spesso affari sontuosi svolti presso hotel e \"Country club\" con centinaia di ospiti. Questa tendenza \u00e8 stata spesso criticata, anche in film come \"Al passo con gli Stein\". Rabbi Shmuley Boteach afferma che feste esagerate di Bar Mitzvah erano gi\u00e0 in voga quando cresceva a Miami negli anni Settanta.\nTradizioni del Bat mitzvah.\nOggi la maggior parte di ebrei non-ortodossi celebrano il Bat Mitzvah della ragazza nello stesso modo del Bar Mitzvah del ragazzo. Tutte le sinagoghe Riformate e Ricostruzioniste e la maggior parte delle Conservatrici hanno la partecipazione paritaria, in cui le donne leggono dalla Torah e conducono i servizi liturgici.\nLa maggior parte degli ebrei ortodossi respingono l'idea che una donna possa leggere pubblicamente la Torah o svolgere servizi di preghiera ogni volta che ci sia un Minian (quorum di 10 maschi) a disposizione per farlo. Tuttavia, la celebrazione pubblica di una ragazza che diventa Bat Mitzvah in altri modi ha fatto molti progressi nell'Ebraismo Ortodosso Moderno e anche in alcuni elementi di Ebraismo haredi. In queste congregazioni, le donne non leggono dalla Torah o conducono servizi di preghiera, ma di tanto in tanto tengono una lezione su un argomento ebraico per marcare il loro raggiungimento della maggiore et\u00e0, imparano un libro del Tanakh, recitano versi del Libro di Ester o dei Salmi, o recitano le preghiere del siddur. In alcuni ambienti ortodossi moderni, le ragazze Bat Mitzvah possono leggere dalla Torah e condurre servizi di preghiera in un \"tefillah\" per donne. Rabbi Moshe Feinstein, un prominente \"posek\" ortodosso, ha stabilito che le celebrazioni Bat Mitzvah sono ammissibili e non devono essere interpretate come imitazioni di usanze non ebree, tuttavia non hanno lo status di \"seudat mitzvah\".\nL'evento viene celebrato con una festa gioiosa, la ragazza Bat Mitzvah pronuncia in questa occasione un discorso imparato a memoria o un'orazione al tavolo davanti agli ospiti invitati, che le offrono i regali, mentre il rabbino o un insegnante le d\u00e0 una benedizione a volte accompagnata da un discorso.\nCi sono stati tentativi occasionali di riconoscere il rito di passaggio della ragazza in Europa orientale nei secoli XIX e XX, a Varsavia (1843) e a Leopoli (1902). L'occasione fu segnata da una festa senza alcun rito in sinagoga.\nSecondo l'archivista del Tempio Maggiore di Roma, l'usanza della giovane donna che viene chiamata pubblicamente in sinagoga davanti all'intera comunit\u00e0 risale ai primi anni della comunit\u00e0 ebraica romana, circa 2.300 anni fa. La comunit\u00e0 la riconosceva come di \"maggiore et\u00e0\" e lo proclamava in maniera pubblica. Ci\u00f2 sosterrebbe i documenti pi\u00f9 moderni che registrano un rito italiano ebreo ortodosso per diventare Bat Mitzvah (che comportava un \"ingresso nella cerimonia del minian\", in cui i ragazzi di tredici anni e le ragazze di dodici recitavano una benedizione) fin dalla met\u00e0 del XIX secolo. Ci sono stati Bat Mitzvah tenuti anche in Iraq nel XIX secolo. Tutto ci\u00f2 potrebbe aver influenzato il rabbino americano Mordecai Kaplan, che tenne la prima celebrazione pubblica di un Bat Mitzvah negli Stati Uniti, per sua figlia Judith, il 18 marzo 1922 presso la \"Society for the Advancement of Judaism\" (la sua sinagoga) a New York City. Judith recit\u00f2 la prima benedizione, lesse una porzione della Torah settimanale in ebraico e in inglese e poi inton\u00f2 la benedizione finale. Kaplan, che al tempo affermava di essere un rabbino ortodosso, si un\u00ec all'Ebraismo conservatore e in seguito divenne il fondatore dell'Ebraismo ricostruzionista, influenzando gli ebrei di tutte le correnti non ortodosse tramite la sua posizione accademica presso il \"Jewish Theological Seminary of America\". A quel tempo, la maggioranza dei rabbini ortodossi respingevano con forza l'idea di una cerimonia di Bat Mitzvah.\nCerimonie alternative.\nInvece di leggere la Torah, alcuni ebrei umanisti preferiscono preparare una ricerca su una materia di storia ebraica in occasione del loro passaggio a \"maggiore et\u00e0\". Le scuole ebraiche secolari della domenica e le comunit\u00e0 \u2014 incluse quelle affiliate al \"Congress of Secular Jewish Organizations\" e all'Arbeiter Ring (Circolo dei Lavoratori) \u2014 incoraggiano i giovani a scegliere un argomento d'interesse e collegarlo alla parte ebraica della loro identit\u00e0.\nAnche il movimento dei kibbutz in Israele incoraggia la celebrazione del Bar Mitzvah. Tutti coloro che raggiungono la maggior et\u00e0 nella comunit\u00e0 per un dato anno, svolgono un progetto e ricercano una particolare materia di interesse sionistico o ebraico. Oggigiorno per\u00f2 molti bambini dei kibbutz scelgono una celebrazione di Bar Mitzvah pi\u00f9 tradizionale.\nTra alcuni gruppi ebraici, un uomo che raggiunga gli 83 anni d'et\u00e0 tradizionalmente celebra un secondo Bar Mitzvah, nella logica che la Torah afferma che la durata della vita \"normalmente\" si aggira sui 70 anni, cosicch\u00e9 si pu\u00f2 considerare che i 13 anni aggiuntivi siano un secondo lasso di vita. Tale pratica si va comunque spegnendo.\nMan mano che la cerimonia viene accettata per le donne come per gli uomini, molte donne scelgono di svolgere tale cerimonia anche se hanno di molto superato l'et\u00e0 prescritta, come per formalizzare e celebrare il loro ruolo nella comunit\u00e0 ebraica adulta.\nDoni.\nLe celebrazioni di Bar o Bat Mitzvah sono diventate un'occasione per dare al celebrante un regalo commemorativo. Tradizionalmente, i regali comuni includono libri di valore religioso o educativo, articoli religiosi, articoli per scrivere, titoli di risparmio (da utilizzare per l'istruzione universitaria del bambino), buoni regalo, o denaro. Regali di denaro sono diventati comuni in questi ultimi tempi. Come per la carit\u00e0 e tutti gli altri doni, \u00e8 diventato comune dare in multipli di 18, in quanto la \"ghematria\", o l'equivalente numerico della parola ebraica \"vita\", (\"chai\"), \u00e8 il numero 18. Doni monetari in multipli di 18 sono considerati particolarmente di buon auspicio e sono diventati molto comuni per i Bar/Bat Mitzvah. Molti Bar/Bat Mitzvah ricevono anche il loro primo \"tallit\" (scialle di preghiera) dai loro genitori, da usarsi per l'occasione, e i tefillin ove opportuno. Gioielli sono un dono comune per le ragazze alla festa Bat Mitzvah. Un altro significativo dono per la ragazza Bat Mitzvah sono i candelieri di Shabbat, perch\u00e9 \u00e8 dovere e onore della donna accendere le candele in quel giorno santo della settimana.\nStoria.\nIl metodo moderno di celebrare il rito di passaggio Bar Mitzvah non esisteva al tempo della Bibbia, Mishnah o Talmud. Passi nei libri dell'Esodo e Numeri notano la maggiore et\u00e0 per il servizio militare a venti anni. il termine \"Bar Mitzvah\" appare per la prima volta nel Talmud, la codifica della Torah Orale ebraica completata agli inizi del primo millennio dell'era volgare, per connotare \"un [agente] che \u00e8 soggetto alla legge\", e anche l'et\u00e0 di tredici anni viene menzionata nella Mishnah come il tempo in cui uno \u00e8 obbligato a osservare i comandamenti della Torah: \"A cinque anni la persona deve studiare le Scritture, a dieci anni la Mishnah, a 13 i comandamenti...\"\nIl Talmud d\u00e0 13 come l'et\u00e0 in cui i voti del ragazzo sono giuridicamente vincolanti e afferma che questo \u00e8 il risultato del suo essere diventato un \"uomo\", come richiesto da . il termine \"Bar Mitzvah\", nel senso attualmente usato, non pu\u00f2 essere rintracciato prima del XIV secolo, mentre il termine rabbinico pi\u00f9 antico era \"gadol\" (adulto) o \"bar 'onshin\" (legalmente responsabile delle proprie azioni, o malefatte). Molte fonti indicano che l'osservanza cerimoniale del Bar Mitzvah si svilupp\u00f2 nel Medioevo, tuttavia, esistono ampi riferimenti precedenti a 13 anni quale \"maggiore et\u00e0\" per il rispetto dei comandamenti della Torah, come anche riferimenti talmudici all'osservanza di questo rito di passaggio con una cerimonia religiosa; tali riferimenti includono:"}
{"id": "60415", "revid": "110157", "url": "https://it.wikipedia.org/wiki?curid=60415", "title": "Performa 6360", "text": "Performa 6360 \u00e8 un modello di personal computer della famiglia Macintosh Performa progettato e distribuito da Apple. Presentato nel settembre 1996, fu venduto fino all'anno successivo.\nInsieme al Performa 6400 \u00e8 stato il solo modello progettato esplicitamente per la linea Performa (tutti gli altri computer Performa erano in realt\u00e0 dei computer di altre famiglie rimarchiati)."}
{"id": "60417", "revid": "1632387", "url": "https://it.wikipedia.org/wiki?curid=60417", "title": "Thomas Edison", "text": "Fu il primo imprenditore che seppe applicare i principi della produzione di massa al processo dell'invenzione. Era considerato uno dei pi\u00f9 prolifici progettisti del suo tempo, avendo ottenuto il record di 1\u00a0093 brevetti registrati a suo nome, in tutto il mondo, inclusi Stati Uniti, Italia, Regno Unito, Francia e Germania.\nDiede origine alla Motion Picture Patents Company (pi\u00f9 nota come \"Edison Trust\"), compagnia formata dall'unione delle nove maggiori case di produzione cinematografiche dell'epoca. La rivista statunitense \"Life\", in un'edizione speciale doppia, mise Edison al primo posto tra le \"100 persone pi\u00f9 importanti negli ultimi 1000 anni\", evidenziando che la sua lampada a incandescenza \"illumina il mondo\". Sebbene altri, Heinrich G\u00f6bel e Alessandro Cruto nel 1880, l'avessero preceduto con minor successo, fu Edison che riusc\u00ec a commercializzare e diffondere la sua versione della lampada a incandescenza. \nEdison fu anche protagonista della cosiddetta \"guerra delle correnti\" per il controllo del mercato mondiale dell'energia elettrica, che lo oppose a George Westinghouse e Nikola Tesla.\nBiografia.\nGiovinezza.\nThomas Edison nacque nel 1847 a Milan, nell'Ohio, da Samuel Ogden Edison Jr. (1804\u20131896) e Nancy Matthews Elliott (1810\u20131871), e crebbe a Port Huron. Il cognome era stato originariamente \"Edeson\". Suo nonno John Edeson fugg\u00ec dal New Jersey per la Nuova Scozia nel 1784, suo padre si trasfer\u00ec a\u00a0Vienna, in Ontario,\u00a0e fugg\u00ec dopo il suo coinvolgimento nella\u00a0ribellione del 1837. Ultimo di sette fratelli, parzialmente sordo fin dall'adolescenza, si ritir\u00f2 presto dalla scuola frequentandola fino a 10 anni per iniziare a lavorare e aiutare la famiglia.\nLavor\u00f2 per un periodo vendendo giornali e dolciumi sui treni, nella macellazione di suini e iniziando un'attivit\u00e0 come venditore di frutta e verdura. Intorno al 1860 cominci\u00f2 a lavorare come operatore telegrafico, stamp\u00f2 e distribu\u00ec il \"The Weekly Herald\", il primo periodico composto e stampato su un treno. Il quotidiano \"The Times\" pubblic\u00f2 un articolo su Edison e il suo giornale. Nel 1868 Edison fece domanda per il suo primo brevetto, un registratore di voto elettrico.\nMaturit\u00e0.\nLa sua carriera d'inventore prosegu\u00ec quindi a Newark con il tasto telegrafico a ripetizione e migliorando apparecchiature telefoniche, ma l'invenzione che per prima gli fece guadagnare una grande fama fu il fonografo del 1877, primo apparecchio capace di registrare e riprodurre suoni.\nMentre la registrazione di suoni non riproducibili era gi\u00e0 stata ottenuta da \u00c9douard-L\u00e9on Scott de Martinville (Francia, 1857), e altri inventori, come Charles Cros, stessero meditando sulla nozione che le onde sonore potessero essere registrate e riprodotte, Edison fu il primo che costru\u00ec un apparecchio che metteva in pratica queste teorie, ottenendo enorme risonanza da parte della gente comune. Edison divenne noto come \"Il mago di Menlo Park\", dal nome della citt\u00e0 del New Jersey dove risiedeva, ora parte della citt\u00e0 di Edison.\nIl suo primo rudimentale fonografo registrava le onde sonore su sottili fogli cilindrici in stagno, possedeva una bassa qualit\u00e0 sonora e sovrascriveva la traccia durante la riproduzione, tanto che la si poteva ascoltare una sola volta. Poco tempo dopo venne prodotto da Alexander Graham Bell un modello riprogettato che utilizzava cilindri in cera. La qualit\u00e0 del suono rimaneva bassa e le riproduzioni erano limitate per l'usura della traccia di registrazione, ma l'invenzione divenne popolare. Il grammofono venne inventato da Emile Berliner nel 1887, ma nei primi anni la fedelt\u00e0 del suono era peggiore dei cilindri fonografici messi sul mercato dalla Edison Records.\nMenlo Park.\nLe pi\u00f9 importanti invenzioni di Edison nacquero nel suo laboratorio di ricerca di Menlo Park. Fu il primo istituto realizzato con il preciso scopo di produrre costantemente innovazioni tecnologiche e di migliorare quelle gi\u00e0 esistenti.\nLa maggior parte delle invenzioni diedero a Edison fama di inventore, bench\u00e9 egli, nella maggior parte dei casi, si limitasse a sovrintendere alle operazioni dei suoi impiegati. Oltre a ci\u00f2, va precisato che avendo una notevole disponibilit\u00e0 economica, acquistava da altri inventori scoperte affini a quelle da lui gi\u00e0 create, come alcune modifiche al suo fonografo, che poi, opportunamente perfezionate o riadattate dai suoi collaboratori, venivano successivamente brevettate a suo nome.\nAnche quando la qualit\u00e0 delle invenzioni non era straordinaria, egli dimostr\u00f2 abilit\u00e0 nel brevettarle e nel battere i suoi concorrenti, grazie al suo spirito imprenditoriale e alla migliore capacit\u00e0 di penetrazione sul mercato. Per esempio, Edison non fu il primo a inventare la lampadina elettrica. Numerosi progetti erano gi\u00e0 stati elaborati da Alessandro Cruto, Henry Woodward, Mathew Evans, Joseph Swan, James Bowman Lindsay, William E. Sawyer e Heinrich G\u00f6bel.\nDopo aver comprato il brevetto di Woodward ed Evans del 1875, Edison riprese le caratteristiche di questi precedenti lavori e spinse i suoi dipendenti a cercare un nuovo tipo di materiale in grado di aumentare la durata delle lampadine elettriche. Nel 1879 Edison e i suoi collaboratori raggiunsero l'obiettivo di rendere il prodotto commercializzabile. Mentre i primi inventori avevano prodotto l'illuminazione elettrica in laboratorio, Edison fu in grado di portarla nelle case e negli uffici, con una produzione di massa di lampade a lunga durata e ideando un sistema per la generazione e distribuzione dell'elettricit\u00e0.\nL'era della luce elettrica.\nNel 1878, diede il nome di \"filamento\" al filo che diventa incandescente al passaggio della corrente elettrica. Nello stesso anno cre\u00f2 a New York la Edison Electric Light Company, con un adeguato sostegno finanziario al quale contribuirono anche il banchiere J. P. Morgan e l'imprenditore Cornelius Vanderbilt. Il 31 dicembre 1879 inaugur\u00f2 in Menlo Park l'illuminazione a incandescenza. Il 27 gennaio 1880 registr\u00f2 negli Stati Uniti il suo brevetto per la lampada elettrica a incandescenza.\nIl 13 febbraio 1880 fu il primo a osservare l'emissione termoionica che venne quindi chiamata effetto Edison.\nL'8 ottobre 1883 l'ufficio brevetti degli Stati Uniti dichiar\u00f2 che il brevetto di Edison non era valido in quanto basato sul lavoro di William Sawyer. Il contenzioso continu\u00f2 fino al 6 dicembre del 1889 quando un giudice emise una sentenza in cui fu accolto il suo reclamo, relativo al miglioramento di \"un filamento di carbone ad alta durata\". La ricerca, esposta in \"A Streak of Luck\" di Robert Conot (1979), dimostra che Edison e i suoi avvocati nascosero informazioni importanti al giudice eliminando da un taccuino le pagine relative al periodo 7-21 ottobre 1879.\nEdison non riusc\u00ec a brevettare la sua lampada nel Regno Unito. Dopo aver perso la battaglia legale con Joseph Swan, i due formarono una societ\u00e0 chiamata \"Ediswan\" per commercializzare l'invenzione. Questa impresa e la relativa eredit\u00e0 tecnologica divennero a partire dal 1892 parte della General Electric.\nNel 1880 Edison brevett\u00f2 il sistema di distribuzione dell'energia elettrica. I primi investitori e utenti della rete furono nel 1882 Pearl Street Station e la citt\u00e0 di New York (USA).\nIl 25 gennaio 1881 Edison e Alexander Graham Bell fondarono la \"Oriental Telephone Company\".\nIl 4 settembre 1882 Edison attiv\u00f2 il primo sistema di distribuzione dell'energia al mondo, fornendo 110 volt in corrente continua (DC) a 59 utenti nella parte bassa di Manhattan, attorno al suo laboratorio di Pearl Street.\nSempre nel 1882 Edison cre\u00f2 la prima centrale elettrica trasformando in elettricit\u00e0 l'energia creata dalle cascate del Niagara. Centrali di questo tipo aiutarono notevolmente a rispondere al fabbisogno energetico di Paesi poveri di carbone, come l'Italia, dove queste centrali si svilupparono in Piemonte e in seguito in Lombardia.\nIl 19 gennaio 1883 entr\u00f2 in servizio a Roselle, nel New Jersey il primo sistema d'illuminazione elettrica standardizzato che trasportava l'energia con linee aeree.\nNel 1896 il giovane italiano Arturo Malignani si rec\u00f2 a New York, e Thomas Edison si interess\u00f2 al suo brevetto sul metodo per produrre il vuoto nelle lampade a incandescenza e lo compr\u00f2.\nMolto del lavoro che port\u00f2 al miglioramento delle lampade elettriche fu realizzato da uno dei collaboratori di Edison, Lewis Latimer, un afroamericano.\nL'epoca della guerra delle correnti.\nNegli anni iniziali della distribuzione dell'energia elettrica, la corrente continua di Edison era lo standard per gli Stati Uniti ed Edison non era disposto a rinunciare alla rendita derivante dal suo brevetto.\nDurante quella che \u00e8 comunemente definita l'epoca della \"guerra delle correnti\", dalla fine degli anni 1880 Edison e lo scienziato immigrato serbo Nikola Tesla divennero avversari dando inizio a un'accesa disputa verbale. Edison difendeva il sistema di distribuzione a corrente continua (DC) contro la pi\u00f9 efficiente corrente alternata (AC) che Tesla aveva brevettato a Graz in Austria. Tesla, che inizialmente aveva lavorato per Edison, si licenzi\u00f2 e dopo varie traversie trov\u00f2 il sostegno per le proprie idee in George Westinghouse.\nEdison, secondo notizie non certe, con il contributo di uno dei suoi impiegati e partendo dai brevetti di Tesla, costru\u00ec la prima sedia elettrica per lo Stato di New York, esaltandone la pericolosit\u00e0, allo scopo di screditare la corrente alternata. Il mito popolare vuole che Edison abbia inventato la sedia elettrica, nonostante fosse contro la pena capitale, al solo scopo di convincere l'opinione pubblica che la corrente alternata fosse pi\u00f9 pericolosa della corrente continua, e che quindi fosse la scelta logica per la sedia elettrica. In realt\u00e0 la sedia fu soprattutto opera di pochi suoi dipendenti, in particolare di Harold P. Brown, che lavorava a Menlo Park. Edison fece una vasta campagna per scoraggiare l'uso della corrente alternata, rivelatasi una vera e propria campagna di disinformazione.\nEdison a molte esecuzioni di animali, soprattutto gatti e cani randagi, affinch\u00e9 gli articoli che la stampa pubblicava diffondessero la convinzione che il suo sistema a corrente continua (DC) era pi\u00f9 sicuro del sistema a corrente alternata (AC). La serie di esecuzioni ebbe il suo culmine con l'uccisione mediante folgorazione dell'elefantessa Topsy.\nA causa della \"guerra delle correnti\" Edison e Westinghouse rischiarono la bancarotta. Alla fine Edison perse la sua battaglia in difesa della corrente continua di fronte all'innegabile innovazione dei dispositivi a corrente alternata. Era la vittoria del sistema polifase sostenuto da Tesla e da altri, come Charles Proteus Steinmetz della General Electric.\nNonostante la maggiore sicurezza e le minori perdite della distribuzione in corrente continua, questa non si svilupp\u00f2 a livello nazionale come Edison auspicava. Dagli anni cinquanta, i sistemi di trasmissione ad alta tensione in corrente continua sono poco utilizzati, se non in casi particolari, come l'interconnessione di sistemi di potenza sottomarini, o comunque strettamente \"a due capi\", quindi con linee dirette e senza sistemi di trasformazione e distribuzione. Dal 1930 la corrente continua viene utilizzata nelle ferrovie italiane, in sostituzione del vecchio sistema trifase.\nLe invenzioni e le idee in economia.\nEdison fu una mente brillante in quasi tutti i campi: nei suoi diari sono state rinvenute idee e annotazioni riguardanti molteplici campi dello scibile umano, dalla filosofia alla storia; non stupisce dunque che l'inventore avesse maturato idee originali anche in campo economico. I suoi due apporti fondamentali furono rispettivamente nel campo della regolamentazione e in campo monetario.\nIl primo tratta di antitrust: Edison si oppose allo Sherman Act sostenendo che le societ\u00e0, di qualsiasi grandezza, devono essere permesse solamente se promuovono il bene comune, e dunque rispettano la legge; inoltre sosteneva che l'applicazione della legge avrebbe causato una produzione di qualit\u00e0 inferiore rispetto al passato.\nIl secondo apporto fu lo sviluppo di un sistema economico inedito e quasi completamente ignorato, sviluppato con Henry Ford, il quale prevedeva la possibilit\u00e0 di basare la consistenza monetaria non sull'oro, ma sul lavoro della popolazione, dunque in pratica su alcune commodity fondamentali come il grano, il cotone, il tabacco e altre risorse analoghe. Ma entrambi riconoscevano che non era semplice selezionare specifici prodotti di riferimento. Questo sistema avrebbe permesso di scavalcare, come lo stesso Edison sostiene in un'intervista al \"New York Times\" nel 1921, il mercato dei titoli di Stato e la conseguente speculazione, con gli effetti noti.\nL'uomo al lavoro.\nLa storia della lampada elettrica \u00e8 paradigmatica: molte delle invenzioni di Edison furono in realt\u00e0 miglioramenti di idee di altri, ottenute con un approccio diligente e una visione industriale sviluppata in gruppi di lavoro.\nEgli era il capo indiscusso del \"team\" e generalmente non condivideva il merito delle invenzioni. Di s\u00e9 stesso diceva: \"Il genio \u00e8 l'uno per cento di ispirazione e il novantanove per cento di traspirazione\". Nikola Tesla, a proposito del metodo di Edison nella risoluzione dei problemi diceva: \"Se Edison deve cercare un ago in un pagliaio procede con la diligenza dell'ape nell'esaminare paglia per paglia, fino a quando trova l'oggetto della sua ricerca. Ero testimone dispiaciuto di tale comportamento, sapendo che un po' di teoria e di calcoli avrebbero evitato il novanta per cento del suo lavoro\".\nIn un incontro verso la fine del 1885 tra Edison, Edward H. Johnson, presidente della Edison Illuminating Company, Charles Batchelor, collaboratore di Edison, e Nikola Tesla, uno del gruppo sugger\u00ec di indovinare i loro pesi e Tesla fu indotto a salire uno scalino di una scala. Edison indovin\u00f2 che Tesla pesava 69\u00a0kg (preciso all'oncia: 28,35\u00a0g). Johnson confidenzialmente rifer\u00ec a Tesla che Edison aveva sviluppato questa abilit\u00e0 di indovinare i pesi delle persone a Chicago, dove aveva lavorato per lungo tempo nella macellazione mentre ogni giorno pesava centinaia di maiali.\nInvenzioni \"multimediali\".\nInizialmente si era pensato che Thomas Edison avesse inventato la macchina da ripresa cinematografica, ma fu dimostrato che tale invenzione si deve a William Kennedy Laurie Dickson, comunque ottenuta nei laboratori di Edison. Tuttavia la sua influenza sulla storia della cinematografia va oltre quella di semplice stimolatore di idee.\nFu molto attivo nella produzione di film, al quale si deve lo standard della pellicola (35\u00a0mm di larghezza pari a 1 pollice e 3/8, con 4 fori posti sul bordo di ogni immagine). Fece diventare il cinema un \"mass medium\" e non solo un'effimera curiosit\u00e0 di breve durata. Realizz\u00f2 il primo studio cinematografico, il Black Maria nel New Jersey. Qui realizz\u00f2 il primo film brevettato, \"Lo starnuto di Fred Ott\" (Fred Ott era un suo impiegato).\nLa Francia gli rese omaggio, prima nominandolo Cavaliere e poi Commendatore della Legion d'onore, rispettivamente nel 1878 e nel 1889. Il 30 settembre 1890 Edison ottenne i seguenti brevetti:\nNel 1891 Thomas Edison costru\u00ec il \"cinetoscopio\": attraverso un piccolo foro nell'apparecchio, delle dimensioni di un armadio, era possibile vedere, al costo di un penny, un breve filmato, come altre curiosit\u00e0 presenti nelle \"sale giochi\" di allora. Questo era importante per Edison perch\u00e9 cercava un modo per intrattenere la gente che stava ascoltando la musica del suo fonografo. Ora la gente per pochi spiccioli metteva la cuffia, ascoltava la musica e vedeva il filmato.\nPi\u00f9 tardi, lo stesso anno, il 29 dicembre Edison brevettava la radio (\"trasmissione elettrica di segnali\"). Il 9 agosto 1892 ricevette il brevetto per il telegrafo bidirezionale.\nGli ultimi anni.\nA West Orange (New Jersey) l'11 febbraio 1893 Edison termin\u00f2 la costruzione del \"Black Maria\", il primo studio cinematografico. Tuttavia la Corte d'appello degli Stati Uniti il 10 marzo 1902 decret\u00f2 che Edison non aveva inventato la macchina da ripresa cinematografica e non poteva esercitare il diritto di monopolio sul suo uso.\nNel 1894 Edison speriment\u00f2 l'aggiunta del suono alle immagini dei film: il risultato (cinetofono) sincronizzava in maniera approssimativa le immagini del cinetoscopio con il suono del fonografo a cilindro.\nNell'aprile del 1896, il vitascopio di Edison e Thomas Armat furono usati per un film in pubblica visione a New York City. Thomas Edison richiese il brevetto per la sua ultima applicazione, \"Holder for Article to be Electroplated\", il 6 gennaio 1931 e mor\u00ec verso la fine dell'anno. Il brevetto venne concesso due anni dopo, nel 1933.\nMor\u00ec nella sua casa di West Orange il 18 ottobre 1931 a causa del diabete; la sua tomba oggi \u00e8 locata nell\"'Edison National Historic Site \"a West Orange, New Jersey.\nDettagli sulla vita personale.\nThomas Edison era deista. Si spos\u00f2 due volte, la prima nel 1871 con Mary Stilwell (1855-1884), con la quale ebbe tre figli: Marion Estelle, Thomas Jr. e William Leslie, prima che la moglie morisse all'et\u00e0 di 29 anni, probabilmente per febbre tifoide. Si spos\u00f2 una seconda volta con Mina Miller (1865-1946), ed ebbe altri tre figli: Madeleine, Charles (che prese in mano l'impresa paterna) e Theodore Miller.\nCompr\u00f2 una casa (detta \"Glenmont\") nel 1886 come regalo di nozze per Mina a West Orange nel New Jersey (dove sono tuttora conservate le ceneri di Thomas e Mina Edison). I 13,5 acri (55\u00a0000\u00a0m\u00b2) della propriet\u00e0 sono affidati al \"National Park Service\" come \"Edison National Historical Site\"."}
{"id": "60418", "revid": "54253", "url": "https://it.wikipedia.org/wiki?curid=60418", "title": "Leggenda", "text": "La leggenda \u00e8 un tipo di racconto molto antico, come il mito, la favola e la fiaba, che fa parte del patrimonio culturale di un popolo, appartenente alla sua tradizione orale e mescolando, nella narrazione, il reale al meraviglioso. Il termine deriva dal latino \"legenda\" che significa \"cose che devono essere lette\", \"degne di essere lette\" e con questo termine, un tempo, si voleva indicare il racconto della vita di un santo e soprattutto il racconto dei suoi miracoli.\nIn seguito la parola acquist\u00f2 un significato pi\u00f9 esteso e oggi la parola leggenda indica qualsiasi racconto che presenti elementi reali, ma trasformati dalla fantasia, tramandato per celebrare fatti o personaggi fondamentali per la storia di un popolo, oppure per spiegare qualche caratteristica dell'ambiente naturale e per dare risposta a dei perch\u00e9.\nLe leggende si rivolgono alla collettivit\u00e0, come i miti e spiegano l'origine di qualche aspetto dell'ambiente, le regole e i modelli da seguire, certi avvenimenti storici, o ritenuti tali, allo scopo di rinsaldare i legami d'appartenenza alla comunit\u00e0.\nLeggende popolari.\nLe leggende popolari non sono mai inventate da una sola persona, ma alla loro invenzione concorrono sempre pi\u00f9 persone che, con il trascorrere del tempo, trasformano un fatto vero in un fatto sempre pi\u00f9 leggendario.\nLe leggende non raccontano mai dei fatti puramente inventati ma contengono sempre una parte di verit\u00e0 che viene trasformata in fantasia perch\u00e9 gli uomini vogliono scoprire sempre la causa di certi fatti che non conoscono bene e pertanto cercano di spiegarli con l'immaginazione.\nGli uomini dell'antichit\u00e0, che non usavano ancora i metodi della scienza, vedendo di giorno la luce del sole e di notte il buio, per spiegarsi il fenomeno, collegavano i due fatti con la fantasia immaginando, a volte, che ci fosse qualcuno in cielo che spostasse il carro del sole; in altri casi immaginavano che il sole e la luna fossero dei fratelli litigiosi che non volevano mai incontrarsi.\nCi sono leggende nate per conferire prestigio al proprio paese, come nel caso degli svizzeri che hanno trasformato Guglielmo Tell, un montanaro probabilmente realmente esistito, in un eroe straordinario e coraggioso.\nAnche dalle paure degli uomini sono nate le leggende. Infatti quando gli uomini hanno paura attribuiscono, con la fantasia, dei caratteri spaventosi alle cose che vedono o sentono, come l'ululato di un lupo o il sibilo del vento, e spesso lo trasformano in un fantasma o in un essere mostruoso oppure i fenomeni atmosferici di cui non si sapeva dare una spiegazione si creava un personaggio leggendario.\nAltri esempi possono essere la leggenda irlandese di Jack-o'-lantern, quella inglese di Jack Frost, la leggenda di Babbo Natale, quelle del Coniglietto pasquale e della Fatina dei denti.\nLeggende d'autore.\nAlcuni scrittori, per scrivere una leggenda, inventano il tema prendendo lo spunto da qualche aspetto della realt\u00e0 che appare loro interessante, strano, affascinante e, trasformando la curiosit\u00e0 in domanda, usano la fantasia per dare la risposta attraverso una spiegazione fantastica e meravigliosa.\nIn questo modo sono nati racconti originali e divertenti che costringono il lettore a guardare la realt\u00e0 con occhi nuovi e a cogliere immagini e significati che l'abitudine ci impedisce di vedere.\nA questa categoria appartengono alcune leggende di Rudyard Kipling, come la conosciutissima \"Perch\u00e9 l'elefante ha la proboscide\". Celebre \u00e8 anche \"La leggenda della valle addormentata\" di Washington Irving che pur ispirandosi a luoghi e vicende reali, crea una leggenda di fantasia che diventer\u00e0 nei decenni successivi cult.\nCi sono poi scrittori che riscrivono con linguaggio moderno delle leggende gi\u00e0 note, che costituiscono un importante patrimonio per la comunit\u00e0, come nel caso della leggenda ligure di Mario Soldati \"Il polipo della chiesa di Tellaro\".\nLeggende metropolitane.\nLe \"leggende urbane\" o \"leggende metropolitane\" sono quelle storie insolite e curiose raccontate dalla gente, che acquistano credibilit\u00e0 passando di bocca in bocca. Si tratta di ipotetici fatti normalmente presentati come realmente accaduti, ma attribuiti sempre a qualche altra persona. Sono certamente verosimili, ma non sono notizie di cronaca, anche se talvolta (specie nel periodo estivo) sono riferite dai giornali, sempre per\u00f2 in modo piuttosto generico, senza riportare - come fa una vera cronaca - il nome del protagonista e del testimone, il tempo e il luogo precisi in cui i fatti sono avvenuti.\nQueste leggende moderne, nate o diffuse nelle citt\u00e0, dimostrerebbero che anche l'uomo d'oggi lavora con la fantasia su aspetti della realt\u00e0 che lo circonda, che gli fa inventare e raccontare fatti che, spacciati per veri e creduti tali, anche se privi degli elementi fantastici e meravigliosi presenti nelle leggende popolari, soddisfano il bisogno universale di storie e rafforzano l'appartenenza ad un certo ambiente.\nTra le leggende metropolitane si possono collocare anche le \"bufale\" \"(hoax)\" diffuse via e-mail. Si tratta a volte di leggende pi\u00f9 antiche \"adattate\" e modernizzate. Le leggende urbane possono anche diventare uno strumento di discriminazione, quando attribuiscono a questo o quel gruppo etnico, religioso o d'altro tipo dei fatti o dei comportamenti inesistenti.\nLeggende storiche.\nSono numerose le leggende credute fatti reali che hanno prodotto rilevanti conseguenze storiche e culturali. Ad esempio:\nIl genere letterario della leggenda nella Bibbia.\nNel \"Tanakh\" (Bibbia ebraica) vi sono molti libri scritti secondo il genere letterario della leggenda. \nOggi la maggior parte degli storici delle religioni e biblici affermano, basandosi su scoperte archeologiche, ricerche e reperti, che Giosu\u00e8, Davide e Salomone non sarebbero mai esistiti realmente e quindi solo personaggi inventati di poemi epici, raccolti nel VII secolo a.C. sotto il dominio di Giosia, re di Giuda. Anche il personaggio di Mos\u00e8 sarebbe prettamente leggendario, cos\u00ec come vari altri presenti nella \"Torah\", soprattutto quelli citati in \"Genesi\", i quali sarebbero pi\u00f9 che altro delle metafore della bont\u00e0 del Dio ebraico verso i giusti e gli oppressi, da un lato, mentre dall'altro degli esempi o personificazioni della malvagit\u00e0 umana che viene punita da Dio; nel caso di Mos\u00e8, egli rappresentebbe il primo legislatore degli Israeliti e condottiero verso la terra natale degli stessi. Nuovi ritrovamenti tuttavia, come la stele di Tel Dan, potrebbero rimettere in discussione tale teoria, fornendo le prime evidenze storiche sull'esistenza di tali personaggi.\nAppartengono al genere della leggenda storica:\nAll'interno dei libri storici, mostrano carattere leggendario i seguenti cicli:"}
{"id": "60421", "revid": "2014155", "url": "https://it.wikipedia.org/wiki?curid=60421", "title": "Teodosio II", "text": "Infanzia.\nUnico figlio maschio di Arcadio e Elia Eudossia, fu proclamato Augusto dal padre nel gennaio del 402; una storia curiosa ma non impossibile racconta che Arcadio, per timore che alla propria morte il fanciullo potesse essere deposto, lo affid\u00f2 alla custodia di Yazdgard I, re di Persia.\nNel 408 Arcadio mor\u00ec; Teodosio che allora aveva 7 anni gli succedette pacificamente sul trono d'Oriente. Fu affidato alle cure dell'eunuco di palazzo Antioco, ma il primo reggente in suo nome fu Antemio, il Prefetto del pretorio d'Oriente.\nReggenza di Antemio.\nCon la collaborazione dell'amico Troilo, un sofista di fede pagana di Sida che era diventato famoso nei circoli letterari della citt\u00e0, Antemio govern\u00f2 con energia ed efficacia. Posto immediatamente di fronte a una grave penuria di grano per cui la popolazione infuriata aveva dato alle fiamme la casa del prefetto di Costantinopoli, egli adott\u00f2 misure per aumentare i rifornimenti tanto a breve quanto a lungo termine.\nFurono stabiliti buoni rapporti con la corte di Ravenna, cosa facilitata con la morte di Stilicone. Fu stipulato un nuovo trattato con i Sasanidi e nelle province orientali vennero annullati i contributi arretrati. Si prest\u00f2 molta cura al miglioramento delle condizioni delle citt\u00e0 danubiane e illiriche devastate dai Visigoti.\nFu respinta un'invasione della Moesia da parte di Uldino re degli Unni, e un gran numero di prigionieri di guerra germani (appartenenti alla trib\u00f9 degli Sciri al servizio di Uldino) furono trasferiti ai proprietari terrieri dell'Asia Minore per essere adibiti alla lavorazione del suolo. Furono anche prese misure per evitare future invasioni da parte degli Unni o dei Germani; allo scopo venne migliorata e potenziata la flotta dislocata sul Danubio; ma soprattutto avendo visto come Roma era caduta davanti ad Alarico, Antemio fortific\u00f2 la stessa Costantinopoli. Costantino I aveva fatto costruire una cinta di mura intorno alla nuova capitale, ma presto la citt\u00e0 si estese ben al di l\u00e0 dei limiti originali. Cos\u00ec nel 413 furono costruite le nuove Mura di Teodosio che si estendevano dalla Propontide (Mar di Marmara) fino al Corno d'Oro e che rappresentavano il pi\u00f9 notevole risultato del periodo di governo di Antemio.\nTuttavia nel 414 la sorella dell'imperatore, Elia Pulcheria, sebbene avesse soltanto due anni pi\u00f9 di lui, fu proclamata Augusta e assunse la reggenza al posto di Antemio, di cui non si ha pi\u00f9 nessuna notizia.\nReggenza di Elia Pulcheria.\nIl nuovo Prefetto del pretorio fu un funzionario di nome Aureliano che evidentemente divenne il principale consigliere di Pulcheria. La donna liquid\u00f2 anche Antioco dalla carica di tutore del fratello, al quale si disse che da allora in poi ella stessa desse lezioni di comportamento:\nSubito dopo che Pulcheria ebbe assunto le sue nuove responsabilit\u00e0, scoppiarono seri disordini a fondo religioso ad Alessandria d'Egitto, dove Ipazia, celebre filosofa pagana, era stata linciata da una banda di confratelli laici cristiani. Si sospett\u00f2 che Cirillo, a quel tempo patriarca di Alessandria, fosse coinvolto nell'avvenimento: ma la sua influenza alla corte di Pulcheria imped\u00ec che il commissario incaricato delle indagini producesse un rapporto soddisfacente.\nPulcheria fu infatti soprattutto una cristiana devota e il suo ascetismo era tale che decise di rimanere casta inducendo le sorelle Arcadia e Marina a fare lo stesso con l'incoraggiamento del loro padre spirituale, il patriarca Attico di Costantinopoli, che a loro beneficio scrisse un elogio della condizione di verginit\u00e0. D'altra parte era evidente che Teodosio doveva sposarsi e fu Pulcheria che gli combin\u00f2 il matrimonio con Atenaide, figlia del sofista ateniese Leonzio. La sposa venne battezzata col nome di Elia Eudocia e due anni dopo fu proclamata Augusta. Furono coniate monete con il suo nome come era gi\u00e0 stato fatto per Pulcheria. Elia Eudocia ebbe in seguito una figlia, Licinia Eudossia (che in seguito divenne moglie di Valentiniano III) e un figlio (che mor\u00ec in tenera et\u00e0).\nRegno di Teodosio.\nVerso il 416, quando raggiunse i quindici anni di et\u00e0 Teodosio II fu dichiarato maggiorenne; ma ancora per parecchio tempo Pulcheria tenne le redini del governo, in questo aiutata da Monassio che era succeduto ad Aureliano nella carica di prefetto del pretorio.\nPolitica estera.\nGuerre con la Persia.\nDopo anni di relativa pace tra Impero e Persia, nel 421, appena salito al trono, Bahram V riprese la persecuzione contro i cristiani iniziata dal padre, Yazdgard I, dopo il tentativo del vescovo di Ctesifonte di bruciare il tempio del Grande Fuoco della capitale sasanide. Questa persecuzione fu il \"casus belli\" dell'offensiva imperiale. Teodosio II invi\u00f2 un forte contingente militare in Armenia, da sempre contesa dalle due potenze confinati, al comando di Ardaburio, il quale inflisse delle sconfitte all'esercito sasanide, saccheggi\u00f2 l'Arzanene e, dopo aver ottenuto rinforzi, invase la Mesopotamia assediando Nisibis. Bahram, vista in pericolo la prestigiosa e fondamentale fortezza di Nisibis, decise di guidare personalmente l'esercito sasanide. Condotti dal loro re i Persiani riuscirono a liberare Nisibis dall'assedio romano e a costringere i Romani al ritiro. Dopo aver messo sotto assedio Teodosiopoli, Bahram venne sconfitto a Resaena. Lo sci\u00e0 tent\u00f2 allora un colpo di mano, ordinando agli \"Immortali\" di attaccare il campo romano: Ardaburio riusc\u00ec per\u00f2 a neutralizzare l'attacco e ad imporre la pace al sovrano sasanide (423).\nNel 440 Yazdgard radun\u00f2 un esercito composto da contingenti di diverse nazioni vassalle dei Persiani e attacc\u00f2 i Romani prendendoli di sorpresa: solo una improvvisa e notevole alluvione mise fine all'attacco persiano, permettendo ai Romani di ritirarsi e impedendo a Yazdgard, che comandava il proprio esercito, di invadere il territorio romano. Teodosio invi\u00f2 allora il proprio generale Anatolio al campo sasanide dove riusc\u00ec a persuadere Yazdgard a stipulare la pace, che prevedeva tra i suoi termini l'accordo di non costruire nuove fortezze frontaliere e di non fortificare quelle esistenti.\nRelazioni con l'Impero romano d'Occidente.\nContrasti con Costanzo III e accoglimento di Placidia a Costantinopoli (421).\nNel 421 il generale d'Occidente di pi\u00f9 alto grado, Flavio Costanzo, fu associato al trono da Onorio con il nome di Costanzo III. Poich\u00e9 Teodosio non riconobbe il nuovo imperatore, ci\u00f2 rischi\u00f2 di far scoppiare una guerra civile tra Impero d'Occidente e Impero d'Oriente:\nPoco tempo dopo, narra sempre Olimpiodoro, Galla Placidia litig\u00f2 con Onorio e fu punita con l'esilio a Costantinopoli con i figli:\nCampagna contro l'usurpatore Giovanni (423-425).\nNel 423, deceduto Onorio, fu eletto suo successore Giovanni Primicerio. Costui invi\u00f2 un'ambasceria a Teodosio per ottenere il riconoscimento, ma senza risultati: Teodosio II, infatti, su pressioni di Galla Placidia, intendeva porre il figlio di lei, Valentiniano III, sul trono occidentale. Valentiniano III e Placidia furono inviati da Teodosio II a Tessalonica, dove Valentiniano ricevette da suo cugino la dignit\u00e0 di Cesare tramite Elione, non potendo Teodosio venire a Tessalonica per una malattia. Affid\u00f2 la spedizione per la deposizione dell'usurpatore Giovanni Primicerio ad Ardaburio, \"magister militum\", e a suo figlio Aspar. Questi, passando lungo la Pannonia e l'Illirico, seguiti da Placidia e Valentiniano, espugnarono Salona in Dalmazia; successivamente, Ardaburio part\u00ec con la flotta mentre Aspar prese sotto il suo comando la cavalleria: con un attacco improvviso si impadron\u00ec di Aquileia, portando con s\u00e9 Placidia e Valentiniano. Tuttavia Ardaburio, sorpreso da una violenta tempesta, cadde per questo motivo nelle mani dell'usurpatore, che tuttavia lo tratt\u00f2 con molta cortesia perch\u00e9 intendeva negoziare con l'Impero d'Oriente: Ardaburio, tuttavia, riusc\u00ec a mettere contro l'usurpatore alcuni dei suoi stessi sottufficiali, e contemporaneamente invi\u00f2 istruzioni segrete a suo figlio Aspar di marciare verso Ravenna. Aspar giunse rapidamente con la sua cavalleria catturando facilmente Giovanni Primicerio, nel frattempo tradito dai suoi stessi uomini a causa degli intrighi di Ardaburio. Giovanni Primicerio venne condotto ad Aquileia presso Placidia e Valentiniano e qui sub\u00ec la decapitazione e il taglio della mano destra. Teodosio II invi\u00f2 poi Valentiniano a Roma, dove venne incoronato Imperatore della parte occidentale dell'Impero romano (425).\nAiuto offerto contro i Vandali (431-441).\nNel 429 l'Africa venne invasa dai Vandali. A maggio Genserico, re dei Vandali, con 80.000 uomini (di cui 20.000 guerrieri), attravers\u00f2 lo stretto di Gibilterra e sbarc\u00f2 in Mauritania Tingitana, probabilmente a Tangeri. Essendo intenzionato a impadronirsi dell'Africa, strinse delle alleanze con tutti gli africani ostili ai Romani: Mauri (le trib\u00f9 native dell'Africa), Donatisti, Ariani (sette eretiche), fuorilegge. Avanzando verso Cartagine, Genserico affront\u00f2 in battaglia l'esercito di Bonifacio, \"comes Africae\", e lo vinse. Bonifacio fu costretto a rifugiarsi a Ippona, che venne assediata dal nemico. Placidia, preoccupata per l'avanzata di Genserico e non essendo intenzionata a perdere una cos\u00ec importante provincia, implor\u00f2 l'aiuto di Teodosio II, che acconsent\u00ec di buon grado ad aiutare la parte occidentale dell'Impero: la flotta italiana e l'esercito vennero rafforzati da Aspar, che salp\u00f2 da Costantinopoli con un potente esercito. Non appena la forza dei due imperi fu unita sotto il comando di Bonifacio, egli marci\u00f2 contro i Vandali; e la perdita di una seconda battaglia irrimediabilmente decise il destino dell'Africa. La citt\u00e0 di Ippona venne evacuata e Bonifacio ritorn\u00f2 sconsolato in Italia, dove mor\u00ec poco dopo (432) ucciso in battaglia dal rivale Ezio. Aspar comunque rest\u00f2 a Cartagine e, anche se non riusc\u00ec a sconfiggere Genserico, ebbe abbastanza successo da spingerlo a negoziare una tregua: nel 435 venne firmata la \"tregua di Trigezio\" tra Romani e i Vandali. Essa stabiliva, come riporta il Sirago, che i Romani riconoscevano ai Vandali il possesso della Mauritania e di parte della Numidia; in cambio i Vandali avrebbero pagato un tributo annuale all'Impero d'Occidente e davano in ostaggio ai Romani il figlio di Genserico, Unnerico. Inoltre i Vandali sarebbero diventati \"foederati\".\nNel 439, per\u00f2, violando la tregua, i Vandali conquistarono Cartagine con l'inganno (19 ottobre). Dopo aver conquistato l'Africa, i Vandali costruirono una flotta e saccheggiarono le coste della Sicilia e dell'Italia. Teodosio II, Imperatore d'Oriente, invi\u00f2 una flotta in soccorso dell'Impero d'Occidente, allarmando Genserico che decise di aprire le trattative. Gli Unni nel frattempo invasero la parte orientale dell'Impero romano costringendo Teodosio II a ritirare la flotta. L'Impero d'Occidente fu costretto quindi a firmare nel 442 una pace svantaggiosa con i Vandali con la quale riconosceva le conquiste fatte dai Vandali in Africa riconoscendo la loro indipendenza dall'Impero; in cambio i Vandali lasciarono all'Impero in controllo delle Mauretanie, della Tripolitania e di parte della Numidia.\nMatrimonio tra Eudossia e Valentiniano III (437).\nNel 437 Eudossia, figlia di Teodosio II avuta dall'Imperatrice Eudocia, si spos\u00f2 con Valentiniano III, Imperatore d'Occidente e cugino di Teodosio II. Fu Valentiniano III a chiedere al cugino di sposare Eudossia. Teodosio II diede il suo assenso e si stabil\u00ec che il matrimonio si sarebbe celebrato a Tessalonica. Valentiniano, per\u00f2, invi\u00f2 un messaggio secondo cui avrebbe preferito celebrare il matrimonio a Costantinopoli. Il matrimonio fu l\u00ec celebrato, durante il consolato di Isidoro e Sinatore (437) ed Eudossia si trasfer\u00ec a Ravenna con il suo nuovo marito.\nNello stesso anno, proprio con tale matrimonio, Galla Placidia, per ricompensare Teodosio II per aver messo sul trono occidentale il figlio di lei Valentiniano III, cedette l'estremit\u00e0 orientale della Pannonia II (con le citt\u00e0 di Sirmio e Bassiana) all'Impero romano d'Oriente. Il resto della Pannonia era stato ceduto agli Unni da Ezio in cambio dell'appoggio militare degli Unni all'Impero in Gallia. La Pannonia II divenne cos\u00ec la tredicesima provincia dell'Illirico orientale e Sirmio divenne per qualche tempo la capitale della prefettura dell'Illirico (orientale), ma venne ceduta da Teodosio II agli Unni in seguito alle vittoriose campagne balcaniche di Attila del 441-442.\nSecondo altri studiosi, tuttavia, tutto l'Illirico occidentale sarebbe stato ceduto all'Impero d'Oriente. Essi citano come prova:\nTuttavia Procopio afferma che la Dalmazia era governata da uomini (come il comes Marcellino) dipendenti dall'Impero romano d'Occidente, e ci\u00f2 contrasta con la cessione della Dalmazia all'Impero d'Oriente. Uno studioso (Wozniak) ha tentato di conciliare Procopio con le altre fonti sostenendo che la Dalmazia, pur appartenendo nominalmente all'Impero d'Oriente, \"de facto\" apparteneva a quello d'Occidente:\nDiversi studiosi, oggi, ritengono che solo parte dell'Illirico occidentale fu ceduto all'Impero d'Oriente, anche se \u00e8 non vi \u00e8 consenso su quale parte fu ceduta: Demougeot e M\u00f2scy ritengono che fu ceduta solo \"l'area di Sirmio\", Barker invece sostiene che fu ceduta \"parte della Dalmazia\", secondo invece JB Bury \"una parte considerevole della diocesi dell'Illirico, Dalmazia, Valeria e Pannonia orientale vennero sicuramente trasferite\"; Praga invece ritiene che \"la cessione dell'Illirico occidentale... non riguard\u00f2 la Dalmazia\". Sicuramente fu ceduta almeno la Pannonia II con Sirmio: una Novella di Giustiniano I (11.1) attesta infatti che Sirmio nel 441 apparteneva all'Impero d'Oriente ed era la sede del prefetto del pretorio dell'Illirico, Apreemio, poi costretto nello stesso anno a fuggire a Tessalonica a causa delle invasioni di Attila, che nello stesso anno attacc\u00f2 ed espugn\u00f2 Sirmio. Sembra certo, invece, che il Norico rimase in mano romano-occidentale: secondo Prisco, infatti, il governatore del Norico, Promoto, era uno degli ambasciatori romano-occidentali che nel 449 furono inviati presso Attila, mentre l'agiografia di San Severino narra che ancora nel 460 circa le truppe del Norico ricevevano, seppur sempre pi\u00f9 irregolarmente, il soldo da Ravenna e non da Costantinopoli; inoltre il panegirico del 467 di Sidonio Apollinare nomina il Norico tra le province romano-occidentali.\nRapporti con gli Unni.\nVerso la fine degli anni 430 (434 circa) salirono sul trono unno i fratelli Attila e Bleda. Poco tempo dopo la loro ascesa al potere, nell'inverno del 439, Attila e Bleda si incontrarono presso Margus, nella Mesia Superiore, con ambasciatori dell'Impero romano d'Oriente, e strinsero un nuovo accordo di pace che prevedeva un aumento dei tributi che i Romani d'Oriente dovevano versare agli Unni da 350 a 770 libbre, il luogo in cui dovevano avvenire contatti commerciali tra Romani e Unni e la promessa che i Romani non avrebbero accolto profughi unni. Lo storico dell'epoca Prisco di Panion asserisce che in quell'occasione, \u00absiccome [gli Unni] ritengono poco appropriato conferire con altri smontati da cavallo, anche i Romani, che ci tenevano alla dignit\u00e0, decisero di fare altrettanto per tema che una delle due parti dovesse parlare stando in sella mentre l'altra era in piedi.\u00bb\nNell'inverno del 441-442, tuttavia, i commercianti unni si impadronirono con la forza delle armi del centro romano sede degli scambi commerciali, adducendo come pretesto il fatto che \u00abil vescovo di Margus aveva varcato la frontiera, si era addentrato nelle loro terre e aveva frugato nelle tombe reali rubandone alcuni oggetti preziosi.\u00bb Ci\u00f2 forn\u00ec ad Attila il \"casus belli\" per attaccare l'Impero romano d'Oriente. In realt\u00e0, Attila avrebbe deciso di attaccare proprio in quel momento l'Impero approfittando del fatto che l'Imperatore d'Oriente Teodosio II aveva sguarnito di truppe i Balcani per aiutare l'Impero d'Occidente a recuperare Cartagine ai Vandali. Giordane narra che sarebbe stato il re vandalo Genserico stesso a invitare Attila a invadere l'Impero d'Oriente per far sfumare la spedizione contro i Vandali.\nGli Unni espugnarono rapidamente Vidimacium, Margus e Naissus, costringendo l'Impero d'Oriente a rinunciare alla guerra contro i Vandali, richiamando la flotta, e poco tempo dopo, a comprare la pace accettando di pagare un tributo di 1400 libbre d'oro all'anno. Teodosio II, per\u00f2, ritornata la flotta, smise di pagare il tributo agli Unni, nella speranza che con i Balcani non sguarniti di truppe e con il potenziamento delle difese, sarebbe riuscito a respingere gli attacchi unni. Una legge del 12 settembre del 443 stabil\u00ec:\nPer potenziare ulteriormente l'esercito, inoltre, Teodosio II reclut\u00f2 numerosi Isauri.\nQuando gli arretrati raggiunsero le 6000 libbre d'oro, nel 447, Attila protest\u00f2, e al rifiuto dell'Imperatore di sborsare le 6000 libbre d'oro in questione, il re unno reag\u00ec con la guerra. Nell'invasione del 447, Attila sconfisse pi\u00f9 volte gli eserciti romano-orientali, avvicinandosi pericolosamente a Costantinopoli, intendendo approfittare degli effetti devastanti di un terremoto, che il 27 gennaio 447, alle due di notte, aveva fatto crollare una parte dei terrapieni che costituivano parte delle difese della citt\u00e0, per impadronirsene. Quando per\u00f2 gli Unni giunsero sotto le mura, queste erano state gi\u00e0 riparate dallo zelo del prefetto del pretorio d'Oriente, Costantino, che incaric\u00f2 le fazioni dell'ippodromo di riparare i danni. Attila comunque ottenne una vittoria schiacciante, annientando ben due eserciti campali romani e devastando gli interi Balcani Orientali e costringendo l'Impero romano d'Oriente ad accettare una pace umiliante:\nInoltre l'Impero d'Oriente dovette evacuare la zona a sud del Danubio \u00ablarga cinque giorni di viaggio\u00bb. Le dure condizioni di pace mandarono in relativa crisi finanziaria l'Impero romano d'Oriente, che, per racimolare il denaro necessario per pagare il gravoso tributo, si vide costretto a revocare in parte i privilegi fiscali ai proprietari terrieri e ad aumentare le tasse. Prisco narra addirittura che:\nQuesto brano di Prisco \u00e8 stato interpretato da Thompson come non completamente veritiero, ma piuttosto come esagerazione retorica oppure come prova di solidariet\u00e0 di classe nei riguardi delle classi pi\u00f9 agiate. Pur essendo una cifra dieci volte superiore a qualunque altro tributo pagato finora dall'Impero, il tributo versato dagli Unni era comunque una cifra paragonabile alle rendite delle persone pi\u00f9 agiate dell'Impero, e non era una cifra cos\u00ec straordinaria. La spedizione di Leone I contro i Vandali del 468 cost\u00f2 all'erario ben 100.000 libbre d'oro, una cifra enormemente superiore alle 2.100 da versare ad Attila, prova che per le casse dello Stato pagare 2.100 libbre d'oro non era uno sforzo eccessivo.\nNel 449 Attila si lament\u00f2 perch\u00e9 una parte dei contadini non intendeva evacuare la zona a sud del Danubio larga cinque giorni di viaggio che i Romani dovevano evacuare secondo le condizioni del trattato. L'eunuco di corte e consigliere dell'Imperatore, Crisafio, cerc\u00f2 in quest'occasione di sbarazzarsi della minaccia unna cercando di convincere un inviato di Attila nella capitale, Edeco, a partecipare ad una congiura per eliminare il re unno: dopo una cena nella residenza dell'eunuco, Edeco, a cui, insieme ad altri comandanti, era stata affidata la protezione personale di Attila, acconsent\u00ec ma ad un prezzo di 50 libbre d'oro da distribuire alla sua scorta per garantirsi che collaborasse con lui nella congiura. avvert\u00ec per\u00f2 l'eunuco che \u00abdopo la sua assenza, anche lui, come gli altri, sarebbe stato interrogato da Attila in merito a chi, fra i Romani, gli avesse fatto doni e a quanto denaro avesse ricevuto, e che [a causa dei compagni di missione] non avrebbe potuto nascondere le 50 libbre d'oro.\u00bb. Si stabil\u00ec dunque l'invio di un'ambasceria presso Attila con il pretesto di negoziare sulle richieste dell'Unno, ma in realt\u00e0 per ricevere istruzioni su come dovevano essere consegnate le 50 libbre d'oro.\nLo storico Prisco di Panion partecip\u00f2 personalmente all'ambasceria e, in un frammento sopravvissuto della sua \"Storia\", descrive accuratamente questo viaggio, a cui presero parte almeno tre persone: Massimino, Prisco e l'interprete Vigilas, oltre agli ambasciatori di Attila Edeco e Oreste. Attila, tuttavia, era stato gi\u00e0 informato della congiura dallo stesso Edeco, il quale fin dall'inizio non aveva alcuna intenzione di tradire il suo capo, ma decise di far finta di esserne ignaro. Attila fu molto ostile con gli ambasciatori, sostenendo che finch\u00e9 i Romani non avessero restituito tutti i fuggiaschi, non avrebbe pi\u00f9 concesso loro il diritto di essere ricevuti. Dopo aver ordinato a Vigilas di ritornare a Costantinopoli per ribadire a Teodosio II la richiesta da parte di Attila di restituire tutti i fuggiaschi unni, Attila dichiar\u00f2 conclusa l'udienza, dicendo a Massimino di attendere mentre egli scriveva una lettera di risposta all'Imperatore. Subito dopo gli ambasciatori romani ricevettero altri messi unni che proibirono loro di comprare ogni cosa che non fossero generi alimentari fintanto che non fossero state soddisfatte le richieste degli Unni. Mentre Vigilas part\u00ec per Costantinopoli, gli altri ambasciatori seguirono Attila in una delle sue residenze in attesa che questi rispondesse per iscritto alle lettere dell'Imperatore e furono ammessi a un banchetto; poi, una volta che Attila ebbe finito di rispondere per lettera all'Imperatore, gli ambasciatori furono congedati. Quando Vigilas torn\u00f2 dall'Unno con lo scopo di portargli la risposta di Teodosio II per quanto riguarda la restituzione dei fuggitivi, gli Unni, perquisendo Vigilas, gli trovarono addosso 50 libbre d'oro, e gli chiesero a cosa gli servissero dato che per volont\u00e0 di Attila gli ambasciatori romani potevano comprare solo del cibo e con 50 libbre d'oro si poteva comprare tanto cibo da sfamare un piccolo esercito; quando gli Unni minacciarono di uccidergli un figlio, Vigilas confess\u00f2 la congiura, secondo i piani di Attila. La proibizione ai messi romani di comprare tutto ci\u00f2 che non fosse cibo era finalizzata a impedire a Vigilas di trovare giustificazioni per le 50 libbre d'oro con cui intendeva pagare Edeco per il tradimento. Attila permise a Vigilas di riscattare il figlio al prezzo di 50 libbre d'oro e:\nPolitica interna.\nUniversit\u00e0 di Costantinopoli.\nNel 425 fu presa un'iniziativa importante per dotare Costantinopoli di un'universit\u00e0.\nCostantino I aveva fondato una scuola nello Sto\u00e0 e Costanzo II l'aveva trasferita sul Campidoglio.\nGiuliano l'aveva dotata di una biblioteca pubblica di grande valore.\nTeodosio II a sua volta istitu\u00ec le cattedre per dieci grammatici o filosofi greci e per dieci latini, per cinque retori greci e tre latini, per due giuristi e per un filosofo.\nLa preponderanza dei retori greci su quelli latini segn\u00f2 un passo nel graduale processo di sostituzione della lingua greca a quella latina negli affari dell'Impero d'Oriente.\nCodice teodosiano.\nL'avvenimento pi\u00f9 importante del regno tuttavia fu la compilazione in latino del Codice Teodosiano, una raccolta di leggi fatta per ordine dell'Imperatore d'Oriente e pubblicata nel 438 dopo otto anni di lavoro condotto in collaborazione col collega Valentiniano III. Teodosio II mor\u00ec in seguito ad una caduta da cavallo nel 450, mentre attraversava il fiume Lycus, non lontano da Costantinopoli, rompendosi la spina dorsale.\nIl codice composto da sedici libri contiene una raccolta delle leggi dell'Impero emanate nel corso di oltre un secolo e in buona parte costitu\u00ec la base per la redazione del codice giustinianeo che vide la luce un secolo dopo. Esercit\u00f2 un grande influsso sulla legislazione dei popoli germani che allora si andavano affermando. Per esempio la Legge romana dei Visigoti o Breviario di Alarico (Alarico II del VI secolo) che divenne la fonte principale del diritto romano in Occidente, sostanzialmente non \u00e8 che un compendio del Codice Teodosiano integrato da altre raccolte.\nIl 14 novembre 435 Teodosio II ordin\u00f2 la distruzione di tutti i templi pagani rimanenti.\nFamiglia.\nTeodosio II si spos\u00f2 con Atenaide, poi ribattezzata Elia Eudocia. Atenaide, nata ad Atene in una famiglia pagana, aveva ricevuto un'ottima istruzione da suo padre, il filosofo sofista Leonzio, che per\u00f2 non le lasci\u00f2 niente in eredit\u00e0, avendo destinato tutto ai fratelli di lei: Valerio e Gessio. Secondo il testamento, Eudocia avrebbe ereditato solo 100 monete d'oro mentre il resto dell'immensa fortuna di Leonzio sarebbe andata a Gessio e a Valerio; Lo storico Giovanni Malala racconta che si rec\u00f2 a Costantinopoli per ottenere giustizia e che durante una udienza in cui esponeva il proprio caso cattur\u00f2 l'attenzione di Elia Pulcheria, sorella dell'imperatore Teodosio II, che agiva da tutrice del giovane imperatore, e di Paolino, il \"magister officiorum\", i quali, colpiti da questa giovane e bella ragazza, vergine, elegante, ben educata alla maniera greca e versata nell'eloquenza, la reputarono adatta a sposare l'imperatore. La condizione per il matrimonio fu la conversione al Cristianesimo, e col battesimo abbandon\u00f2 il nome Atenaide per quello cristiano di Eudocia. Il matrimonio avvenne il 7 giugno 421 e, in brevissimo tempo, Eudocia riusc\u00ec ad esercitare una grande influenza sul marito, entrando in concorrenza con la cognata Pulcheria, tanto che i suoi fratelli e suo zio ottennero posti di rilievo nell'amministrazione imperiale. All'influenza della moglie \u00e8 dovuta l'intensa attivit\u00e0 edilizia di Teodosio II, come anche una maggiore tolleranza di pagani e ebrei.\nDopo appena un anno (422) di matrimonio nacque la figlia di Teodosio ed Eudocia, Licinia Eudossia; probabilmente a seguito della nascita della figlia, Teodosio concesse a Eudocia il titolo di Augusta, il 2 gennaio 423. Sempre durante gli anni 420, per\u00f2, inizi\u00f2 il degrado dei rapporti tra Eudocia e Teodosio: sebbene la coppia imperiale abbia avuto un'altra figlia nel 431, Flaccilla, e probabilmente un maschio di nome Arcadio morto in giovane et\u00e0, il contrasto tra i due divenne sempre pi\u00f9 marcato. Eudocia decise cos\u00ec di partire per un pellegrinaggio in Terra Santa (438). Il suo ritorno a Costantinopoli, carica di reliquie, segn\u00f2 un suo breve ritorno in auge, come indicato forse dal fatto che il poeta Ciro fu contemporaneamente \"praefectus urbi\" della capitale e prefetto del pretorio. Questo periodo ebbe per\u00f2 termine nel 443 (o 441), a causa di un complotto ordito dall'eunuco e \"spatharius\" Crisapio, il quale accus\u00f2 l'imperatrice di adulterio col \"magister officiorum\" Paolino: Eudocia fu costretta ad abbandonare la capitale, lasciando campo libero a Pulcheria, e si rec\u00f2 nuovamente in Terra Santa, a Gerusalemme.\nTeodosio invi\u00f2 il suo \"comes domesticorum\" (\"comandante della guardia\") Saturnino a giustiziare due membri della corte di Eudocia, il prete Severo e il diacono Giovanni, ma l'uomo di Teodosio venne ucciso, o da Eudocia stessa, come riporta Marcellino, o, pi\u00f9 probabilmente, da un uomo della sua corte: in entrambi i casi il risultato fu che Teodosio, adirato, le ridusse la corte, pur concedendole di mantenere il titolo di Augusta.\nTestimonianze e personalit\u00e0 di Teodosio II.\nSebbene non avesse una grande personalit\u00e0 politica, il regno di Teodosio II comunque fu ricco di iniziative e fondamentale per la sua storia futura. In questo ampio periodo ebbe generalmente come consiglieri uomini competenti, dei quali l'imperatore si fidava ciecamente. Teodosio II, comunque, non era un indolente e un ozioso come il padre Arcadio. Infatti Teodosio II era uno studioso insigne, che amava circondarsi di uomini dotti e di filosofi. Durante gli spettacoli nel circo, pare usasse trascrivere libri senza badare ai giochi.\nCondusse una vita appartata dedicandosi allo studio delle scienze, compresa l'astronomia, e incoraggiando le ricerche storiche: a lui dedicarono le proprie cronache Olimpiodoro e Sozomeno. Il suo interesse principale, tuttavia, era la teologia. Grazie alla sua abilit\u00e0 di calligrafo, l'imperatore tradusse e copi\u00f2 di propria mano numerosi testi sull'argomento. Teodosio II era di carattere dolce e gentile, e non amava infliggere pene capitali. Due scrittori cristiani ortodossi, Teodoreto e Sozomeno, vedevano nell'imperatore un gentile sacerdote affiancato dalle sue sorelle, tra le quali spiccava Pulcheria, donne virtuose e molto devote.\nBibliografia.\nFonti primarie\nFonti secondarie"}
{"id": "60423", "revid": "287204", "url": "https://it.wikipedia.org/wiki?curid=60423", "title": "Brit mil\u00e0", "text": "Il Berit Milah o Brit Milah (, lett. \"Patto del taglio\"), conosciuto in lingua yiddish come Bris (dall'ebraico \"berit\", \"patto\"), \u00e8 una cerimonia della religione ebraica con cui si d\u00e0 il benvenuto ai neonati maschi nella comunit\u00e0. Si tratta di una circoncisione rituale, effettuata nell'ottavo giorno di vita del neonato da un \"mohel\" o da un medico con facolt\u00e0 e istruzioni precipue, riconosciuto secondo le regole Halakhiche, alla presenza di familiari e amici, al termine della quale si offre di solito un rinfresco celebrativo (\"seudat mitzvah\"). Il rituale di benvenuto per le bambine, che avviene con l'imposizione del nome, \u00e8 invece chiamato \"Zeved habat\". Alcune famiglie ebree delle correnti pi\u00f9 progressiste festeggiano invece un \"brit\" alternativo, chiamato \"Brit Shalom\".\nRiferimenti biblici.\nSecondo la Tanakh () Dio ordin\u00f2 al patriarca Abramo di essere circonciso, atto che doveva essere eseguito anche per i suoi discendenti:\nInoltre, stabilisce: \"L'ottavo giorno si circoncider\u00e0 la carne del prepuzio del bambino.\"\nSecondo la Bibbia ebraica, era un \"disonore\" per un Israelita non essere circonciso (). Il termine \"arelim\" (\"incirconcisi\" [al plurale]) \u00e8 infamante, indicando i Filistei e altri non-israeliti (; ) e usato insieme a \"tameh\" (impuro) per i pagani (). La parola \"arel\" (\"incirconciso\" [al singolare]) \u00e8 utilizzato anche per \"impenetrabile\" (, \" i loro cuori incirconcisi\"; cfr. ; ); viene applicato anche per i frutti dei primi tre anni di un albero, che non si devono mangiare (Levitico 19:23: ).\nTuttavia gli Israeliti nati nel deserto dopo l'esodo dall'Egitto non erano circoncisi. spiega: \"tutto il popolo uscito dall'Egitto\" era circonciso, ma quelli \"nati nel deserto\" non lo furono. Pertanto Giosu\u00e9, prima della celebrazione della Pesach, li fece circoncidere a Galgala, e precisamente prima che entrassero a Canaan. Anche Abramo fu circonciso quando si spost\u00f2 a Canaan.\nLa tradizione profetica sottolinea che Dio si aspetta che il popolo sia buono oltre che devoto, e che i non-ebrei vengano giudicati in base al loro comportamento etico, come da Legge noachica. Pertanto dice che sia i circoncisi sia gli incirconcisi saranno puniti in ugual maniera dal Signore; \"perch\u00e9 tutte queste nazioni e tutta la casa di Israele sono incirconcisi nel cuore.\"\nLa punizione per l'inosservanza \u00e8 il \"kareth\" (esclusione spirituale dalla nazione ebraica), come affermato in . La conversione all'ebraismo per i non-israeliti durante il periodo biblico richiedeva la circoncisione, altrimenti non potevano condividere le offerte della Pesach (). Oggigiorno, come durante l'epoca di Abramo, per i convertiti all'Ebraismo ortodosso, conservativo e riformato \u00e8 obbligatorio essere circoncisi ().\nCome stabilito in , \"brit milah\" \u00e8 considerato cos\u00ec importante che, se capitasse che l'ottavo giorno cada di Shabbat, azioni che altrimenti sarebbero proibite a causa della santit\u00e0 di quel giorno, sono permesse onde poter adempiere i requisiti della circoncisione. Il Talmud, quando discute dell'importanza del \"Milah\", lo mette sullo stesso piano di tutte le altre mitzvot (comandamenti) basandosi sulla ghematria di \"brit\" che \u00e8 \"612\" (Trattato Nedarim 32a).\nI patti dell'antichit\u00e0 erano a volte sigillati con l'uccisione di un animale, a significare che la parte in causa che rescinde il patto subir\u00e0 la stessa sorte. In lingua ebraica, il verbo che significa \"sigillare un patto\" \u00e8 tradotto letteralmente con \"tagliare\". Gli studiosi ebrei presuppongono che l'asporto del prepuzio rappresenti simbolicamente tale sigillo del patto.\nMemoria di questa tradizione \u00e8 conservata dalle chiese cristiane tradizionali secondo il Vangelo di Luca. La Festa della Circoncisione di Ges\u00f9 rimane come festa otto giorni dopo la nascita di Ges\u00f9 in numerose chiese, tra cui la Chiesa ortodossa, la Chiesa cattolica, quella luterana e alcune chiese della Comunione anglicana. In Orthodox Christian tradition, children are officially named on the eighth day after birth with special naming prayers.\nIn modo significativo, la tradizione cristiana del battesimo rimpiazz\u00f2 universalmente la circoncisione come rito di passaggio primario, basandosi sulla Lettera ai Colossesi e sugli Atti degli Apostoli.\nCerimoniale.\nMohel.\nIl mohel \u00e8 un ebreo specializzato nell'esecuzione del \"brit milah\", il \"patto della circoncisione.\" Secondo la legge tradizionale ebraica (\"Halakhah\"), in mancanza di questo esperto, sono autorizzati ad eseguire la circoncisione anche le donne o persino un bambino, basta che siano ebrei ed abbiano l'esperienza specifica. Tuttavia, la maggior parte delle correnti ebraiche non ortodosse si servono anche di un mohel femminile, chiamato \"mohalot\" (, plurale di \"mohelet\", femminile di \"mohel\"), senza restrizioni. Nel 1984, Deborah Cohen divenne la prima \"mohelet\" certificata dell'ebraismo riformato: fu certificata nell'ambito del programma \"Berit Mila\" dei riformati.\nTempo e luogo.\n\u00c8 usanza che il \"brit\" avvenga in una sinagoga, ma pu\u00f2 anche essere svolta a casa o altrove sia appropriato. Il \"brit\" \u00e8 svolto l'ottavo giorno dalla nascita del neonato, tenendo conto che secondo il calendario ebraico il giorno inizia al tramonto del giorno precedente. Se il bambino \u00e8 nato di domenica prima del tramonto, il \"Brit Milah\" verr\u00e0 svolto la domenica successiva. Tuttavia, se il bambino \u00e8 nato di domenica dopo il tramonto, la circoncisione avverr\u00e0 il luned\u00ec successivo. La cerimonia \u00e8 tenuta l'ottavo giorno dopo la nascita anche se quel giorno cade durante lo Shabbat o altra festivit\u00e0. Il \"brit\" tradizionalmente avviene di mattina, ma pu\u00f2 comunque essere svolto in qualsiasi momento del giorno, prima del tramonto.\nDifferimento per motivi sanitari.\nIl Talmud insegna esplicitamente che il bambino non deve essere circonciso se ha avuto due fratelli deceduti per complicazioni dovute alla circoncisione; ci\u00f2 potrebbe essere dovuto a preoccupazioni di emofilia.\nUna ricerca medica israeliana ha riscontrato un alto tasso di infezioni delle vie urinarie se la fasciatura \u00e8 lasciata per troppo tempo.\nSe il bambino nasce prematuramente o ha altri gravi problemi medici, il \"brit milah\" sar\u00e0 rimandato finch\u00e9 dottore e \"mohel\" ritengono che il neonato sia in piena salute.\nCirconcisione adulta.\nIn epoca recente, la circoncisione di ebrei adulti non circoncisi da bambini \u00e8 diventata pi\u00f9 comune che non nel passato. In tali casi, il \"brit milah\" verr\u00e0 eseguito appena possibile, con cerimonia privata, a volte con una modifica delle fasi cerimoniali (per esempio, il pasto celebrativo), secondo i desideri di colui che deve essere circonciso.\nAnestetico.\n\u00c8 regola tramandata dagli \"acharonim\" che la \"mitzvah\" del \"brit milah\" stia nel dolore che provoca, pertanto usualmente non si dovrebbero usare anestetici, sedativi o unguenti.\nAlcuni rabbini contemporanei sono d'accordo nel confermare che il neonato non debba essere sedato, sebbene si possa usare un unguento analgesico in certe situazioni; Rabbi Shmuel Wosner in particolare asserisce che l'atto della circoncisione debba essere doloroso, come si legge in .\nQuanto alla circoncisione adulta, il dolore dovrebbe essere sopportato se possibile, non essendo obbligatorio. In una lettera all'editore pubblicata su The New York Times il 3 gennaio 1998, il biologo e rabbino Moshe David Tendler dissente sulla questione del dolore, affermando che \"\u00e8 una proibizione biblica provocare dolore inutile\". Rabbi Tendler raccomanda l'uso di una crema analgesica. La lidocaina per\u00f2 non deve essere mai usata per i bambini, perch\u00e9 \u00e8 stata collegata a svariati episodi quasi fatali.\nKvater.\nI titoli \"kvater\" (maschile) o \"kvaterin\" (femminile) usati dagli Ashkenaziti si riferiscono a persone che portano il bambino dalla madre al padre, che a sua volta lo porta al \"mohel.\" Questo onore viene solitamente concesso ad una coppia senza figli, come segno di merito o \"segula\" (, rimedio efficace) affinch\u00e9 anche loro abbiano bambini. L'origine del termine essere \"Gevatter\", una parola arcaica tedesca a significare \"padrino\", ma si ipotizza anche una derivazione yiddish, dall'unione erronea delle parole \"kavod\" (\"onore\" in ebraico) e \"tor\" (\"porta\" in yiddish), che sta a significare \"La persona che ha l'onore di portare il bambino\". Un'altra fonte \u00e8 rappresentata dalla miscela di ebraico e yiddish a significare \"come il padre\".\nSeudat mitzvah.\nDopo la cerimonia, ha luogo un pasto celebrativo (\"Seudat mitzvah\"). Al \"Birkat Hamazon\" vengono aggiunte preghiere introduttive, note come \"Nodeh Leshimcha\". Queste frasi lodano Dio e chiedono il permesso a Dio, alla Torah, ai Kohanim e agli altri presenti di procedere con la preghiera di ringraziamento. Quando le quattro benedizioni principali sono concluse, vengono recitate le preghiere speciali \"ha-Rachaman\". Vengono implorate varie benedizioni da Dio, tra cui:\nComponenti rituali.\n\"Priah\".\nNella fase neonatale, l'epitelio prepuziale interno \u00e8 ancora collegato con la superficie del glande.\nLa \"mitzvah\" viene compiuta solo quando questo epitelio \u00e8 rimosso, o permanentemente piegato in modo da scoprire il glande.\nNelle circoncisioni mediche eseguite da chirurghi, l'epitelio viene rimosso insieme al prepuzio, per prevenire un'adesione penile postoperativa e relative complicazioni.\nTuttavia, nelle circoncisioni rituali eseguite dal mohel, l'epitelio viene di solito piegato via dopo che il prepuzio \u00e8 stato amputato. Tale procedura \u00e8 chiamata \"priah\" (), che significa: \"scopertura\". Lo scopo principale del \"priah\" (noto anche come \"bris periah\"), \u00e8 quello di rimuovere gran parte dello strato interno del prepuzio e prevenire il movimento della cute penile, il che crea un'apparenza e funzione di circoncisione chiamata \"bassa e stretta\".\nSecondo l'interpretazione rabbinica delle fonti tradizionali, il \"priah\" \u00e8 stato eseguito come parte della circoncisione ebraica sin da quando gli Israeliti iniziarono ad abitare in Terra di Israele. Tuttavia l\"Oxford Dictionary of the Jewish Religion\" afferma che molti ebrei ellenistici tentarono di risanare i propri prepuzi e che simili tentativi avvennero durante la persecuzione di Adriano, periodo in cui esisteva una proibizione contro la circoncisione. Pertanto, gli autori del succitato Dizionario ipotizzano che il metodo pi\u00f9 complicato in atto oggigiorno iniziasse probabilmente per prevenire la possibilit\u00e0 di ripristinare il prepuzio dopo la circoncisione, e quindi i rabbini aggiunsero il requisito di tagliare il prepuzio nel \"periah\". Anche il frenulo pu\u00f2 essere reciso allo stesso tempo, con una procedura chiamata frenulotomia.\nSecondo lo storico Shaye J. D. Cohen, la Torah only commands circumcision (milah.) Il biologo David Gollaher ha scritto che i rabbini aggiunsero la procedura di \"priah\" per scoraggiare gli uomini dal cercare di ripristinare il proprio prepuzio: \"Una volta stabilita, la procedura di \"priah\" venne considerata essenziale per la circoncisione; se il mohel non riusciva a tagliare abbastanza tessuto epiteliale, l'operazione non veniva considerata sufficiente ad adempiere il patto divino e, a seconda della severit\u00e0 dei singoli rabbini, i bambini (o gli adulti a cui non era stata fatta un'incisione adeguata) venivano sottoposti ad ulteriori operazioni\"\n\"Metzitzah\".\nOltre ai citati \"milah\" (la circoncisione stessa) e \"priah\", il Talmud (Mishnah \"Shabbat\" 19:2) prevede una terza fase del rito della circoncisione, la \"metzitzah\", tradotta con \"suzione\". Il Talmud riporta che il mohel (circoncisore) che non applica la suzione, crea un pericolo e deve essere radiato dalla pratica\". Sul relativo passo talmudico, Rashi spiega che questa fase serve per estrarre del sangue dal profondo della ferita onde evitare rischi al neonato, e la scienza medica recente conferma i benefici di tale procedura.\nEsistono altre tecniche moderne antisettiche ed antibiotiche \u2014 tutte usate oggigiorno come parte del \"brit milah\" \u2014 che molti affermano essere equivalenti della \"metzitzah\", tuttavia, poich\u00e9 \"metzitzah\" \u00e8 una delle quattro fasi per adempiere la mitzvah, essa continua ad essere praticata da molti ebrei ortodossi e chassidici.\n\"Hatafat dam brit\".\nIl \"brit milah\" \u00e8 molto pi\u00f9 di una semplice circoncisione, \u00e8 un rituale sacro nell'ambito dell'ebraismo, ben distinto da altri requisiti non rituali, presenti nell'Islam. Una ramificazione \u00e8 che il \"brit\" non \u00e8 considerato completo se non viene estratta una goccia di sangue. I metodi medici standard di circoncisione mediante \"restringimento\" (con anello elastico) non adempie ai requisiti della Halakhah relativi al \"brit milah\", poich\u00e9 provocano emostasi, cio\u00e8 fermano il flusso del sangue. Inoltre, la sola circoncisione, in assenza della cerimonia di \"brit milah\", non completa i requisiti della mitzvah. Pertanto, in quei casi in cui un ebreo fosse stato circonciso senza un \"brit milah\", o un convertito gi\u00e0 circonciso, o un individuo \"apostetico\" (nato senza prepuzio), il mohel estrae una goccia di sangue simbolica (, \"hatafat-dam\") dal pene nel punto in cui il prepuzio avrebbe dovuto essere.\n\"Milah l'shem giur\".\nLa \"Milah L'shem giur\" \u00e8 una \"Circoncisione per conversione\". Nell'ebraismo ortodosso, questa procedure \u00e8 di solito seguita da genitori adottivi per bambini adottati che vengono convertiti come parte di un processo di adozione o da famiglie con figli giovani che si convertono insieme. \u00c8 inoltre un requisito per convertiti adulti che non sono stati circoncisi precedentemente, per esempio coloro che sono nati in paesi dove la circoncisione alla nascita non \u00e8 comune. La conversione di un minorenne \u00e8 valida sia per l'ebraismo ortodosso sia per l'ebraismo conservatore fino a quando il bambino raggiunge la maggior et\u00e0 (13 anni per un maschio e 12 anni per una femmina); in quel periodo il bambino ha l'opzione di rinunciare alla sua conversione, e la conversione non verr\u00e0 pertanto considerata valida retroattivamente. Egli deve essere informato del suo diritto a rinunciare alla propria conversione se cos\u00ec desidera. Se non lo rende noto, allora \u00e8 confermato che il bambino \u00e8 halakhicamente ebreo. I rabbini ortodossi in genere non convertono un bambino non ebreo cresciuto da madre non convertita all'ebraismo.\nLe leggi della conversione e relativa circoncisione nell'ebraismo ortodosso sono alquanto complesse e le autorit\u00e0 raccomandano di consultare in anticipo un rabbino.\nNell'ebraismo conservatore, la procedura di \"Milah l'Shem giur\" viene eseguita anche per un bambino la cui madre non \u00e8 convertita, ma che abbia intenzione di crescere il bambino come ebreo. Tale conversione all'ebraismo senza conversione della madre \u00e8 permessa secondo le interpretazioni conservatrici della Halakha. I rabbini conservatori la autorizzano solo a condizione che il bambino venga cresciuto come ebreo in una famiglia di fede unica. Se la madre si converte, e se il bambino non ha ancora raggiunto il suo terzo compleanno, quest'ultimo pu\u00f2 essere immerso nel mikveh (bagno rituale) con la madre, dopo che la madre \u00e8 stata gi\u00e0 immersa, per diventare ebrea. Se la madre non si converte, il bambino pu\u00f2 essere immerso in un mikveh, o in un flusso di acqua naturale, per completare la conversione del bambino all'ebraismo. Ci\u00f2 pu\u00f2 esser fatto anche prima che il bambino abbia compiuto un anno. Se il bambino non si \u00e8 immerso nel mikveh, o \u00e8 troppo avanti d'et\u00e0, allora egli pu\u00f2 scegliere spontaneamente di diventare ebreo all'et\u00e0 di 13 anni come Bar mitzvah, e completare la propria conversione in quell'occasione.\nQuando la procedura \u00e8 stata eseguita senza immersione o altri requisiti di conversione (per es., nell'ebraismo conservatore, ove la madre non si \u00e8 convertita), se il bambino decide di completare la conversione al Bar mitzvah, un \"Milah l'shem giur\" eseguito quando il bambino era un neonato rimuove l'obbligo di eseguire un \"brit milah\" completo o un \"hatafat dam brit\".\nMotivi per circoncidere.\nNel suo \"De Specialibus Legibus\" libro I, il filosofo ebreo Filone di Alessandria fornisce sei ragioni a favore della pratica di circoncisione: Filone attribuisce quattro ragioni agli \"uomini di spirito divino e di saggezza\". Includono l'idea che la circoncisione:\nA queste ragione Filone ne aggiunse due proprie, includendovi l'idea che la circoncisione \nRabbi Saadia Gaon considera \"completa\" quella cosa che non manca di nulla, ma anche non ha nulla che non sia inutile. Considera il prepuzio un organo inutile e quindi amputandolo l'uomo diventa completo.\nMaimonide, il quale, a parte essere un grande studioso della Torah, era anche un medico ed un filosofo, asser\u00ec che la circoncisione servisse da segno corporeo comune per i membri della stessa fede. Afferm\u00f2 inoltre che lo scopo principale dell'atto fosse di reprimere il piacere sessuale, con una delle ragioni che fosse difficile per una donna separarsi da un uomo incirconciso col quale ha avuto rapporti sessuali.\nL'autore del \"Sefer ha-Chinuch\" fornisce tre ragioni per la pratica della circoncisione:\nLo storico e talmudista statunitense Daniel Boyarin offre due spiegazioni per la circoncisione. Una \u00e8 che essa \u00e8 un'iscrizione letterale sul corpo ebreo del nome di Dio nella forma della lettera \"yud\" (da \"yesod\"). La seconda \u00e8 che l'atto di sanguinare rappresenta una femminilizzazione dell'uomo ebreo, significativa nel senso che il patto rappresenta uno sposalizio tra ebrei e Dio (simbolicamente maschile).\nEbraismo riformato.\nLe societ\u00e0 laiche radicali riformate, insediate a Francoforte e Berlino consideravano barbara la circoncisione e desideravano abolirla. Tuttavia, sebbene rabbini di fama come Abraham Geiger reputassero il rituale barbaro e antiquato, si trattenevano dall'istituire cambiamenti in merito. Nel 1843, quando un padre a Francoforte si rifiut\u00f2 di circoncidere suo figlio, rabbini di tutte le correnti in Germania affermarono che era comandata dalla legge ebraica; persino il rabbino radicale Samuel Holdheim lo conferm\u00f2. Nel 1871, i capi rabbinici della Riforma in Germania ribadirono \"la suprema importanza della circoncisione nell'ebraismo\", affermando contemporaneamente il punto di vista tradizionale che gli incirconcisi fossero comunque ebrei. Sebbene la questione della circoncisione dei convertiti continui ad essere dibattuta, la necessit\u00e0 del \"Brit Milah\" per i neonati ebrei \u00e8 stata sottolineata in ogni successivo manuale e/o guida dell'ebraismo riformato Dal 1984 l'ebraismo riformato ha certificato oltre 300 \"mohalim\" idonei a svolgere questo rituale.\nMovimento anti-circoncisione e \"brit shalom\".\nCos\u00ec fondamentale \u00e8 stata la circoncisione per l'identit\u00e0 ebraica che il filosofo del XVII secolo Baruch Spinoza, \"scomunicato\" in Olanda dai suoi correligionari, asser\u00ec che, fintantoch\u00e9 gli ebrei avessero praticato la circoncisione, sarebbero rimasti un popolo separato.\nAlcuni ebrei contemporanei scelgono di non circoncidere i propri figli. Sono assistiti in ci\u00f2 da un esiguo numero di rabbini riformati e ricostruzionisti, e hanno sviluppato una cerimonia di accoglienza che chiamano \"brit shalom\" (\"Patto [di] Pace\") per tali bambini, cerimonia accettata anche dall'ebraismo umanista.\nQuesta cerimonia di \"brit shalom\" non \u00e8 ufficialmente approvata dalle organizzazioni rabbiniche riformate o ricostruzioniste, che raccomandano la circoncisione per i bambini, sebbene la questione dei convertiti rimanga controversa e la circoncisione dei convertiti non sia obbligatoria in nessuna delle due correnti.\nTuttavia, la connessione del movimento riformato con la posizione anti-circoncisione pro-simbolica \u00e8 fatto storico. Dagli inizi del movimento in Germania, alcuni riformatori classici speravano di sostituire la circoncisione rituale \"con un atto simbolico, come era successo per altre pratiche cruente, tipo i sacrifici.\" Negli USA, una risoluzione degli ebrei riformati risalente al 1893 annunciava che i convertiti non dovevano pi\u00f9 sottoporsi alla circoncisione rituale, e tale ambivalenza verso la pratica si ritrova tuttora tra gli ebrei riformati di impostazione classica. In un saggio di Elyse Wechterman, \"A Plea for Inclusion (Un appello all'inclusione)\", l'autore asserisce che, anche in mancanza della circoncisione, ebrei devoti non dovrebbero mai essere respinti, specialmente in un movimento (quello riformato) \"dove nessun'altra osservanza rituale viene resa obbligatoria\". Wechterman continua e consiglia una cerimonia alternativa, il \"brit atifah\", sia per bambini sia per bambine, come rituale di accoglienza nell'ebraismo. La persistente posizione negativa verso la circoncisione espressa a tutt'oggi da una minoranza di ebrei riformati, ha spinto l'ebraista Jon Levenson ad ammonire che \"se si continua a giudicare il \"brit milah\" non solo inutile medicalmente ma anche abbruttente e mutilante... l'orrore espresso da alcuni precedenti leader della Riforma torner\u00e0 ad essere rinfocolato con veemenza... e diverr\u00e0 un fronte di battaglia per il futuro dell'ebraismo in America.\"\nMolti padri ebrei europei del XIX secolo scelsero di non circoncidere i propri figli, tra cui Theodor Herzl. Tuttavia, a differenza di molte altre forme di osservanza religiosa, la circoncisione rimase uno degli ultimi rituali che le comunit\u00e0 ebraiche potevano imporre. In gran parte dell'Europa, sia il governo sia le masse ebree incolte credevano che la circoncisione fosse un rito simile al battesimo, e la legge permetteva alle comunit\u00e0 di non registrare come ebrei bambini incirconcisi. Molti comunque dibatterono se ci\u00f2 fosse desiderabile, poich\u00e9 numerosi genitori all'epoca sceglievano di convertirsi al cristianesimo. Nella Russia agli inizi del XX secolo, Chaim Soloveitchik consigliava ai propri colleghi di non adottare tale misura, affermando che l'incirconciso era tanto ebreo quanto altri trasgressori.\nIn Israele, un ristretto numero di famiglie che hanno scelto di non far circoncidere i propri figli, hanno formato un gruppo di supporto nel 2000. In tre anni, 200 coppie si sono iscritte. Secondo la \"Leadership Conference of Secular and Humanistic Jews\", \"la circoncisione non \u00e8 richiesta per un'identit\u00e0 ebraica.\"\nCristianesimo o cattolicesimo.\nAgli inizi dell'era volgare una scismatica disputa sulla circoncisione, che la Legge ebraica richiede venga anche effettuata a tutti i convertiti maschi, fu una questione decisiva che port\u00f2 alla separazione definitiva tra ebraismo e cristianesimo. Come ebreo, Ges\u00f9 fu circonciso nell'ottavo giorno (Luca ; i primi seguaci credettero che tutti i suoi aderenti dovessero portare il segno dell'Alleanza. Tuttavia, l'apostolo e missionario Paolo di Tarso dichiar\u00f2 che la circoncisione non era pi\u00f9 obbligatoria, il che rese maggiormente facile e certamente meno doloroso diventare cristiani piuttosto che ebrei (Romani . Dopo questa decisione paolina, il cristianesimo cess\u00f2 di essere una setta dell'ebraismo e divenne una religione separata."}
{"id": "60424", "revid": "1994", "url": "https://it.wikipedia.org/wiki?curid=60424", "title": "Bat mitzvah", "text": ""}
{"id": "60427", "revid": "125326226", "url": "https://it.wikipedia.org/wiki?curid=60427", "title": "Marciano (imperatore)", "text": "Biografia.\nGiovinezza e ascesa al trono.\nMarciano nacque in Tracia o forse in Illiria, nel 392. Figlio di un soldato, segu\u00ec la carriera militare, servendo a Filippopoli in Tracia. Col rango di tribuno doveva partecipare alla campagna contro i Persiani 421\u20132, ma si ammal\u00f2 in Licia e non partecip\u00f2 alle operazioni.\nSuccessivamente serv\u00ec per diciannove anni sotto i generali Ardaburio e Aspare, e prese parte alle guerre contro i Persiani e i Vandali. Nel 431 Marciano venne preso prigioniero dai Vandali in un combattimento nei pressi di Hippo Regius; portato dinnanzi al re vandalo Genserico, venne rilasciato dietro giuramento che non avrebbe mai pi\u00f9 preso le armi contro i Vandali. Attraverso l'influenza di questi generali divenne capitano delle guardie, e venne successivamente elevato al rango di tribuno e senatore.\nAlla morte di Teodosio II venne scelto come consorte dalla sorella di questi, Pulcheria, e chiamato a governare l'impero, grandemente impoverito dai saccheggi degli Unni. All'atto di diventare imperatore, Marciano ripudi\u00f2 gli imbarazzanti pagamenti di tributi ad Attila l'Unno, che questi si era abituato a ricevere da Teodosio in cambio dell'astensione dall'attaccare l'impero d'oriente. Quindi mise a morte l'impopolare ministro di Teodosio fautore di questa scelta diplomatico-economica, Crisafio Zommas. Conscio che non sarebbe mai riuscito a catturare la capitale d'oriente di Costantinopoli, Attila si rivolse ad occidente e si impegn\u00f2 nella sua famosa campagna in Gallia 451 e in Italia (452), lasciando perdere i domini di Marciano.\nRegno.\nPolitica interna.\nMarciano riform\u00f2 le finanze, tenne sotto controllo la stravaganza e ripopol\u00f2 i distretti devastati. Respinse gli attacchi a Siria ed Egitto (452) e schiacci\u00f2 le turbolenze sulla frontiera armena (456). Il rifiuto di Marciano di rinnovare i sussidi ad Attila fece parte di un piano generale per la riduzione delle spese: per esempio, i consoli, invece di distribuire il denaro alla popolazione di Costantinopoli, ebbero la direttiva di spenderlo per mantenere in buone condizioni l'acquedotto cittadino. D'altra parte vennero rimessi gli arretrati delle tasse, mentre furono aboliti i servizi da prestare alle propriet\u00e0 dei senatori. Questi si videro anche sollevati da un regolamento che rifiutava riconoscimento legale ai matrimoni contratti con schiave, liberte, attrici e altre donne di classe sociale inferiore.\nPolitica estera.\nMarciano, tutt'altro che indifferente alla sorte dell'impero romano d'Occidente, invi\u00f2 truppe a Ezio e inizi\u00f2 a invadere i territori unni ora indifesi, come ci racconta Idazio. La ripresa delle ostilit\u00e0 da parte di Costantinopoli fu molto probabilmente una delle ragioni che spinsero Attila a ritirarsi dall'Italia, oltre alle grosse difficolt\u00e0 logistiche della sua armata. Ad ogni modo il potente re unno mor\u00ec prima che scoppiasse una guerra aperta. Marciano dichiar\u00f2 di aver visto in sogno l'arco di Attila spezzato di fronte a lui, e pochi giorni dopo gli giunse notizia della morte del suo grande nemico. Prudentemente Marciano prefer\u00ec non venire ai ferri corti con i Persiani, e quando gli Armeni opposero resistenza alle pressioni provenienti dalla Persia per costringerli ad abbandonare la fede cristiana, egli assicur\u00f2 il re persiano Yezdegard II che non doveva temere azioni ostili da parte dei soldati romani.\nIl concilio di Calcedonia.\nL'avvenimento pi\u00f9 importante del regno di Marciano fu la convocazione del IV concilio universale della Chiesa (451), concilio che pass\u00f2 alla storia con il nome di Concilio di Calcedonia (dal nome di una localit\u00e0 vicino a Costantinopoli). Voluto fortemente sia da Marciano che da papa Leone I, il concilio di Calcedonia si allontan\u00f2 dalle posizioni prese dal precedente sinodo di Efeso del 449, passato alla storia come \"latrocinium Efesinum\", proclamando Cristo perfetto Dio e perfetto Uomo, della stessa sostanza del Padre e dello Spirito Santo; ne furono anche riconosciute le due nature, divina e umana, senza confusione o mutamento, n\u00e9 divisione o separazione. Tale proclamazione and\u00f2 contro la dottrina proclamata da Eutiche, il monofisismo, e contro l'Arianesimo.\nMorte.\nMarciano mor\u00ec di malattia nel 457, probabilmente una gangrena contratta durante un lungo pellegrinaggio religioso. Fu sepolto a fianco alla moglie Pulcheria, morta nel 453, nella chiesa dei Santi Apostoli.\nConsiderazione.\nNonostante il suo regno breve, Marciano fu un buon imperatore, che si impegn\u00f2 a fondo nel governo dell'impero con buoni risultati. Diversamente da quello che molti pensano, egli non abbandon\u00f2 l'impero d'Occidente, cosa che nessun imperatore orientale in realt\u00e0 fece, ma tale opinione \u00e8 purtroppo molto diffusa nonostante le numerose e autorevoli monografie che hanno smontato, nel corso degli anni, questa vetusta credenza. Il popolo, infatti, gridava ogni volta che veniva nominato un nuovo imperatore: \u00abChe il tuo regno possa essere come quello di Marciano\u00bb. La Chiesa cristiana ortodossa riconosce lui e la moglie Pulcheria come santi; la loro festa cade il 17 febbraio."}
{"id": "60429", "revid": "729019", "url": "https://it.wikipedia.org/wiki?curid=60429", "title": "Ittero", "text": "Si definisce ittero la colorazione giallastra della pelle, delle sclere e delle mucose causata dall'eccessivo innalzamento dei livelli di bilirubina nel sangue.\nAffinch\u00e9 l'ittero sia visibile il livello di bilirubina deve superare 2,5\u00a0mg/dL. Un ittero lieve (sub-ittero), osservabile esaminando le sclere alla luce naturale, \u00e8 di solito evidenziabile quando i valori della bilirubina sierica sono compresi tra 1,5 - 2,5\u00a0mg/dL. \nL'ittero \u00e8 una condizione parafisiologica nel neonato, mentre \u00e8 frequentemente segno di patologia nell'adulto.\nLa bilirubina deriva dal catabolismo dell'eme (molecola contenuta nell'emoglobina), ed \u00e8 presente nel corpo umano in due forme: forma \"indiretta\", che si trova normalmente in circolo ed \u00e8 veicolata dall'albumina plasmatica; forma \"diretta\", in cui la bilirubina \u00e8 coniugata con l'acido glucuronico, indice che \u00e8 stata glucoronoconiugata dal fegato e resa idrofila, adatta a essere eliminata con la bile. L'identificazione di quale delle due forme di bilirubina \u00e8 presente in eccesso d\u00e0 un'indicazione sulle cause dell'ittero.\nUna colorazione gialla della cute prevalente nei palmi delle mani e nelle piante dei piedi ma assente nelle sclere e nelle mucose pu\u00f2 essere causata da carotenemia, una condizione innocua che pu\u00f2 rientrare nella diagnosi differenziale. Altra causa di colorazione giallastra della cute pu\u00f2 essere un'eccessiva esposizione ai fenoli.\nIttero emolitico o pre-epatico (con iperbilirubinemia non coniugata o indiretta).\n\u00c8 dovuto a un'aumentata produzione di bilirubina e/o a un'impossibilit\u00e0 da parte del fegato di effettuare il processo di coniugazione con acido glucuronico. La produzione di bilirubina aumenta in corso di emolisi, cio\u00e8 a un'aumentata distruzione di globuli rossi. Questo avviene in alcune malattie del sangue: \nIttero colestatico o post-epatico (con iperbilirubinemia coniugata o diretta).\n\u00c8 dovuto a colestasi, condizione in cui la bilirubina viene normalmente prodotta, va a costituire la bile, ma questa incontra un ostacolo e non pu\u00f2 percorrere il normale tragitto che la porterebbe nell'intestino e quindi a essere eliminata con le feci.\nQuesto porta ad altri sintomi e segni che coesistono in questi tipi di ittero:\nLa cause di ittero colestatico di gran lunga pi\u00f9 frequente \u00e8 la calcolosi della colecisti, quando un calcolo si incunea nel dotto biliare causa un ostacolo al deflusso della bile, e quindi ittero.\nPer quanto feci ipocoliche e bilirubinuria siano caratteristiche nell'ittero colestatico possono presentarsi anche in altre patologie intra-epatiche non ostruttive, non sono dunque segni bastevoli per una diagnosi.\nLe principali cause di ittero ostruttivo sono:\nIttero neonatale.\nL'ittero neonatale solitamente viene considerato fisiologico ed \u00e8 causato da aumentata emocateresi, ovvero distruzione di emazie, tale da non essere supportato dalle capacit\u00e0 epatiche, essendo il fegato ancora immaturo. Si osserva in circa il 50% dei neonati a termine e nell'80% dei neonati pretermine. \nSi presenta in seconda/terza giornata e pu\u00f2 durare fino a 8 giorni nei neonati a termine e fino a 14 nei pretermine. I livelli di bilirubina solitamente si assestano senza alcun intervento.\nI neonati con l'ittero neonatale vengono trattati con l'esposizione a una intensa luce blu (fototerapia). \nL'ittero neonatale pu\u00f2 provocare danni permanenti quando la sua concentrazione supera i 20\u201325\u00a0mg/dL, ovvero in caso di Kernicterus in quanto la bilirubina ha degli effetti tossici sul sistema nervoso centrale. L'ittero neonatale pu\u00f2 rappresentare l'eziologia di alcune anomalie, come ad esempio la discromia dello smalto dentario."}
{"id": "60431", "revid": "2036605", "url": "https://it.wikipedia.org/wiki?curid=60431", "title": "Leone I il Trace", "text": "Asceso al trono per volere dell'influente generale di origine germanica Aspare, Leone riusc\u00ec ad emanciparsi dal proprio protettore e a sostituirlo con un comandante di propria fiducia, l'isaurico Zenone. Imperatore estremamente pio e zelante nella fede, fu il primo dei sovrani d'Oriente a ricevere la corona dalle mani del patriarca di Costantinopoli; dalla Chiesa ortodossa \u00e8 pertanto ricordato come \u00abil Grande\u00bb.\nOrigini e ascesa al trono.\nLeone era un trace romanizzato al servizio del potente \"magister militum praesentialis\" Aspare, un alano che aveva grande influenza alla corte di Costantinopoli. Aspare, intronizzando un suo subalterno sul trono di Costantinopoli, pensava di manovrare a proprio piacimento il nuovo imperatore. La sua incoronazione come imperatore, il 7 febbraio 457, fu la prima che coinvolse il Patriarca di Costantinopoli.\nPolitica interna.\nAl contrario delle aspettative di Aspare, il nuovo imperatore si dimostr\u00f2 volitivo e pieno di iniziative. Timoroso dell'influenza a corte di Aspare, Leone I strinse un'alleanza con gli Isauri. Leone I cos\u00ec pot\u00e9 uccidere Aspare e suo figlio Ardaburio, meritandosi per tale motivo il titolo di \u00abmacellaio\u00bb dei barbari. Il prezzo di questa alleanza fu il matrimonio della figlia di Leone con Tarasis, capo degli Isaurici, che nel 474 gli succedette con il nome di Zenone.\nL'imperatore, sopravvalutando le sue capacit\u00e0, commise numerosi errori che minacciarono l'ordine interno. Ad esempio, il fallimento della spedizione navale del 468 port\u00f2 ad un certo numero di incursioni vandale sulle coste dell'Impero d'Oriente; si sospett\u00f2 una complicit\u00e0 di Aspare con le forze di Genserico, come rappresaglia per il suo progressivo esautoramento alla corte di Bisanzio. Leone I fu costretto ad adire onerose vie diplomatiche: i Vandali interruppero le scorrerie in cambio della cessione di gran parte dei territori imperiali in Africa, nonch\u00e9 delle principali isole del Mediterraneo. Nel 472 Teodorico il Grande arriv\u00f2 a minacciare Costantinopoli coi suoi soldati a seguito di contrasti sorti con l'Impero d'Oriente. Leone riusc\u00ec a evitare il disastro solo tramite il pagamento di un fortissimo tributo al principe ostrogoto. Si verificarono anche incursioni degli Unni, che per\u00f2 non furono in grado di minacciare Costantinopoli, ben difesa dalle mura ricostruite e rinforzate durante il regno di Teodosio II, contro le quali le forze barbare non disponevano di una tecnologia adatta. Durante l'impero di Leone I furono introdotte importanti innovazioni anche in altri campi, tra i pi\u00f9 curiosi una specie di fermaglio per raccogliere i documenti ufficiali.\nA Costantinopoli eresse nel 471 un foro con una colonna onoraria a suo nome. Sempre nella capitale, il suo nome \u00e8 inoltre associato al famoso santuario di Santa Maria della Fonte.\nPer quanto riguarda la politica religiosa, Leone si dimostr\u00f2 un fervente cattolico ortodosso, seguendo cos\u00ec la linea dei predecessori. Condann\u00f2 gli eretici, sostenne la costruzione di chiese e favor\u00ec il clero cattolico, mantenendo freddi rapporti sia con gli ariani che con i monofisiti. Inoltre trasport\u00f2 in pompa magna nella capitale un velo che la tradizione riteneva che fosse appartenuto alla Vergine Maria. In merito ad alcuni costumi pagani (non ancora completamente superati) Leone si dimostr\u00f2 deciso a segnare i tempi: non permise infatti che fossero rappresentati spettacoli teatrali o qualsiasi altro spettacolo di natura profana durante le domeniche o altri giorni di festa, con grande dissenso fra la popolazione.\nPolitica estera.\nIl regno di Leone vide un'intensificazione dei rapporti con l'Impero romano d'Occidente. Dopo la morte di Maggioriano, Leone I non riconobbe il fantoccio imposto dal potente Ricimero, il lucano Libio Severo. Dopo la morte di questi, nel 465, riusc\u00ec con il consenso di Ricimero ad imporre un suo generale di nobile famiglia bizantina, Antemio. Sicuramente dotato ed intelligente, Antemio strinse un'alleanza con il collega orientale contro i Vandali, che da anni ormai devastavano le coste dell'Italia meridionale e il litorale greco.\nNel 468 le flotte dei due imperi, che insieme contavano mille navi e qualche migliaio di uomini, comandate rispettivamente da Ricimero e dal cognato di Leone, Basilisco, partirono dalla Sicilia alla volta di Cartagine. La spedizione, al contrario di ogni aspettativa, si rivel\u00f2 un vero e proprio disastro, per via dell'inettitudine di Basilisco. Infatti questi accett\u00f2 incredibilmente la proposta del re dei Vandali, Genserico, di fare una tregua. Cos\u00ec il vandalo, approfittando dell'oscurit\u00e0 della notte, appicc\u00f2 un incendio alle navi romane, distruggendo met\u00e0 della flotta. Bisanzio non solo perse met\u00e0 degli uomini e rischi\u00f2 di andare in bancarotta, ma l'insuccesso permise a Ricimero di rovesciare nel 472 Antemio dal trono. Invece Basilisco, tornato furtivamente a Costantinopoli, riusc\u00ec a cavarsela grazie alla protezione di Verina, moglie dell'imperatore Leone I.\nQuesti cerc\u00f2 di imporre Giulio Nepote, suo parente, sul trono di Ravenna, ma mor\u00ec di dissenteria il 18 gennaio 474. Gli succedette Leone II, figlio di Zenone e di Ariadne.\nTestimonianze.\nLo storico Malco (VI secolo) accus\u00f2 di rapacit\u00e0 e di bigotteria Leone I, ma l'imperatore era invece pi\u00f9 avveduto che mai. Infatti mand\u00f2 numerosi aiuti in uomini e in denaro quando Antiochia venne colpita da un violento terremoto. Inoltre era molto attaccato alla sua famiglia, tanto che andava a visitare ogni settimana una sua sorella che non si era mai sposata. Semplice soldato, proveniente da una famiglia sicuramente di rango non elevato, Leone non aveva sicuramente una grande istruzione. Comunque si diceva che amava circondarsi di filosofi e di letterati, pagando i loro studi di tasca propria. Una volta un ciambellano, preoccupato di questa prodigalit\u00e0 eccessiva, rimprover\u00f2 l'imperatore. Questi avrebbe risposto: \"Magari potessi pagare solo uomini dotti come questi\"."}
{"id": "60445", "revid": "2225", "url": "https://it.wikipedia.org/wiki?curid=60445", "title": "Il grande Dittatore", "text": ""}
{"id": "60467", "revid": "125809766", "url": "https://it.wikipedia.org/wiki?curid=60467", "title": "Idempotenza", "text": "In informatica, in matematica, e in particolare in algebra, l'idempotenza \u00e8 una propriet\u00e0 delle funzioni per la quale applicando molteplici volte una funzione data, il risultato ottenuto \u00e8 uguale a quello derivante dall'applicazione della funzione un'unica volta. \nIn particolare pu\u00f2 caratterizzare endofunzioni, ovvero operazioni unarie, operazioni binarie ed elementi di strutture algebriche dotate di un'operazione binaria, cio\u00e8 elementi di magmi e di loro arricchimenti (in particolare di anelli e di algebre).\nDefinizione.\nUn'operazione unaria idempotente entro un certo insieme formula_1 \u00e8 una funzione del tipo:\nOgni endofunzione idempotente entro un qualsiasi insieme \u00e8 un'unione funzionale di collassi. In particolare trasformazioni lineari idempotenti di uno spazio vettoriale formula_3 sono i proiettori sopra i sottospazi di formula_3.\nUn'operazione binaria idempotente entro un certo insieme formula_1 \u00e8 una funzione del tipo:\nEsempi di operazioni binarie idempotenti sono l'unione e la intersezione di insiemi, le operazioni logiche di AND e OR, il massimo comun divisore e il minimo comune multiplo di interi positivi, le operazioni di giunzione o estremo superiore (sup) e di incontro o estremo inferiore (inf) di un reticolo o di un semireticolo.\nSi osserva che la nozione di endofunzione idempotente si riconduce a quella di operazione binaria idempotente relativa al caso particolare dell'operazione di composizione di endofunzioni.\nSe formula_7 \u00e8 una struttura algebrica avente formula_1 come insieme sostegno e formula_9 operazione binaria, si dice elemento idempotente della struttura ogni formula_10 tale che formula_11. In particolare nell'algebra delle matrici sopra un generico campo formula_12 sono elementi idempotenti le matrici quadrate diagonali aventi tutte le entrate della diagonale principale uguali a formula_13 o formula_14 (si osserva che esse costituiscono rappresentazioni di proiettori). Tra le matrici sui reali e sui complessi sono idempotenti anche le matrici quadrate aventi autovalori soltanto formula_13 e formula_14. Nell'algebra delle relazioni sono idempotenti le relazioni di equivalenza.\nIdempotenza in informatica.\nIl termine idempotenza viene usato in accezioni corrispondenti a quella matematica riportata qui sopra, applicato a \"funzioni\" in senso informatico (ovvero subroutine che producono un valore di ritorno). Lo stesso termine viene usato anche in senso pi\u00f9 lato per riferirsi a funzioni prive di effetti collaterali. In questo senso, una funzione \u00e8 idempotente se non vi \u00e8 alcuna differenza osservabile fra l'effetto di una singola attivazione della funzione e di N sue attivazioni consecutive effettuate con input identico."}
{"id": "60468", "revid": "260676", "url": "https://it.wikipedia.org/wiki?curid=60468", "title": "Michoac\u00e1n", "text": "Michoac\u00e1n (o pi\u00f9 precisamente Michoac\u00e1n de Ocampo) \u00e8 uno dei 31 stati del Messico. Situato nella parte centrale del paese si affaccia sull'Oceano Pacifico. Confina con gli Stati di Colima e Jalisco a ovest e con gli Stati di Guanajuato e Quer\u00e9taro a nord, con lo Stato del Messico ad est, con Guerrero a sud-est, ed \u00e8 bagnato dall'Oceano Pacifico a sud-ovest. Si estende su un'area di \u00a0km\u00b2 e risulta popolato (2003) da persone. La capitale \u00e8 Morelia.\nSociet\u00e0.\nCitt\u00e0.\nOltre alla capitale Morelia, altre citt\u00e0 importanti sono:\nAssai importanti le rovine pre colombiane di Tzintzuntz\u00e1n.\nSuddivisione amministrativa.\nLo stato di Michoac\u00e1n \u00e8 suddiviso in 113 comuni (\"Municipalidades\")\nEconomia.\nL'agricoltura \u00e8 incentrata soprattutto sulla coltivazione di ortaggi, cereali, frutta e caff\u00e8. Anche l'economia forestale, l'allevamento ricoprono un ruolo considerevole; pi\u00f9 distaccata l'industria mineraria, i cui maggiori prodotti sono oro, argento, piombi, rame e minerali ferrosi.\nNegli ultimi anni si sono notevolmente sviluppate la produzione di energia, grazie a nuove centrali idroelettriche, e l'industria siderurgica. Artigianato e turismo sono altri due settori importanti dell'economia.\nAnche la rete stradale \u00e8 stata notevolmente migliorata negli ultimi tempi; inoltre, con L\u00e1zaro C\u00e1rdenas, lo stato di Michoac\u00e1n ha a disposizione uno dei pi\u00f9 attivi porti di tutto il Messico."}
{"id": "60474", "revid": "834", "url": "https://it.wikipedia.org/wiki?curid=60474", "title": "Matilde di Toscana", "text": ""}
{"id": "60475", "revid": "287204", "url": "https://it.wikipedia.org/wiki?curid=60475", "title": "Michoacan", "text": ""}
{"id": "60477", "revid": "486946", "url": "https://it.wikipedia.org/wiki?curid=60477", "title": "Aglianese Calcio", "text": ""}
{"id": "60483", "revid": "1982", "url": "https://it.wikipedia.org/wiki?curid=60483", "title": "La produzione di energia elettrica", "text": ""}
{"id": "60486", "revid": "15756", "url": "https://it.wikipedia.org/wiki?curid=60486", "title": "Gascromatografia", "text": "La gascromatografia, nota anche come GC, \u00e8 una tecnica cromatografica impiegata a scopo analitico, tecnica concepita per la prima volta da Erika Cremer nel 1944. Si tratta di una tecnica di chimica analitica piuttosto diffusa, che si basa sulla ripartizione dei componenti di una miscela da analizzare tra una fase stazionaria e una fase mobile gassosa, in funzione della diversa affinit\u00e0 di ogni sostanza della miscela con le fasi.\nStrumentalmente, nella forma pi\u00f9 elementare, \u00e8 basata su un piccolo forno accuratamente termostatabile, in cui viene alloggiata la colonna cromatografica. Essa \u00e8 sommariamente formata da un avvolgimento costituito da un sottile tubo capillare in vetro, lungo alcuni metri, sulle cui pareti interne \u00e8 stato deposto un sottile strato della fase fissa (una sostanza sufficientemente stabile per cui la miscela da analizzare mostri un certo grado di affinit\u00e0). Il campione viene introdotto con un flusso di gas inerte (He, H2, N2) ad una sua estremit\u00e0, (dell'iniettore), e dopo un certo tempo i componenti separati fuoriescono col flusso di gas dall'estremit\u00e0 opposta (del sensore), ove \u00e8 posto un opportuno rivelatore in grado di segnalarli.\nOggi con il termine \"gascromatografia\" si intende in realt\u00e0 la precedentemente descritta gascromatografia ad alta risoluzione o HRGC (high resolution gas chromatography), cio\u00e8 la \"gascromatografia con colonna capillare\", tecnica introdotta agli inizi degli anni ottanta e che \u00e8 praticamente oggi l'unica utilizzata. Precedentemente era in uso la \"gascromatografia con colonna impaccata\" (PGC, packed column gas chromatography), basata su colonnine di diametro maggiore, pi\u00f9 corte, e con differenti caratteristiche, dalla cui geometria \u00e8 stato coniato appunto il termine \"colonna\", attualmente utilizzato anche per i sottilissimi capillari oggi in uso.\nPrincipio.\nCome tutte le cromatografie, si basa sulla diversa ripartizione di diverse sostanze tra una fase stazionaria ed una fase mobile, in funzione dell'affinit\u00e0 di ogni sostanza con la fase stazionaria.\nCon questa tecnica \u00e8 possibile analizzare campioni gassosi, liquidi o solidi. La GC ha conosciuto il suo grande boom negli anni sessanta e tuttora conserva una posizione di primo piano fra le tecniche di separazione di miscele complesse.\nL'unica grande limitazione della cromatografia in fase gassosa \u00e8 rappresentata dal fatto che il campione deve essere volatile in un intervallo di temperatura compreso tra l'ambiente e i 350\u00a0\u00b0C circa, la temperatura comunemente raggiunta dai forni degli strumenti in commercio e compatibile con le colonne cromatografiche usate. Esiste tuttavia una lunga serie di applicazioni (a cominciare dall'analisi dei composti di per s\u00e9 volatili e dei gas) che rendono molto utile la presenza del gascromatografo in ogni laboratorio di analisi.\nI meccanismi basilari di separazione che si sfruttano in gascromatografia sono adsorbimento e ripartizione (tra le fasi):\nLa fase stazionaria \u00e8 generalmente costituita da un liquido non volatile supportato su una polvere che riempie uniformemente una colonna (\"colonna impaccata\") oppure distribuito come film sottile spesso qualche micrometro sulla parete interna di una colonna di lunghezza normalmente superiore ai 10 metri e di diametro inferiore al millimetro (\"colonna capillare\"). Tale liquido pu\u00f2 variare a seconda dell'applicazione, ossia del tipo di composti che si intendono analizzare.\nLa fase mobile \u00e8 un gas, detto anche \"gas di trasporto\", \"gas vettore\" o \"gas carrier\". Generalmente, vengono scelti gas chimicamente inerti, a bassa viscosit\u00e0 ed ottenibili ad elevata purezza (99,9%) quali l'azoto, l'elio o l'argon; per alcune applicazioni vengono anche utilizzati l'idrogeno o l'anidride carbonica. La derivatizzazione permette di aumentare la volatilit\u00e0 di certi analiti in modo da poterli sottoporre ad analisi gas-cromatografica in modo opportuno. La presenza dell'acqua va limitata in quanto pu\u00f2 contribuire al deterioramento della fase stazionaria o potrebbe danneggiare il rivelatore, naturalmente tutto dipende dal tipo di analisi, dalla colonna e dal solvente usato.\nStrumentazione.\nIl campione, posto in testa alla colonna e sottoposto al flusso costante del gas di trasporto (gas carrier), viene separato nelle sue componenti in funzione di quanto queste siano affini (di solito per polarit\u00e0) alla fase stazionaria; un'ulteriore variabile su cui si agisce spesso per migliorare la separazione \u00e8 la temperatura della colonna, che pu\u00f2 essere tenuta costante (\"isoterma\") o fatta variare secondo un gradiente desiderato (programmata di temperatura).\nQuando il campione esce dall'estremit\u00e0 finale della colonna (si dice che \u00e8 stato eluito) viene raccolto da un rivelatore. Il diagramma che rappresenta il segnale generato dal rivelatore in funzione del tempo - fissato a zero l'istante in cui il campione \u00e8 stato immesso nella colonna - \u00e8 il \"cromatogramma\" del campione. Il cromatogramma si presenta come una sequenza di picchi di varia ampiezza ed altezza distribuiti lungo l'asse del tempo.\nDal tempo di ritenzione di ogni picco \u00e8 possibile dedurre l'identit\u00e0 del composto eluito; dall'area o dall'altezza dei picchi \u00e8 possibile dedurre le concentrazioni o le quantit\u00e0 assolute dei vari composti presenti nel campione analizzato, a seconda del rivelatore impiegato.\nIntroduzione del campione.\nIl campione viene generalmente introdotto in colonna in ragione di pochi microgrammi (10\u22126 g), spesso previamente sciolto in un opportuno solvente, tramite una siringa e quindi con un volume da 10 a 0.5 microlitri.\nNella tecnica detta \"analisi dello spazio di testa\" si introducono invece in colonna non il campione, bens\u00ec i vapori da esso sviluppati in una fiala chiusa esposta ad una temperatura definita per un tempo prefissato.\nNella tecnica analitica detta \"desorbimento termico\" il campione, o una fiala contenente materiale su cui \u00e8 stato assorbito il campione, vengono velocemente riscaldati, ed i vapori vengono in tutto o in parte inviati in testa alla colonna, senza intervento di solvente.\nIl campione pu\u00f2 essere introdotto direttamente in testa alla colonna (introduzione \"on-column\") o \"depositato\" in un iniettore, dove viene vaporizzato ed eventualmente ripartito in modo che solo una parte di esso vada nella colonna analitica mentre la restante parte viene eliminata dalla linea dello split (iniezione \"split\" o \"splitless\").\nL'autocampionatore \u00e8 lo strumento per introdurre il campione in modo automatico all'interno del gascromatografo. Bench\u00e9 l'inserimento manuale del campione sia sempre possibile, spesso viene preferito quello automatico. L'inserimento automatico fornisce migliore riproducibilit\u00e0 e ottimizzazione dei tempi di lavoro rispetto all'operatore umano.\nEsistono diversi tipi di autocampionatori che possono essere catalogati in relazione a diversi parametri quali: il numero di campioni gestiti (che distingue gli auto-injectors dagli autosamplers, dove con auto-injectors si intende strumenti che hanno un'autonomia di pochi campioni), la tecnologia robotica (robot cartesiani o robot cilindrici\u00a0\u2013 i pi\u00f9 comuni), o il tipo di tecnica analitica:\nTradizionalmente le aziende specializzate nella produzione di autocampionatori sono distinte da quelle che producono gascromatografi e ancora tutt'oggi pochi produttori di GC producono una gamma completa di autocampionatori. Nella storia degli autocampionatori per gas-cromatografia gli stati maggiormente attivi nello sviluppo della tecnologia sono stati: Stati Uniti, Italia e Svizzera.\nIniettori.\nL'iniettore, assente in caso di analisi \"on column\", insieme alla colonna e al rilevatore completa la struttura del gascromatografo. Composto essenzialmente da una scatola chiusa e termicamente stabilizzata, al suo interno trova alloggio un inserto in vetro (che non \u00e8 presente nelle colonne impaccate in quanto sostituito dalla colonna stessa) e un blocco riscaldante.\nPer la buona riuscita dell'analisi \u00e8 necessario che il campione sia il pi\u00f9 omogeneo possibile e che il suo stato sia gassoso; l'iniettore serve a garantire queste condizioni.\nNel caso sopracitato dell'analisi \"on column\" a motivo della degradabilit\u00e0 termica dei componenti si deposita il campione liquido dentro la colonna con parte del solvente non evaporato, ma vicino all'ebollizione, questa tecnica oltre ad evitare il \"cracking\" termico e quindi la degradazione delle sostanze, ne migliora anche la separazione dalla miscela.\nEsistono due tipi di iniezione, \"split\" e \"splitless\". Lo \"split\" si usa quando il campione a causa della sua alta concentrazione potrebbe saturare la risposta del rilevatore ed uscendo fuori scala falsare il risultato dell'analisi; lo \"split\" diluisce il campione nel gas di trasporto, ne libera una parte (regolabile) all'esterno mediante uno sfiatatoio e dopo un certo periodo di tempo (misurato per via empirica) lo immette in colonna. Questo tipo di analisi viene solitamente effettuata in caso di essenze (bergamotto, limone, arancia, timo, origano).\nL'iniezione \"splitless\" invece invia direttamente in colonna tutto il campione - di fatto \u00e8 equivalente ad una iniezione \"on-column\" - in tal caso il solvente dovrebbe essere sempre il primo ad arrivare e creare un picco visibile ed inconfondibile (questo tipo di analisi viene usata ad esempio per l'identificazione degli acidi grassi volatili identificativi della maturazione o della putrefazione, o per le droghe).\nNegli iniettori PTV (a temperatura programmabile) la quantit\u00e0 di liquido pu\u00f2 venire modulata secondo un tasso prefissato. La temperatura iniziale del liner \u00e8 scelta leggermente al di sotto della temperatura di ebollizione del solvente. Questo permette di disperdere una buona parte di esso (in eccesso) usando la modalit\u00e0 split senza per\u00f2 causare la degradazione termica dei soluti. Successivamente la temperatura pu\u00f2 venir opportunamente alzata. Di solito si stabilisce per l'iniettore una temperatura superiore al pi\u00f9 altobollente dei componenti della miscela.\nColonne.\nLe colonne si dividono in due classi distinte: impaccate e capillari.\nLe colonne impaccate sono simili a quelle della tradizionale cromatografia su colonna; sono tubi di teflon, acciaio o vetro borosilicato disattivato di diametro dell'ordine del centimetro e con una lunghezza che pu\u00f2 variare dal metro fino ai 10 metri, piegati a spirale o a U e riempiti con la fase stazionaria costituita da un solido di supporto ed un liquido non volatile.\nIl solido di supporto \u00e8 spesso gel di silice, allumina o carbone, che viene impregnato del liquido che costituisce l'effettiva fase stazionaria. La scelta del liquido \u00e8 in funzione dei composti che si vogliono separare. In genere si usa squalene, olio o grasso di silicone, glicoli polietilenici (\"Carbowax\"), oli di vaselina o trietanolammina, ma la scelta \u00e8 estremamente ampia.\nLe colonne capillari sono sottilissimi tubi di silice fusa (\"fused silica open tubular columns\", FSOT) di diametro generalmente non superiore agli 0,53 millimetri e di lunghezza non inferiore ai 10 metri (fino a 150\u2013200\u00a0m) avvolte a spirale su un supporto metallico. La fase stazionaria \u00e8 spalmata in maniera uniforme sulla superficie interna della colonna, dove forma un film di spessore costante che, a seconda della capacit\u00e0 di carico della colonna, varia generalmente tra 0,5 e 2,5\u00a0\u00b5m.\nEsistono diversi tipi di colonne capillari, di cui i pi\u00f9 importanti sono:\nIl film \u00e8 spesso costituito da metil-silossani (siliconi) modificati su cui sono inseriti vari gruppi funzionali, in funzione della classe di composti da analizzare. Le diverse fasi stazionarie si differenziano in primo luogo per la diversa polarit\u00e0. A questo proposito si deve tener conto che le interazioni tra soluto e fase stazionaria sono maggiori quanto pi\u00f9 simile \u00e8 la loro polarit\u00e0. Proprio per questo motivo, sostanze che risulteranno avere una polarit\u00e0 simile alla fase stazionaria saranno maggiormente trattenute in colonna (tempi di ritenzione pi\u00f9 lunghi). La selettivit\u00e0 di una fase stazionaria risiede nelle diverse interazioni che si attuano in presenza dei diversi analiti.\nL'uso di colonne aventi una fase stazionaria chirale consente di analizzare miscele di enantiomeri. L'analisi della distribuzione enantiomerica di vari composti permette ad esempio la caratterizzazione dell'essenza di bergamotto in base al processo produttivo e consente di scoprire l'eventuale contraffazione dell'essenza.\nRivelatori o detector.\nVe ne sono di diversi tipi, in funzione del principio fisico utilizzato per rilevare l'uscita delle sostanze dalla colonna e alla specificit\u00e0. Possono essere distruttivi (FID) o non distruttivi (ECD, TCD). Rivelatori non distruttivi per le molecole analizzate permettono il successivo invio delle stesse ad ulteriori gradi di analisi (ad esempio analisi di massa).\nLe tre classi pi\u00f9 comuni sono quelle dei rivelatori a conducibilit\u00e0 termica, dei rivelatori a ionizzazione di fiamma (o \"FID\") e dei rivelatori a cattura di elettroni (o \"ECD\").\nInfine, all'uscita di una colonna cromatografica si pu\u00f2 porre direttamente od in serie ad un rilevatore che effettui un'analisi non distruttiva uno spettrometro di massa, per avere indicazioni sulla struttura di ogni singola sostanza eluita.\nGli operatori sono attualmente affiancati da un elaboratore o un integratore che calcolano le superfici dei singoli picchi.\n\u00c8 possibile creare standard ad hoc che contengano miscele variabili di sostanze ricercate a concentrazioni prefissate.\nAnalizzate prima, costituiscono un campione standard a cui riferirsi creando una curva di taratura a standard esterno oppure a standard interno ove al campione viene aggiunta una sostanza di riferimento quantitativo, che non \u00e8 assolutamente contenuta nel campione."}
{"id": "60487", "revid": "339392", "url": "https://it.wikipedia.org/wiki?curid=60487", "title": "Ken-do", "text": ""}
{"id": "60491", "revid": "22475", "url": "https://it.wikipedia.org/wiki?curid=60491", "title": "Ariel (astronomia)", "text": "Ariel o Ariele \u00e8 la pi\u00f9 luminosa e la quarta in ordine di grandezza delle 27 lune conosciute di Urano. Ariel orbita e ruota nel piano equatoriale di Urano, che \u00e8 quasi perpendicolare all'orbita di Urano, e ha quindi un ciclo di stagioni estreme.\nFu scoperto nel mese di ottobre 1851 da William Lassell, e prese il nome da un personaggio di due distinte opere letterarie. Gran parte della conoscenza dettagliata di Ariel deriva da un unico sorvolo di Urano effettuato dalla sonda Voyager 2 nel 1986, che \u00e8 riuscita a riprendere l'immagine di circa il 35% della superficie della luna. Non ci sono per il momento piani per tornare a studiare la luna in modo pi\u00f9 dettagliato, anche se vari progetti, come \"Urano orbiter and probe\", vengono proposti di volta in volta.\nDopo Miranda, Ariel \u00e8 il secondo pi\u00f9 piccolo dei cinque maggiori satelliti sferici di Urano, e il secondo pi\u00f9 vicino al pianeta. Tra le pi\u00f9 piccole delle 19 lune sferiche conosciute del sistema solare (\u00e8 la 14\u00aa per diametro), si ritiene che sia composto di ghiaccio e materiale roccioso pi\u00f9 o meno in parti uguali. Come tutte le lune di Urano, Ariel si form\u00f2 probabilmente da un disco di accrescimento che circondava il pianeta poco dopo la sua formazione e, come altre lune di grandi dimensioni, \u00e8 verosimilmente differenziato, con un nucleo interno di roccia circondato da un mantello di ghiaccio. Ariel ha una superficie complessa composta da un ampio terreno craterizzato attraversato da un sistema di scarpate di faglia, canyon e creste. La superficie mostra segni di attivit\u00e0 geologica pi\u00f9 recente rispetto ad altre lune di Urano, molto probabilmente a causa delle forze di marea.\nScoperta.\n\u00c8 stato scoperto il 24 ottobre 1851 da William Lassell (insieme a Umbriel).\nAnche se William Herschel, che scopr\u00ec le due lune pi\u00f9 grandi di Urano Titania e Oberon nel 1787, sostenne di aver osservato quattro altre lune, le sue affermazioni non sono mai state confermate.\nTutti i satelliti di Urano prendono il nome da personaggi di opere di William Shakespeare o da \"Il ricciolo rapito\" di Alexander Pope. I nomi di tutti e quattro i satelliti di Urano allora conosciuti furono suggeriti da John Herschel nel 1852 su richiesta di Lassell. Ariel, designato anche come \"Urano I\", prende il nome dalla silfide principale ne \"Il ricciolo rapito\". \u00c8 anche il nome dello spirito che serve Prospero ne \"La Tempesta\" di Shakespeare.\nOrbita.\nTra le cinque maggiori lune di Urano, Ariel \u00e8 la seconda pi\u00f9 vicina al pianeta, orbitando alla distanza di circa 190.000\u00a0km. La sua orbita \u00e8 poco eccentrica ed \u00e8 inclinata molto poco rispetto all'equatore di Urano. Il suo periodo orbitale \u00e8 di circa 2,5 giorni terrestri, coincidente con il suo periodo di rotazione. Ci\u00f2 significa che una faccia della luna \u00e8 sempre rivolta verso il pianeta, una condizione nota come rotazione sincrona. L'orbita di Ariel si trova completamente all'interno della magnetosfera di Urano. L'emisfero di coda (quello che si trova dalla parte opposta rispetto alla direzione dell'orbita) di satelliti senza atmosfera che orbitano all'interno di una magnetosfera (come Ariel) viene colpito da plasma magnetosferico co-rotante con il pianeta. Questo bombardamento pu\u00f2 portare all'oscuramento dell'emisfero di coda riscontrato per tutte le lune di Urano ad eccezione di Oberon (vedi sotto). Inoltre Ariel cattura le particelle cariche della magnetosfera, producendo una netta flessione nel conteggio di particelle energetiche vicino all'orbita della luna osservata da Voyager 2 nel 1986.\nPoich\u00e9 Ariel, come Urano, orbita intorno al Sole quasi sul proprio fianco rispetto alla sua rotazione, i suoi emisferi settentrionale e meridionale sono rivolti verso il Sole o dalla parte opposta ai solstizi. Questo significa che \u00e8 soggetto ad un ciclo di stagioni estreme; proprio come i poli della Terra vedono la notte permanente o la luce del giorno intorno ai solstizi, allo stesso modo i poli di Ariel vedono la notte permanente o la luce del giorno per mezzo anno di Urano (42 anni terrestri), con il Sole che passa vicino allo zenit sopra ad uno dei poli ad ogni solstizio. Il flyby di Voyager 2 coincise con il solstizio d'estate del 1986 dell'emisfero meridionale, quando quasi tutto l'emisfero nord non era illuminato. Una volta ogni 42 anni, quando Urano ha un equinozio e il suo piano equatoriale interseca la Terra, diventano possibili mutue occultazioni dei satelliti di Urano. Alcuni di questi eventi si sono verificati nel 2007-2008, tra cui un'occultazione di Ariel da parte di Umbriel il 19 agosto 2007.\nAl 1990, Ariel non si trova in alcuna risonanza orbitale con altri satelliti di Urano. In passato, tuttavia, potrebbe essere stato in risonanza 5:3 con Miranda, che quindi potrebbe essere stata in parte responsabile del suo riscaldamento (anche se il riscaldamento massimo attribuibile a una precedente risonanza 1:3 di Umbriel con Miranda doveva essere probabilmente circa tre volte maggiore). Ariel potrebbe essere stato un tempo legato in risonanza 4:1 con Titania, dalla quale si \u00e8 poi affrancato. Fughe da una risonanza di moto medio sono molto pi\u00f9 facili per le lune di Urano piuttosto che per quelle di Giove o di Saturno, a causa del minor grado di schiacciamento di Urano. Questa risonanza, che probabilmente si \u00e8 verificata circa 3,8 miliardi di anni fa, avrebbe incrementato l'eccentricit\u00e0 orbitale di Ariel, con conseguente attrito mareale a causa delle forze di marea di Urano. Ci\u00f2 potrebbe aver provocato il riscaldamento delle parti interne della luna di .\nComposizione e struttura interna.\nAriel \u00e8 la quarta pi\u00f9 grande delle lune di Urano, e potrebbe avere la terza massa pi\u00f9 grande. La densit\u00e0 \u00e8 di 1,66\u00a0g/cm\u00b3, il che significa che si compone circa di parti uguali di acqua ghiacciata e di un componente denso non di ghiaccio. Quest'ultimo potrebbe consistere in rocce e materiale carbonioso comprendente composti organici pesanti noti cometoline. La presenza di ghiaccio d'acqua \u00e8 avvalorata da osservazioni spettroscopiche agli infrarossi che hanno rivelato ghiaccio d'acqua cristallina sulla superficie della luna. Le righe di assorbimento del ghiaccio d'acqua sono pi\u00f9 forti nell'emisfero di testa che in quello di coda. La causa di questa asimmetria non \u00e8 nota, ma potrebbe essere correlata al bombardamento da parte di particelle cariche provenienti dalla magnetosfera di Urano, che \u00e8 pi\u00f9 forte sull'emisfero di coda (a causa della co-rotazione del plasma). Le particelle energetiche tendono a polverizzare il ghiaccio d'acqua, decompongono il metano intrappolato nel ghiaccio come clatrato idrato ed oscurano altre sostanze organiche, lasciando dietro un residuo oscuro ricco di carbonio.\nA parte l'acqua, l'unico altro composto identificato sulla superficie di Ariel dalla spettroscopia infrarossa \u00e8 il biossido di carbonio (CO2), che si concentra soprattutto nell'emisfero di coda. Tra i satelliti di Urano, Ariel mostra la maggiore evidenza spettroscopica del CO2, ed \u00e8 stato il primo su cui \u00e8 stato scoperto questo composto. L'origine del biossido di carbonio non \u00e8 del tutto chiara. Potrebbe essere prodotto localmente da carbonati o materiali organici sotto l'influenza delle particelle energetiche cariche provenienti dalla magnetosfera di Urano o dalla radiazione solare ultravioletta. Questa ipotesi spiegherebbe l'asimmetria nella sua distribuzione, dato che l'emisfero di coda \u00e8 soggetto a una pi\u00f9 intensa influenza magnetosferica rispetto a quello di testa. Un'altra fonte possibile \u00e8 il degassamento di CO2 primordiale intrappolato dal ghiaccio d'acqua all'interno di Ariel. La fuoriuscita di CO2 dall'interno pu\u00f2 essere correlata alla passata attivit\u00e0 geologica su questa luna.\nData la sua dimensione, la composizione di roccia/ghiaccio e la possibile presenza di sale o ammoniaca in soluzione per abbassare il punto di congelamento dell'acqua, l'interno di Ariel pu\u00f2 essere differenziato in un nucleo roccioso circondato da un mantello ghiacciato. Se questo \u00e8 il caso, il raggio del nucleo (372\u00a0km) \u00e8 circa il 64% del raggio della luna, e la sua massa \u00e8 circa il 56% della massa della luna; i parametri sono dettati dalla composizione della luna. La pressione nel centro di Ariel \u00e8 di circa . Lo stato del mantello ghiacciato non \u00e8 chiaro, anche se l'esistenza di un oceano sotterraneo \u00e8 ritenuta improbabile.\nSuperficie.\nAlbedo e colore.\nAriel \u00e8 il pi\u00f9 luminoso dei satelliti di Urano. La sua superficie mostra un effetto di opposizione: la riflettivit\u00e0 diminuisce dal 53% ad un angolo di fase di 0\u00b0 (albedo geometrica) al 35% con un angolo di circa 1\u00b0. L'albedo di Bond di Ariel \u00e8 di circa il 23%, la pi\u00f9 alta tra i satelliti di Urano. La superficie di Ariel \u00e8 generalmente di colore neutro. Ci pu\u00f2 essere una asimmetria tra l'emisfero di testa e quello di coda; il secondo sembra essere pi\u00f9 rosso del primo del 2%. La superficie di Ariel generalmente non mostra alcuna correlazione tra albedo e geologia da un lato e colore dall'altro. Ad esempio, i canyon hanno lo stesso colore del terreno craterizzato. Tuttavia, i depositi chiari da impatto attorno ad alcuni crateri recenti sono di colore leggermente pi\u00f9 blu. Ci sono anche alcuni punti leggermente blu, che non corrispondono ad alcuna caratteristica nota della superficie.\nCaratteristiche della superficie.\nLa superficie di Ariel mostra all'osservazione tre tipi di terre: di crateri, di rilievi e di pianure. Le principali strutture geologiche sono i crateri da impatto, i canyon, le scarpate di faglia, le creste e le depressioni.\nLa terra di crateri, una superficie ondulata ricoperta di numerosi crateri da impatto che circonda il polo sud di Ariel, \u00e8 la pi\u00f9 antica e pi\u00f9 estesa unit\u00e0 geologica. \u00c8 attraversata da una rete di scarpate di faglia, di canyon (graben) e di creste scoscese soprattutto alle medie latitudini dell'emisfero meridionale. I canyon, conosciuti anche come chasmata, rappresentano probabilmente graben formatisi attraverso processi tettonici, derivanti da sollecitazioni provocate dal congelamento di acqua (o di ammoniaca acquosa) all'interno della luna. Sono larghi 15\u201350\u00a0km e si estendono in direzione est o nord-est. Il fondo di parecchi canyon \u00e8 convesso e si eleva di 1\u20132\u00a0km. A volte il fondo \u00e8 separato dalle pareti del canyon da scanalature di circa 1\u00a0km di larghezza. I graben pi\u00f9 ampi hanno delle scanalature (chiamate valles) che scorrono lungo le creste dei loro fondi convessi. Il canyon pi\u00f9 lungo \u00e8 il Chasma Kachina, di oltre 620\u00a0km (si estende fino nell'emisfero di Ariel che Voyager 2 non ha visto illuminato).\nLa seconda tipologia di terra, quella di rilievi, consiste in strisce di creste e di avvallamenti che si estendono per centinaia di chilometri. I rilievi delimitano la terra di crateri e la tagliano in poligoni. All'interno di ogni striscia (larga fino a 25\u201370\u00a0km), ci sono singole creste e avvallamenti lunghi fino a 200\u00a0km di e distanti tra loro da 10 a 35\u00a0km. Queste strisce sono spesso continuazioni di canyon, suggerendo che potrebbero essere una forma modificata di graben oppure il risultato di una reazione diversa della crosta alle stesse sollecitazioni, ad esempio la frattura fragile.\nLe terre pi\u00f9 recenti osservate su Ariel sono le pianure: zone relativamente basse e lisce che devono essersi formate in un lungo periodo di tempo, a giudicare dalla diversit\u00e0 dei loro crateri. Le pianure si trovano sul fondo di canyon e, in qualche depressione irregolare, nel mezzo di terreno craterizzato. In quest'ultimo caso sono separati dal terreno craterizzato da confini netti, che in alcuni casi si presentano in forma lobata. L'origine pi\u00f9 probabile delle pianure \u00e8 attraverso processi vulcanici; la geometria lineare delle loro bocche, le fanno assomigliare ai vulcani terrestri a scudo, e i margini topografici distinti indicano che il liquido eruttato era molto viscoso, forse una soluzione acqua-ammoniaca super-raffreddata, oppure si tratta di vulcanismo di ghiaccio solido. Lo spessore di questi ipotetici flussi di criolava \u00e8 stimato nell'ordine di 1\u20133\u00a0km. I canyon devono quindi essersi formati in un tempo in cui la ripavimentazione endogena della superficie era ancora in corso su Ariel.\nAriel sembra essere uniformemente craterizzato rispetto ad altre lune di Urano; la relativa scarsit\u00e0 di crateri estesi indica che la sua superficie non risale alla formazione del Sistema Solare: ci\u00f2 significa che Ariel, ad un certo punto della sua storia, deve essere stato completamente \u201criasfaltato\u201d. Si pensa che la passata attivit\u00e0 geologica di Ariel sia stata influenzata dalle forze di marea in un momento in cui la sua orbita era pi\u00f9 eccentrica rispetto a quella misurata per la prima volta. Il cratere pi\u00f9 esteso su Ariel, Yangoor, \u00e8 largo solo 78\u00a0km, e mostra i segni di una deformazione successiva. Tutti i grandi crateri di Ariel hanno fondi appiattiti e picchi centrali, e alcuni sono circondati da depositi luminosi di materiale espulso. Molti crateri sono poligonali, il che indica che il loro aspetto \u00e8 stato influenzato dalla preesistente struttura crostale. Nelle pianure craterizzate ci sono alcune macchie chiare di grandi dimensioni (circa 100\u00a0km di diametro), che potrebbero essere crateri da impatto degradati. Se questo \u00e8 il caso, sarebbero simili ai palinsesti su Ganimede, una luna di Giove. Si pensa che una depressione circolare di 245\u00a0km di diametro situata a 10\u00b0S 30\u00b0E sia una struttura da impatto estremamente degradata.\nOrigine ed evoluzione.\nSi ritiene che Ariel sia stato formato da un disco di accrescimento o nebulosa secondaria: un disco di gas e polvere esistente attorno a Urano per qualche tempo dopo la sua formazione o creato dal gigantesco impatto che molto probabilmente ha dato al pianeta la sua notevole inclinazione. La composizione precisa della nebulosa secondaria non \u00e8 nota; tuttavia, la maggiore densit\u00e0 delle lune di Urano rispetto alle quelle di Saturno indica che potrebbe essere stata relativamente povera d'acqua. Significative quantit\u00e0 di carbonio e di azoto potrebbero essere state presenti sotto forma di monossido di carbonio (CO) e azoto molecolare (N2) al posto di metano e ammoniaca. Le lune formatesi in questa nebulosa conterrebbero meno ghiaccio d'acqua (con CO e N2 intrappolati come clatrato) e pi\u00f9 roccia, spiegando cos\u00ec la densit\u00e0 pi\u00f9 elevata.\nIl processo di accrescimento dur\u00f2 probabilmente per diverse migliaia di anni prima che la luna fosse completamente formata. I modelli suggeriscono che gli impatti che accompagnarono l'accrescimento causarono il riscaldamento dello strato esterno di Ariel, raggiungendo una temperatura massima di circa ad una profondit\u00e0 di circa 31\u00a0km. Dopo la fine della formazione, lo strato di sottosuolo si raffredd\u00f2, mentre l'interno di Ariel si riscald\u00f2 a causa del decadimento di elementi radioattivi presenti nelle sue rocce. Lo strato raffreddato prossimo alla superficie si contrasse, mentre l'interno si espanse. Ci\u00f2 caus\u00f2 forti tensioni interne nella crosta lunare raggiungendo 30 MPa, cosa che potrebbe aver portato a fessurazioni. Alcune scarpate di faglia e canyon odierni potrebbero essere un risultato di questo processo, che dur\u00f2 per 200 milioni di anni.\nIl riscaldamento iniziale dovuto all'accrescimento insieme con il continuo decadimento di elementi radioattivi e il probabile attrito mareale potrebbero aver portato alla fusione del ghiaccio se un antigelo come l'ammoniaca (sotto forma di idrato) o del sale fosse stato presente. La fusione potrebbe aver portato alla separazione del ghiaccio dalle rocce e alla formazione di un nucleo roccioso circondato da un mantello ghiacciato. Uno strato di acqua liquida (oceano) ricco di ammoniaca disciolta potrebbe essersi formato ai confini tra il nucleo e il mantello. La temperatura eutettica di questa miscela \u00e8 di 176 K. L'oceano, tuttavia, \u00e8 probabile che si sia congelato da molto tempo. Il congelamento dell'acqua ha probabilmente portato all'espansione dell'interno, cosa che potrebbe aver causato la formazione dei canyon e l'obliterazione della superficie antica. Dall'oceano, i liquidi potrebbero essere stati in grado di eruttare in superficie, inondando il fondo dei canyon in un processo noto come criovulcanismo.\nLa modellazione termica di Dione, una luna di Saturno, simile ad Ariel per dimensioni, densit\u00e0 e temperatura della superficie, indica che la convezione di stato solido sarebbe potuta durare all'interno di Ariel per miliardi di anni, e che temperature superiori a 173 K (il punto di fusione dell'ammoniaca acquosa) potrebbero essere persistite in prossimit\u00e0 della sua superficie per diverse centinaia di milioni di anni dopo la formazione, e all'incirca un miliardo di anni nelle zone pi\u00f9 vicine al nucleo.\nL'osservazione e l'esplorazione.\nLa magnitudine apparente di Ariel \u00e8 di 14,4; simile a quella di Plutone nei pressi del perielio. Tuttavia, mentre Plutone pu\u00f2 essere visto attraverso un telescopio di 30\u00a0cm di apertura, Ariel, a causa della vicinanza al bagliore di Urano, spesso non \u00e8 visibile a telescopi con apertura di 40\u00a0cm.\nLe uniche immagini ravvicinate di Ariel sono state ottenute dalla sonda Voyager 2, che fotograf\u00f2 la luna nel corso del suo flyby di Urano nel gennaio 1986. Il massimo avvicinamento di Voyager 2 di Ariel fu di , significativamente inferiore rispetto alla distanza della sonda da tutte le altre lune di Urano ad eccezione di Miranda. Le migliori immagini di Ariel hanno una risoluzione spaziale di circa 2\u00a0km. Esse coprono circa il 40% della superficie, ma solo il 35% \u00e8 stato fotografato con la qualit\u00e0 richiesta per la mappatura geologica e il conteggio dei crateri. Al momento del flyby l'emisfero meridionale di Ariel (come quello delle altre lune) era rivolto verso il Sole, cos\u00ec che l'emisfero settentrionale (buio) non pot\u00e9 essere studiato. Nessun altro veicolo spaziale ha mai visitato il sistema di Urano, e nessuna missione \u00e8 prevista verso Urano e le sue lune. La possibilit\u00e0 di inviare la sonda Cassini verso Urano \u00e8 stata valutata in fase di pianificazione per una possibile estensione della missione. Ci sarebbero voluti una ventina d'anni per arrivare al sistema di Urano dopo essere partiti da Saturno. Informazioni approfondite in lingua inglese su studi di missioni nel sistema solare sono pubblicati sulle documentazioni di Planetary Science Decadal Survey.\nTransiti.\nIl 26 luglio 2006, il Telescopio spaziale Hubble cattur\u00f2 un raro transito compiuto da Ariel davanti a Urano, che gett\u00f2 un'ombra che poteva essere vista nella parte superiore della nube di Urano. Tali eventi sono rari e si verificano solo intorno agli equinozi, quando il piano orbitale della luna attorno a Urano \u00e8 inclinato di 98\u00b0 rispetto al piano orbitale di Urano attorno al Sole. Un altro transito venne registrato nel 2008 dall'Osservatorio europeo australe."}
{"id": "60497", "revid": "633110", "url": "https://it.wikipedia.org/wiki?curid=60497", "title": "Scapa Flow", "text": "Scapa Flow (in norreno \"Skalpafl\u00f3i\" \u2014 \"baia del lungo istmo\") \u00e8 una baia situata nell'arcipelago delle isole Orcadi, Scozia, Regno Unito. La baia \u00e8 circondata dalle isole Mainland, Graemsay, Burray, South Ronaldsay e Hoy, ed \u00e8 nota per essere stata la sede della maggiore base navale britannica durante la prima e la seconda guerra mondiale. Da qui partirono le navi della Royal Navy per la grande battaglia dello Jutland contro la Kaiserliche Marine tedesca, nel 1916, e per dare la caccia alla \"Bismarck\" e allo \"Scharnhorst\". Considerata impenetrabile a causa delle sue potenti difese contro attacchi terrestri, navali e aerei, nel 1939 un U-Boot tedesco riusc\u00ec a penetrare all'interno della base e ad affondare la nave da battaglia , fatto questo che fu decisivo per la costruzione di un ulteriore sistema difensivo, le cosiddette \"Churchill Barriers\".\nScapa Flow nelle due guerre mondiali.\nSviluppo delle difese.\nPrincipale base della marina britannica.\nScapa Flow venne identificata come un ancoraggio sicuro per le navi britanniche circa un secolo prima della Grande Guerra. Pi\u00f9 precisamente, nel 1812, durante la guerra anglo-americana, l'Ammiragliato della Royal Navy apprese da Graeme Spence, abitante delle Isole Orcadi, della possibilit\u00e0 di usare la baia come \"punto di ritrovo\" per le navi impegnate nelle scorte ai convogli diretti in Svezia, minacciati da pirati statunitensi e francesi. La cittadina di Lyness, sull'isola di Hoy, venne cos\u00ec fortificata con due torri Martello, ma i lavori terminarono solo dopo la conclusione delle ostilit\u00e0 con gli Stati Uniti nel 1815. Senza pi\u00f9 un nemico da cui difendersi, il potenziale navale di Scapa Flow venne presto dimenticato.\nLa baia torn\u00f2 nei pensieri dell'Ammiragliato nella prima decade del XX secolo, quando si dovette designare la base principale della Royal Navy. Scapa Flow ha un fondale abbastanza profondo da poter ospitare grandi navi, ed \u00e8 circondata da tutti i lati da isole che ne limitano gli accessi e la proteggono dalle maree, ma a quel tempo era praticamente priva di infrastrutture e difficile da rifornire a causa della sua posizione geografica. Gli ammiragli britannici considerarono anche i porti del Cromarty Firth e del Firth of Forth, entrambi situati nella costa orientale scozzese, ma vennero giudicati inidonei a causa della facilit\u00e0 con cui potevano essere bloccati dalle mine navali. Nel 1905, per decisione del primo lord del mare Jackie Fisher, Scapa Flow venne scelta quale base principale della Royal Navy. Vennero inviate missioni di ricognizione per localizzare i punti strategici dove piazzare le batterie costiere e dove costruire dei punti di approdo, quindi nel 1908 la Orkney Royal Garrison Artillery (Guarnigione dell'artiglieria reale delle Orcadi) venne inglobata, non senza rimostranze da parte dei suoi effettivi, nel Territorial Army. Tuttavia, allo scoppio della prima guerra mondiale, nel 1914, non era ancora stato costruito nessun tipo di difesa e nessun tipo di struttura preposta al supporto logistico.\nPrima guerra mondiale.\nQuale misura momentanea per coprire il vuoto difensivo l'ammiraglio John Jellicoe, comandante della Grand Fleet (basata proprio a Scapa Flow), ordin\u00f2 di presidiare gli stretti di Hoxa e Hoy, principali ingressi alla baia, con i cannoni di piccolo calibro fatti smontare dalle navi. Quale primitivo sistema di reti anti-siluri vennero usate le normali reti da pesca, si predisposero giri di pattuglia per i cacciatorpediniere e vennero acquistate delle vecchie navi da carico da affondare, nel caso si fosse presentato il bisogno di sigillare le entrate orientali. Di pari passo continuarono i lavori per la messa a punto della base: nell'agosto 1914 fu ultimato l'ancoraggio principale per le navi, sito nello specchio d'acqua pi\u00f9 vicino alla citt\u00e0 di Kirkwall, e il quartier generale, trasferito a novembre nel piccolo villaggio di Longhope, sull'isola di Hoy, contemporaneamente allo spostamento dell'ancoraggio principale sull'isola di Flotta. In ultimo, l'Ammiragliato assunse il comando diretto della Orkney Royal Garrison Artillery i cui effettivi, troppo numerosi per le strutture dell'epoca, vennero in parte mobilitati verso altre unit\u00e0 del Territorial Army, suscitando ancora le ire degli abitanti delle Orcadi.\nI primi sommergibili tedeschi vennero avvistati al largo di Scapa Flow nei primi mesi di guerra. L'\"U-15\", ad esempio, fu affondato il 9 agosto dall'incrociatore tra le Orcadi e l'Isola di Fair. L'avvenimento dimostr\u00f2 che, piuttosto che un attacco in massa della Kaiserliche Marine tedesca, erano pi\u00f9 probabili singole incursioni operate dagli U-Boot, temuti a tal punto che a settembre gli artiglieri britannici, convinti di aver visto entrare un sommergibile tedesco nella baia, aprirono il fuoco contro quelle che in realt\u00e0 erano foche o uccelli marini. Il primo tentativo di forzare la base avvenne solamente il 23 novembre 1914, quando l'\"U-18\" entr\u00f2 nello Stretto di Hoxa. Quando incontr\u00f2 gli ostacoli antisommergibile, tuttavia, il comandante tedesco decise di fare marcia indietro, ma le correnti marine lo disorientarono fino a portarlo a Hoxa Head, dove venne speronato da un peschereccio. L'\"U-18\" riusc\u00ec a navigare fino alle Pentland Skerries, dove l'equipaggio autoaffond\u00f2 il battello. Per maggior sicurezza, le entrate orientali vennero bloccate facendovi affondare i quindici vecchi mercantili acquistati in precedenza, pi\u00f9 altri cinque andati a bloccare i fondali tra le isole di Hoy e Graemsay. In aggiunta vennero installate anche reti anti-siluro in acciaio. In conseguenza di questi provvedimenti, le entrate di Scapa Flow erano passate da otto a tre: gli stretti di Hoy, Hoxa e Switha, tutti protetti da cavi antinave, reti antisommergibile, campi minati, fari da vedetta e artiglieria, quest'ultima presente anche nello Stretto di Lamb e nella Baia di Kirkwall. Oltre a quello del 1914, l'unico altro serio tentativo tedesco di entrare a Scapa Flow si verific\u00f2 il 24 ottobre 1918 per mano dell'\"U-116\": alle 20:00 gli idrofoni britannici rilevarono il sommergibile e allertarono le difese, che alle 23:30 individuarono il periscopio dell'\"U-116\" a sud di Roan Head, nei pressi di un campo minato controllato a distanza. Quando il galvanometro del campo minato rilev\u00f2 il passaggio del sommergibile, i britannici fecero detonare le cariche che lo affondarono, ultimo U-Boot della guerra a colare a picco.\nLo Stretto di Hoy era difeso da due gruppi di batterie: la \"Ness\", a ovest della cittadina di Stromness, e le \"Clestrain and Houton\", a guardia del tratto terminale dello Stretto. La batteria \"Ness\" prese vita nel settembre 1914 quando Jellicoe ordin\u00f2 di smontare dalle navi due cannoni da 12 libbre, cui se ne aggiunsero altri due entro la fine dell'anno. Lo scoppio della guerra colse l'Ammiragliato senza cannoni adatti alle difese costiere, per cui ne vennero ordinati alcuni alla Bethlehem Steel statunitense, che mand\u00f2 i primi cannoni a Scapa Flow nella primavera del 1915, subito installati nella batteria \"Ness\". Questi cannoni vennero poi dirottati alla batteria \"Clestrain\" e la \"Ness\" rimase con quattro cannoni da sei pollici (due alla postazione 1 e due alla 2) e tre da 5,5 pollici (postazione 3). D'altra parte la batteria \"Houton\", operativa dalla primavera del 1915, era armata con due cannoni da 12 libbre, gli stessi della \"Clestrain\" (che li aveva ricevuti dalla \"Ness\"), in funzione dall'autunno seguente. Le batterie a guardia dello Stretto di Hoxa erano invece tre, situate a Stanger Head, Roan Head e Hoxa Head. Per prima, nel settembre 1914, entr\u00f2 in funzione la batteria a Stanger Head, armata inizialmente con quattro cannoni da 12 libbre che vennero sostituiti nella primavera dell'anno successivo da quattro cannoni da 4 pollici, cui si aggiunsero entro l'anno due cannoni da 6 pollici di costruzione statunitense. A Roan Head all'inizio del 1915 erano presenti tre piccoli cannoni da 3 libbre, sostituiti durante il conflitto da cannoni da 12 libbre prelevati dalle postazioni della batteria \"Holm\". I cannoni presenti a Hoxa Head nel marzo 1915 erano invece quattro da 4 pollici, ma la batteria ricevette, nel maggio 1916, anche due cannoni da 6 pollici con cui presidiare una nuova postazione. Lo Stretto di Switha, di dimensioni pi\u00f9 ridotte rispetto a quelli di Hoxa e di Hoy, era poco usato, ma il suo fondale profondo 20\u00a0m ne permetteva il transito al naviglio leggero diretto al quartier generale di Longhope. Era sorvegliato da una batteria posizionata nell'Isola di Flotta, a Innan Neb, da cui il nome di batteria \"Neb\". Nel settembre 1914 vi vennero installati, dopo averli smontati dalle navi, due cannoni da 3 libbre, rimpiazzati nel tardo 1915 da due cannoni da 4,7 pollici.\nEra presente inoltre un'altra batteria a guardia dello Stretto di Kirk, il pi\u00f9 piccolo accesso a Scapa Flow, consistente nel tardo 1914 in quattro cannoni da 12 libbre posizionati sulle rive adiacenti alla parrocchia di Holm (Isola di Mainland); tre di queste armi vennero rimosse nel 1916 e inviate a Roan Head, venendo rimpiazzate a Holm da tre cannoni da 4 pollici.\nOltre a quanto finora descritto, l'unica altra artiglieria presente a Scapa Flow durante la prima guerra mondiale si trovava a Point of Carness, in una posizione adatta a coprire la Baia di Kirkwall: non \u00e8 ben chiaro quali pezzi presidiassero la struttura, ma sembra che si trattasse di due cannoni da 4 pollici. Si tenga inoltre presente che tutte le batterie erano supportate da postazioni d'osservazione, fari per illuminare le acque, magazzini, caserme, mense, cucine e docce.\nOltre alle difese antinave, a Scapa Flow vennero impiantate anche difese antiaeree. Durante la guerra le Orcadi videro uno dei primi esperimenti di sviluppo di un'aviazione navale, ed ospitarono una forza aerea che crebbe sempre pi\u00f9 nel corso degli anni di guerra. Nel settembre 1914 giunsero a Scapa Pier i primi due idrovolanti del neocostituito Royal Naval Air Service, presto seguiti da un altro idrovolante e da due aerei convenzionali. Venne anche costruito un primo hangar nella Baia di Scapa, embrione di quella che diventer\u00e0 la prima base aerea delle Orcadi. Nel 1918 ne nacque un'altra nell'angolo sud-orientale di Stenness\nLoch, mentre quella di Orphir non riusc\u00ec ad essere ultimata prima della fine della guerra. La difesa aerea venne implementata nel 1916 da una stazione per idrovolanti e palloni da osservazione a Houton, utili per localizzare mine o sommergibili nemici, compiti questi per cui vennero messo in aria nel luglio 1916 anche i dirigibili, alloggiati in due grandi hangar della Caldale Airship Station, nei paraggi di Kirkwall. Nel novembre 1917 un dirigibile venne perso in mare a causa di un malfunzionamento del motore, e una settimana dopo un altro dirigibile precipit\u00f2 a ovest dell'isola di Westray, con la perdita di tutto l'equipaggio. Questi accidenti, insieme al forte vento e alle condizioni meteorologiche difficili tipici delle Orcadi, convinsero l'Ammiragliato a ritirare i rimanenti dirigibili nell'Inghilterra meridionale, e nel gennaio 1918 la stazione di Caldale venne riconvertita in un centro di riparazione per i palloni d'osservazione.\nLa tanto attesa flotta tedesca, comunque, non fece mai capolino a Scapa Flow, e pi\u00f9 che il nemico la vera insidia del personale stanziato a Scapa Flow era la noia e la routine giornaliera. Un evento degno di nota fu la partenza della Grand Fleet, il 30 maggio 1916, per scontrarsi l'indomani con la marina tedesca nella battaglia dello Jutland, risoltasi con un'impasse che tuttavia sanc\u00ec il dominio della Royal Navy sul Mare del Nord. Qualche giorno dopo, il 5 giugno, l' con a bordo il segretario di stato alla guerra Kitchener varc\u00f2 lo Stretto di Hoxa per fare rifornimento in vista del viaggio verso la Russia. Quella sera, verso le 22:00, mentre navigava vicino Marwick Head, l'incrociatore urt\u00f2 una mina lasciata una settimana prima dall'\"U-75\" affondando insieme a Kitchener e alla stragrande maggioranza dell'equipaggio. Altra nave ad affondare a Scapa Flow fu la corazzata , persa il 9 luglio 1917 a causa di un'esplosione interna insieme a quasi tutto l'equipaggio. Nel febbraio 1915 inoltre si arenarono nelle acque antistanti l'isola di Sanday i cacciatorpediniere (abbandonato) e \"Sparrowhawk\" (recuperato), mentre nel gennaio 1918 una tempesta di neve spinse i cacciatorpediniere e contro le scogliere a ovest di South Ronaldsay, causandone l'affondamento.\nPeriodo interbellico.\nAl termine della prima guerra mondiale, per effetto dell'armistizio di Compi\u00e8gne, settantaquattro navi e 1.700 marinai della flotta tedesca vennero internati a Scapa Flow sotto il comando dell'ammiraglio Ludwig von Reuter. Von Reuter, venuto a conoscenza nel maggio 1919 dei possibili e umilianti termini di resa che si stavano negoziando alla conferenza di pace di Parigi, inizi\u00f2 una pianificazione minuziosa per autoaffondare la flotta, soluzione ritenuta pi\u00f9 onorevole rispetto alla sua cessione al nemico. L'operazione scatt\u00f2 la mattina del 21 giugno e per il pomeriggio erano affondate cinquantadue navi tedesche, incluse quattordici corazzate. Questo fu l'ultimo atto collegato alla Grande Guerra che interess\u00f2 Scapa Flow, dopodich\u00e9, nel febbraio 1920, l'ammiraglio comandante le Orcadi e le Shetland ammain\u00f2 la propria bandiera dal quartier generale di Longhope e Scapa Flow venne declassato a porto minore.\nLa Royal Navy intanto aveva gi\u00e0 lasciato la baia e si iniziarono a smantellare le batterie costiere e i cavi antinave, mentre per qualche non meglio precisato motivo le operazioni di dragaggio dei relitti dai fondali delle entrate orientali si prolungarono per pi\u00f9 di un decennio, causando disagi ai pescherecci locali. Le oltre settantamila mine navali rilasciate tra le Orcadi e la Norvegia meridionale iniziarono a essere rimosse, con l'aiuto degli statunitensi, dall'aprile 1919. Entro il 1920 non vi erano pi\u00f9 difese a Scapa Flow, che comunque continu\u00f2 a essere usata ogni anno come ancoraggio d'appoggio durante le manovre estive. Le decisioni prese durante la guerra nei confronti degli abitanti in armi delle Orcadi non furono prive di ripercussioni sulle campagne di reclutamento: fu solo nel 1937, con lo spettro di una nuova guerra alle porte, che il Territorial Army riusc\u00ec a reclutare nuovi soldati.\nE proprio lo scenario di un nuovo conflitto spinse l'Ammiragliato a costruire delle cisterne per il petrolio a Lyness, la prima delle quali fu ultimata all'inizio del 1938. Un anno prima erano stati rimessi in posa i cavi d'acciaio antinave. Fu l'ammiraglio Charles Forbes, comandante della Home Fleet, a chiedere all'Ammiragliato un'accelerazione dei lavori di rimessa in funzione delle difese, specialmente per quello che riguardava la difesa antiaerea. Le richieste vennero accolte e si inviarono a Scapa Flow ventiquattro nuovi cannoni antiaerei, mentre due squadroni di aerei da caccia della Royal Air Force atterrarono a Wick, in Scozia. Quando nel gennaio 1939 Scapa Flow venne designata quale principale base della marina in caso di guerra, le difese sul campo erano ancora molto deboli e consistevano in otto cannoni antiaerei, quattro cannoni antinave da 6 pollici (due alla batteria \"Ness\" e due a Stanger Head) e un pezzo da 4,7 pollici, pronto per essere montato nella batteria \"Neb\". Tuttavia le cose erano destinate a migliorare e per l'agosto successivo ben quarantaquattro navi erano ancorate a Scapa Flow, le cui difese erano tornate all'incirca allo stato di quelle presenti nel 1914, comunque inadeguate per le nuove minacce e tecnologie messe in campo dalla Germania di Adolf Hitler.\nPiani Q ed R.\nLa seconda guerra mondiale per la Gran Bretagna ebbe inizio il 3 settembre 1939, quando dichiar\u00f2 guerra alla Germania. Per effetto delle disposizioni emanate a gennaio, Scapa Flow divenne la principale base della Royal Navy. L'importanza ne venne riconosciuta anche dal War Office, che pubblic\u00f2 un complesso piano di difese della baia noto come \"Piano Q\". L'idea era di potenziare le difese aeree, terrestri e navali a tal punto da rendere Scapa Flow impenetrabile agli U-Boot, e inattaccabile dalla Luftwaffe, l'aeronautica tedesca dispiegando ottanta cannoni antiaerei pesanti e quaranta leggeri, 108 fari e quaranta palloni frenati. Winston Churchill, allora primo lord dell'Ammiragliato, sebbene criticasse l'idea di spendere cos\u00ec tante risorse nelle difese passive, diede il via libera al Piano Q, visitando inoltre la base verso la met\u00e0 di settembre, all'incirca nello stesso periodo in cui le difese delle Orcadi e delle Shetland (Orkney and Shetland Defences\u00a0\u2013 OSDef) passarono agli ordini dell'esercito, presente dal 29 settembre con il brigadier generale Geoffrey Kemp. Il quartier generale venne fissato a Stromness. La sua controparte navale era l'ammiraglio comandante le Orcadi e le Shetland, Wilfred French.\nAl suo arrivo Kemp, introdotto da poco all'esperienza del comando, non aveva molte risorse a disposizione. Per ispezionare la baia dovette affittare una barca civile, e i suoi cinquecento uomini erano insufficienti per sorvegliare le centinaia di chilometri di costa, per non parlare dell'artiglieria, forte di soli cinque cannoni alla batteria \"Ness\" e nell'Isola di Flotta, otto cannoni antiaerei da 4,5 pollici a guardia delle cisterne di petrolio di Lyness e tre mitragliatrici Bren a sorvegliare la nuova stazione radar di Netherbutton, nella parte orientale dell'Isola di Mainland. Il piano di Kemp per rinforzare le difese, necessarie visto che la Luftwaffe aveva gi\u00e0 compiuto un volo di ricognizione sopra la baia, prevedeva di individuare i punti migliori in cui posizionare le artiglierie e i fari da ricerca, il tutto coordinato con l'ammiraglio French. Il 10 ottobre Kemp eman\u00f2 l'ordine di sparare a ogni bersaglio aereo nemico che si fosse avvicinato a 10\u00a0km dalla nave ammiraglia della Home Fleet, la corazzata . Entro pochi giorni arriv\u00f2 l'intero 5\u00ba Battaglione dei Seaforth Highlanders, gi\u00e0 presente con una compagnia, il 7\u00ba Battaglione dei Gordon Highlanders e altre due compagnie dei Royal Engineers, anch'essi gi\u00e0 presenti a Scapa Flow con una compagnia.\nMentre il generale Kemp si preoccupava del potenziamento delle difese costiere, l'ammiraglio French fece la sua parte per quanto riguardava le difese antisommergibile. Nonostante fossero gi\u00e0 state affondate alcune navi per sigillare gli sbocchi orientali, peraltro parzialmente chiusi dalle imbarcazioni affondate durante la prima guerra mondiale, rimanevano ancora piccoli varchi che avrebbero potuto essere stati sfruttati da natanti di piccole dimensioni, come constatato personalmente anche dall'ammiraglio Forbes nel giugno 1939. A settembre e ottobre quindi vennero affondate altre navi. Per ultimo si lasci\u00f2 lo Stretto di Kirk, dove il 14 ottobre era pronto per essere affondato il mercantile \"Lake Neuchatel\". Quella notte l'\"U-47\", comandato da G\u00fcnther Prien, batt\u00e9 sul tempo i britannici e si infil\u00f2 proprio nello Stretto di Kirk, riuscendo a entrare a Scapa Flow. Essendo l'ancoraggio principale vuoto, Prien navig\u00f2 verso nord, imbattendosi nella corazzata . Dall'U-Boot partirono i siluri che fecero colare a picco la nave insieme a 833 membri dell'equipaggio, dopodich\u00e9 l'\"U-47\" fu libero di fuggire per la stessa rotta da dove era entrato. Lo Stretto di Kirk venne definitivamente bloccato una settimana dopo.\nMentre il Gabinetto di guerra si riuniva d'emergenza, l'ammiraglio Forbes ordin\u00f2 alla Home Fleet di dividersi nei porti di Firth of Forth, Cromarty Firth, Firth of Clyde e Loch Ewe, continuando per\u00f2 a chiedere di difendere adeguatamente Scapa Flow, da lui considerato il miglior approdo per la flotta. Immediatamente venne istituita una commissione \"ad hoc\" che approv\u00f2 lo stanziamento di 500.000 sterline per le nuove difese di Scapa Flow, con possibilit\u00e0 di aumentare il budget se questo si fosse reso necessario. Il Piano Q venne quindi implementato dal \"Piano R\", che ampliava il numero di batterie costiere, difese antisommergibile, stazioni radar, campi minati e ostacoli anti-sbarco. La baia di Scapa Flow venne cos\u00ec destinata a diventare il porto pi\u00f9 difeso d'Europa. Il neopromosso maggior generale Kemp ordin\u00f2 la ricerca di luoghi adatti ad ospitare nuove piste d'atterraggio, mentre contemporaneamente venivano messi in posizione nuovi cannoni. I lavori procedettero rapidamente dal momento che Winston Churchill aveva imposto come termine ultimo del ritorno della flotta il 1\u00ba marzo 1940, conscio che una flotta divisa era pi\u00f9 vulnerabile rispetto a una unita, che avrebbe potuto contrastare meglio anche un'eventuale offensiva della marina tedesca che l'intelligence credeva possibile per la primavera. Complice l'inattivit\u00e0 della Luftwaffe, i lavori terminarono una settimana dopo la data decisa da Churchill e la Home Fleet pot\u00e9 ritornare. Erano state ultimate gran parte delle difese antinave e antisommergibile, compresa una prima serie di batterie costiere e postazioni antiaeree. Per dimostrare che la baia era tornata sicura, l'8 marzo Churchill entr\u00f2 a Scapa Flow per una cena a bordo dell'incrociatore . Nell'occasione il futuro primo ministro britannico acconsent\u00ec alla costruzione di barriere permanenti antisommergibile, le cosiddette \"Churchill Barriers\".\nLa Luftwaffe attacc\u00f2 per la prima volta la base il 17 ottobre 1939 danneggiando la \"Iron Duke\", sede del quartier generale della flotta, che venne arenata per evitarne l'affondamento, rimanendo in questo stato per tutta la guerra. I bombardieri tedeschi tornarono nel pomeriggio senza far danni, sebbene una bomba (la prima a essere lanciata sul Regno Unito) esplose vicino a una cisterna di carburante a Lyness. L'aeronautica tedesca torn\u00f2 sulle Orcadi il 16 marzo 1940 con quindici bombardieri, provocando la morte di nove marinai a bordo dell'incrociatore , danneggiato. Ancora, l'8 aprile ventiquattro bombardieri scaricarono i loro ordigni sulle difese dello Stretto di Hoxa, mancando per\u00f2 il bersaglio; stavolta le difese vennero allertate dai radar dell'incrociatore \"Curlew\", e da parte loro i cannoni contraerei reclamarono sette aerei distrutti. Il giorno successivo i tedeschi lanciarono l'operazione Weser\u00fcbung invadendo la Danimarca e della Norvegia, ma, se l'esercito riusc\u00ec nel suo obiettivo di fondo, la Kriegsmarine sub\u00ec perdite significative per mano della Home Fleet. Il 10 aprile, intanto, sessanta tra Junkers Ju 88 ed Heinkel He 111 decollarono alla volta di Scapa Flow, approcciando la baia da est e da sud-est. Entrambe le ondate si avvicinarono a una quota di poco inferiore ai 3.000\u00a0m trovando ad accoglierle lo \"sbarramento di Scapa\", e solo venti aerei riuscirono a sganciare le bombe sullo Stretto di Hoxa. Le bombe tedesche tuttavia si limitarono a danneggiare lievemente l'incrociatore . Nell'attacco la Luftwaffe perse, a detta dei difensori, almeno cinque aerei. Il possesso della Norvegia diede alla marina e all'aviazione tedesca ottime basi da cui colpire Scapa Flow, tuttavia i tedeschi, dopo un altro infruttuoso attacco il 24 aprile, si limitarono per tutta la guerra esclusivamente a voli di ricognizione e alla posa di mine navali. Altri attacchi, comunque, avrebbero significato affrontare ottantotto cannoni contraerei pesanti e altrettanti fari da ricerca aerea, dodicimila uomini, quattordici batterie costiere, stazioni radar e un complesso e coordinato sistema di difese antinave e antisommergibile.\nLa minaccia di un'invasione tedesca cal\u00f2 dopo l'invasione dell'Unione Sovietica nel giugno 1941, quando la Wehrmacht dirott\u00f2 un gran numero di forze verso il fronte orientale. Nell'estate 1943 vennero ritirati dalle Orcadi i fari da ricerca, rimpiazzati dai radar per il controllo del fuoco, e molti cannoni antiaerei, necessari per proteggere Londra dalle bombe volanti V1. Lo stesso si fece con le truppe di terra in previsione dello sbarco in Normandia, che diminuirono via via sempre di pi\u00f9 fino alla fine della seconda guerra mondiale in Europa, sebbene una guarnigione rimase nelle Orcadi per compiti di presidio e di guardia al campo di prigionia italiano. Gran parte della flotta, invece, navig\u00f2 verso sud o in direzione dell'Estremo Oriente per affrontare il Giappone. Il comando dell'ammiraglio comandante le Orcadi e le Shetland venne sciolto, gli ultimi cannoni furono inviati alla demolizione o in vari depositi, mentre uno a uno vennero dismessi anche gli aeroporti. Il processo di restituzione delle terre ai civili e lo sminamento delle acque invece richiese pi\u00f9 tempo. Il ritiro ufficiale dei soldati venne sancito il 29 marzo 1959 con l'ammainabandiera e la chiusura della base di Lyness.\nDettaglio delle difese.\nRadar e difese antiaeree.\nIl fatto di essere un arcipelago rese le Orcadi idonee a ospitare sulle varie isole una quantit\u00e0 di radar che, almeno in teoria, avrebbe potuto individuare un aereo nemico da qualsiasi direzione questo arrivasse. Il primo radar giunse a Scapa Flow poco prima dello scoppio della seconda guerra mondiale, e fu posizionato a Netherbutton, a met\u00e0 strada tra Kirkwall e il villaggio di St. Mary. Se il radar funzionava a dovere, era in grado di individuare aerei provenienti da est in volo a un'altitudine superiore ai 1.200\u00a0m, mentre la geografia della zona rendeva difficoltoso fare altrettanto con gli aerei provenienti da ovest. In caso di avvistamento di formazioni nemiche l'informazione veniva passata tramite una linea telefonica diretta all'ammiraglio French a bordo della \"Iron Duke\", l'unico che poteva diramare alla flotta e alle postazioni antiaeree l'allarme. Nell'aprile 1940 gli attacchi della Luftwaffe portarono a un miglioramento della situazione: oltre al radar di Netherbutton entr\u00f2 in funzione anche il Type 79 installato a bordo dell'incrociatore , con una portata (145\u00a0km) oltre due volte superiore di quello di Netherbutton (40\u00a0km); le informazioni venivano passate da un ufficiale artigliere dell'esercito a tutte le stazioni antiaeree a terra, mentre un ufficiale della marina faceva la stessa cosa con la flotta. Entro la fine del 1940 molte batterie antiaeree ricevettero dei radar di puntamento capaci di direzionare il fuoco contro un aereo volante a non meno di 150\u00a0m d'altezza. Nel corso della guerra sorsero altre stazioni radar a South Walls sull'Isola di Hoy, a Start Point a Sanday, a Birsay nella costa nord-orientale di Mainland e a Ward Hill, sull'isola di South Ronaldsay. Di pari passo, aument\u00f2 il numero di fari da ricerca.\nGeneralmente ogni batteria antiaerea di Scapa Flow contava otto cannoni e un'adeguata rete di comunicazioni. Le prestazioni fornite contro i raid aerei tedeschi del marzo 1940 risultarono pi\u00f9 deludenti di quanto ci si aspettasse, motivo per cui Hugh Binney, il nuovo ammiraglio comandante le Orcadi e le Shetland, chiese lo sviluppo di una nuova tattica difensiva, poi chiamata \"sbarramento di Scapa\". L'idea era di creare, appunto, uno sbarramento di colpi contro gli aerei tedeschi in arrivo, a cui avrebbero partecipato anche le navi della Home Fleet all'ancora nella baia. Il sistema fu approvato dopo un primo test eseguito il 26 marzo, e venne usato con successo contro i successivi raid della Luftwaffe. Contro gli aerei a bassa quota, ostacolati dagli ottanta palloni frenati, era previsto invece che venissero usate le mitragliatrici Bren, Lewis e Vickers.\nVenne persino installata una batteria di razzi a Roan Head, conosciuta come batteria \"Z\", in grado di effettuare uno sbarramento di ben 164 razzi, poco precisi ma comunque capaci di distrarre piloti e puntatori nemici. Non ebbero successo invece i lanciafumogeni per nascondere gli obiettivi a terra, resi praticamente inutili dal caratteristico vento delle Orcadi.\nDifese costiere.\nNell'estate 1940 c'erano non meno di diciannove batterie costiere a guardia degli ingressi di Scapa Flow e della Baia di Kirkwall. Nel 1943, non senza difficolt\u00e0 logistiche legate ai luoghi impervi delle Orcadi, le batterie costiere erano salite a venticinque, molte delle quali erano sorte al posto delle vecchie batterie della prima guerra mondiale. Tutte queste batterie vennero raggruppate in tre reggimenti costieri: il 533 (Southern) Defence Regiment basato a Flotta, il 534 (Western) Defence Regiment basato a Stromness e il 535 (Eastern) Defence Regiment basato a Kirkwall.\nLa batteria \"Ness\" (due cannoni da 6 pollici), la vicina batteria \"Links\" (due cannoni da 12 pollici, rimpiazzati nell'ottobre 1940 da un cannone binato da 6 libbre) e, dal luglio 1940, la batteria \"Skerry\" (due cannoni da 12 libbre) coprivano l'ingresso (per chi veniva dall'esterno) nello Stretto di Hoy, ulteriormente sorvegliato dal 1943 dalla batteria \"Graemsay\" (un cannone binato da 6 libbre) in funzione anti-motosilurante. All'uscita dello Stretto era stata installata la batteria \"Houton\" a Orphir (due cannoni da 12 libbre) e a Scad Head (due cannoni da 12 libbre, sostituiti nel 1941 da un cannone binato da 6 libbre).\nA guardia dello Stretto di Hoxa erano state poste le batterie \"Hoxa\" (due cannoni da 6 pollici a Hoxa Head), \"Stanger\" (due cannoni da 6 pollici a Stanger Head), \"Buchanan\" (due cannoni da 12 libbre a Flotta, rimpiazzati nel gennaio 1941 da un cannone binato da 6 libbre) e \"Balfour\" (due cannoni da 12 libbre a South Ronaldsay, rimpiazzati nel marzo 1941 da due cannoni binati da 6 libbre). La sicurezza del vicino Stretto di Switha era garantita invece da un cannone da 4,7 pollici della batteria \"Neb\", a Flotta, e dalla poco distante batteria \"Gate\" (due cannoni da 12 libbre). Nel 1941 la batteria \"Neb\" venne rinforzata da un cannone binato da 6 libbre, mentre verso la fine del 1943 divenne operativa a South Walls la batteria \"Walls\" (un cannone binato da 6 libbre).\nGli ingressi orientali di Scapa Flow erano presidiati dalle batterie \"Holm\" (due cannoni da 12 libbre, pi\u00f9 un cannone binato da 6 libbre dal settembre 1940), \"Lamb Holm\" (due cannoni da 12 libbre), \"Burray\" (due cannoni da 12 libbre, rimpiazzati nel febbraio 1941 da un cannone binato da 6 libbre) e \"Cara\" (due cannoni da 12 libbre). La costruzione delle Churchill Barrier rese tutte queste armi da fuoco inutili e vennero perci\u00f2 abbandonate tra il 1943 e il 1944.\nPer quello che riguarda la Baia di Kirkwall, la batteria pi\u00f9 a est era la \"Rerwick\", situata a Rerwick Head nel distretto di Tankerness, composta da due cannoni da 4,7 pollici poi sostituiti, nell'aprile 1941, da due cannoni da 6 pollici prelevati dalla \"Iron Duke\". Dall'agosto 1940 pi\u00f9 a ovest, a Carness, la batteria \"Wellington\" e i suoi tre cannoni da 6 pollici provenienti dalla \"Iron Duke\" erano di vedetta all'altra sponda della Baia; nel marzo 1941 questa batteria venne unificata alla batteria \"Carness\" (due cannoni da 12 libbre) distante solo pochi metri. Gli approcci settentrionali della Baia di Kirkwall erano coperti dalle batterie \"Wasswick\" (due cannoni da 12 libbre), \"Galtness\" (un cannone da 12 libbre, rimpiazzato nel marzo 1941 da un cannone binato da 6 libbre), \"Deerness\" (un cannone da 12 libbre, operativa dal maggio 1941) e \"Castle\" (due cannoni da 4,7 pollici, operativa dal settembre 1941).\nDifese anti-sbarco.\nIl rischio di un'invasione tedesca delle Orcadi fu basso fino a quando la Wehrmacht non occup\u00f2 la Norvegia. Pi\u00f9 che un'invasione anfibia in larga scala, il comandante le Orcadi e le Shetland riteneva pi\u00f9 probabili, da un lato, delle incursioni di truppe scelte per sabotare le difese dell'isola, dall'altro, un'invasione dal cielo da parte dei paracadutisti.\nUna direttiva dell'ottobre 1939 individu\u00f2 nella Baia di Inganess e a Dingieshowe, rispettivamente a est di Kirkwall e nella parte orientale di Mainland, due probabili punti di sbarco anfibio, che furono perci\u00f2 soggetti a lavori difensivi. Inoltre, tutta la porzione orientale e nord-occidentale di Mainland, pi\u00f9 la parte meridionale di Hoy, vennero giudicate come zone di probabili atterraggi di paracadutisti o alianti. Per meglio prepararsi a questa evenienza, l'esercito e i Royal Marines crearono delle postazioni difensive nella collina di Heddle, al centro dell'Isola di Mainland, e nella collina Wee Fea, sovrastante l'abitato di Lyness sull'isola di Hoy. Vennero stesi perimetri difensivi attorno la base navale di Lyness, la stazione radar di Netherbutton, altre importanti batterie costiere e numerose baie, mentre una riserva mobile era pronta a essere attivata nella parrocchia di Holm e a Stromness, a supporto delle varie guarnigioni sparse per le Orcadi.\nDifese antisommergibile e antinave.\nA Scapa Flow queste due categorie di difese erano, con l'unica eccezione degli idrofoni, le esatte copie di quelle impiantate nella prima guerra mondiale. Per primi, nel giugno 1938, vennero stesi i cavi antinave e le reti antisommergibile. I lavori nello Stretto di Hoxa terminarono entro la fine dell'anno, seguiti da quelli a Houton e nello Stretto di Switha. Per ordine dell'Ammiragliato le reti vennero successivamente raddoppiate. Il comando responsabile di questi cavi e di queste reti era il Boom Defence Command, a Lyness. Dopo l'incursione dell'\"U-47\", nell'ottobre 1939, venne deciso di posizionare un cavo antinave tra l'Isola di Mainland e l'angolo nord-occidentale di Burray.\nAnche le Churchill Barrier, approvate nel maggio 1940, sono da considerare una difesa antisommergibile.\nCome parte del Piano R, all'inizio del 1940 si cominciarono a posare le mine navali negli stretti di Hoxa, Switha e Hoy, con un ulteriore campo minato completato nel 1941. Il sistema di detonazione delle mine, costituito da un magnete che, per induzione elettromagnetica, generava corrente elettrica in un cavo vicino, si dimostr\u00f2 inaffidabile a causa delle cattive condizioni meteorologiche e marine, e dovette essere sostituito dopo ogni inverno. Anche dove non incideva il maltempo, a volte le mine esplodevano senza motivo.\nAl posto degli idrofoni della Grande Guerra entrarono in funzione i sonar. Il primo venne usato con successo all'inizio del 1940 nelle acque attorno Flotta, mentre le prove condotte in mare aperto nel 1942 e nel 1945 rilevarono, pi\u00f9 che contatti artificiali, banchi di pesci o mulinelli.\nL'ancoraggio principale della Royal Navy era difeso dalle incursioni degli U-Boot da reti antisommergibili erette dalla parte settentrionale di Flotta fino all'isola di Cava. Nel 1942, come ulteriore schermo difensivo, vennero messi in mare alcuni Landing Craft Tank dotati di deflettori contro i siluri, ma il mare mosso li rendeva pericolosi anche per le navi britanniche e, quando vennero rimossi nel 1944 per i preparativi dello sbarco in Normandia, i marinai tirarono un sospiro di sollievo.\nSupporto dell'aviazione.\nL'Ammiragliato aveva la propria base aerea ad Hatson, fuori Kirkwall. Il terreno in quest'ultima localit\u00e0 venne acquistato all'inizio del 1939 e i lavori iniziarono immediatamente; la pista d'atterraggio venne realizzata in tarmac, diventando cos\u00ec la prima di tutta la Gran Bretagna a non essere d'erba. L'aeroporto, denominato HMS \"Sparrowhawk\", era gi\u00e0 operativo allo scoppio della guerra. Da qui, nell'aprile 1940, decollarono i bombardieri Blackburn Skua che affondarono l'incrociatore \"K\u00f6nigsberg\" al largo del porto norvegese di Bergen. Comunque, nel tempo l'aeroporto cess\u00f2 di divenire operativo e fu usato come centro d'addestramento per gli idrovolanti e gli aerei imbarcati da un totale di settantadue squadroni, succedutisi nel corso della guerra.\nInizialmente la copertura aerea delle Orcadi era garantita da tre squadroni della Royal Air Force (RAF) stanziati nelle scozzesi Wick e Castletown, due dei quali avevano in dotazione i caccia Hurricane. Nel novembre 1939 venne presa la decisione di costruire altri tre aeroporti a Twatt (poi ceduto alla Fleet Air Arm che lo chiam\u00f2 HMS \"Tern\") e Skeabrae, nella parte occidentale di Mainland, e a Grimsetter, nella costa orientale di Mainland attorno la Baia di Inganess. Come accaduto con quello di Twatt, nel 1943 anche l'aeroporto di Grimsetter pass\u00f2 alla marina con il nome di HMS \"Robin\". La RAF oper\u00f2 la sua prima pattuglia da Skeabrae nel settembre 1940 e da Grimsetter il mese successivo, mentre l'HMS \"Tern\" divenne operativo nel giugno 1941 e, nel 1943, fu trasformato in una scuola per controllori del traffico aereo.\nPer sviare le ricognizioni tedesche vennero costruiti anche cinque aeroporti finti, tutti completati all'inizio del 1940. Due si trovavano nella zona occidentale di Mainland, mentre gli altri tre erano rispettivamente nelle isole di Rousay, Shapinsay e Sanday. Quando i veri aeroporti diventarono attivi, questi cinque aeroporti finti vennero integrati nel sistema di difesa aerea, gestiti dapprima dal Coastal Command di Wick, poi dal centro di controllo dei caccia fuori Kirkwall.\nLa Home Fleet.\nAnche la Royal Navy, presente con la sua Home Fleet, partecip\u00f2 alle difese di Scapa Flow durante la seconda guerra mondiale, perlomeno quando non era impegnata in alto mare. Le navi servirono da scorte ai convogli, piattaforme antiaeree, centri di comando, per giri di pattuglia, come stazioni radar o per il dragaggio o il rilascio di mine. Dalla Home Fleet provenivano anche le navi della Northern Patrol (pattuglia del nord), il cui compito era di attuare il blocco navale dell'Europa nazista sorvegliando le acque tra la Gran Bretagna e l'Islanda; le navi neutrali venivano fatte attraccare a Kirkwall e qui ne veniva ispezionato il carico.\nNel settembre 1939, dopo il danneggiamento della HMS \"Iron Duke\", il quartier generale della flotta, e dell'ammiraglio comandante le Orcadi e le Shetland, venne spostato a Lyness e rinominato HMS \"Prosperine\". Presto il comando crebbe di dimensioni e divenne un importante centro di comunicazioni, soprattutto dopo che fu ultimata, nel 1943, una struttura specifica nella collina Wee Fea che permise alla base di Lyness di gestire oltre 8.000 chiamate al giorno. Con la costruzione delle cisterne per il carburante, anche sotterranee, e di altre strutture, Lyness divenne, oltre che centro di comando, anche un centro di riparo e manutenzione, rifornimento e di svago, in pratica il fulcro di tutto l'ancoraggio principale, quest'ultimo ultimato nell'estate 1940. Le navi di grandi dimensioni attraccavano a nord dell'Isola di Flotta (nello stesso punto dove attraccavano durante la Grande Guerra), mentre i cacciatorpediniere e le altre navi minori attraccavano nel lato opposto dell'isola, vicino Lyness.\nScapa Flow dopo i conflitti mondiali.\nLa seconda guerra mondiale ha lasciato nelle Orcadi segni ancora visibili (a tutto il 2009) del suo passaggio. L'esempio pi\u00f9 eclatante sono le Churchill Barrier, che collegano tra loro le isole di Mainland, Burray e South Ronaldsay. Gli edifici delle ex batterie costiere svolgono oggi la funzione di magazzini o depositi temporanei per agricoltori e pastori. Le vecchie batterie di Stanger Head, Roan Head e Neb a Flotta, Hoxa e Balfour a South Ronaldsay, Rerwick Head a Tankerness, Houton e Links sono state aperte al pubblico e sono liberamente visitabili, sebbene non tutte siano esenti da rischi dovuti al degrado causato dal tempo, mentre le batterie di Carness, Holm, Burray e Deerness sono ora parte di terreni privati. La batteria \"Ness\" \u00e8 ancora di propriet\u00e0 del Ministero della Difesa, che ne vieta l'accesso al pubblico.\nLa base navale di Lyness ospita ora un piccolo museo, e nei suoi moli vi attraccano i traghetti per l'isola di Hoy. Sopravvivono ancora alcuni edifici originali, mentre rimane un solo deposito di carburante, parte del museo. Altri musei sono l'Orkney Museum a Kirkwall, che spazia sui 5.000 anni di storia delle Orcadi, lo Stromness Museum nell'omonima cittadina, che pone l'enfasi sull'autoaffondamento della flotta tedesca del 1919, e infine il Wireless Museum di Kirkwall, un piccolo museo privato che traccia la storia delle comunicazioni nelle Orcadi in tempo di guerra.\nNonostante sia stata profondamente trasformata dal terminal finale di un oleodotto proveniente dal Mare del Nord, l'isola di Flotta mantiene ancora qualche rudere della seconda guerra mondiale, come ad esempio la batteria di razzi di Roan Head. A nord di Flotta, in quello che una volta era l'ancoraggio principale della Home Fleet, attraccano ora le petroliere; qui, una boa contrassegna il posto dove giace la HMS \"Vanguard\", mentre qualche miglio verso nord-est un'altra boa indica il relitto della HMS \"Royal Oak\". Altre navi a riposare nei fondali della baia sono quelle tedesche che si autoaffondarono nel 1919: le corazzate \"K\u00f6nig\", \"Kronprinz Wilhelm\", \"Markgraf\" e gli incrociatori \"Brummer\", \"Karlsruhe\", \"K\u00f6ln\" e \"Dresden\". Il metallo di queste vecchie navi, privo degli isotopi radioattivi individuati negli acciai post-1945, \u00e8 stato in parte usato per la costruzione delle sonde spaziali del Programma Voyager.\nRiguardo agli aeroporti, quello di Hatson fu utilizzato fino agli anni settanta come sede del consiglio cittadino, per poi diventare zona industriale e terminal per i traghetti. Dell'aeroporto di Skeabrae non rimangono che poche tracce, mentre in quello di Twatt sopravvive solo l'inutilizzata torre di controllo. L'aeroporto di Grimsetter fu invece destinato all'uso civile diventando l'aeroporto di Kirkwall, sebbene della vecchia struttura rimanga ben poco.\nI prigionieri italiani rinchiusi a Lamb Holm costruirono una piccola cappella, nota come \"Italian Chapel\", restaurata nel dopoguerra dagli stessi ex prigionieri e ancora in funzione come cappella cattolica."}
{"id": "60499", "revid": "77358", "url": "https://it.wikipedia.org/wiki?curid=60499", "title": "Abb\u00e0ssidi", "text": ""}
{"id": "60500", "revid": "1718925", "url": "https://it.wikipedia.org/wiki?curid=60500", "title": "Requiem (Mozart)", "text": "La Messa di requiem in Re minore K 626 \u00e8 l'ultima composizione di Wolfgang Amadeus Mozart. Rimasta incompiuta per la morte dell'autore, avvenuta il 5 dicembre 1791, fu completata successivamente dall'amico e allievo Franz Xaver S\u00fcssmayr.\nLa composizione del Requiem.\nL'opera \u00e8 legata alla controversa vicenda della morte del suo autore, avvenuta il giorno successivo alla stesura delle prime battute delle parti vocali del \"Lacrimosa.\" Stendhal, in \"Vite di Haydn, Mozart e Metastasio\" (1815), parla di un anonimo committente (che si present\u00f2 alla sua porta nel cuore della notte con una maschera come quelle di carnevale, un mantello scuro, aria lugubre e una sacca contenente danari) che incarica Mozart, malato e caduto in miseria, di comporre in quattro settimane una messa di requiem, dietro compenso di cinquanta ducati.\nSecondo l'ipotesi avanzata da Stendhal, Mozart tent\u00f2 di scoprire chi fosse il misterioso committente. Quando le forze cominciarono a mancargli per il duro lavoro e si rese conto di non riuscire ad identificare l'uomo, il compositore austriaco si convinse che il committente fosse un emissario dell'aldil\u00e0 che lo avesse incaricato in realt\u00e0 di scrivere la messa di requiem per se stesso. Inoltre, allo scadere delle quattro settimane l'uomo si present\u00f2 per ritirare la composizione, che per\u00f2 Mozart non aveva ancora completato. Cos\u00ec, nonostante i sospetti del musicista, gli offr\u00ec altri cinquanta ducati e altre quattro settimane di tempo: inutili, poich\u00e9 Mozart morir\u00e0 lasciando l'opera incompiuta.\nUna leggenda molto famosa ma totalmente infondata vuole che sia stato il musicista italiano Antonio Salieri - invidioso del talento di Mozart - a forzare il deperimento del gi\u00e0 malato collega. Tale leggenda \u00e8 stata alimentata da Aleksander Pu\u0161kin nella sua opera teatrale \"Mozart e Salieri\" (1830), e ripresa negli anni settanta dal drammaturgo Peter Shaffer nell'opera teatrale \"Amadeus\" (1978). Da Shaffer il regista Milo\u0161 Forman ha tratto il suo \"Amadeus\" (1984), film nel quale tale leggenda \u00e8, appunto, narrata.\nLa vedova di Mozart, Constanze, deleg\u00f2 il completamento del requiem (furono rinvenute decine di spartiti alla rinfusa sulla scrivania del compositore) a tre allievi del marito, per meglio avvicinarsi agli intenti originari: Joseph Eybler, Franz Freist\u00e4dler e, infine, Franz Xaver S\u00fcssmayr; quest'ultimo era probabilmente stato il pi\u00f9 vicino a Mozart negli ultimi tempi, e (come egli stesso ebbe modo di dire anni dopo, interrogato in merito all'autenticit\u00e0 dell'opera) ebbe probabilmente la possibilit\u00e0 di suonare insieme al Maestro alcuni brani del requiem. Il suo apporto fu quello di riordinare in modo omogeneo il lavoro dei collaboratori precedenti, e di completare i brani totalmente mancanti del manoscritto. I tre allievi riuscirono a completare il requiem, anche se si pu\u00f2 notare la grande differenza tra il loro modo di comporre e quello di Mozart.\nConclusa quasi certamente entro la quaresima del 1792, il requiem venne ritenuta per un certo periodo opera del solo Mozart, anche per il fatto che la calligrafia di S\u00fcssmayr risulta essere molto simile a quella del maestro: fino agli inizi degli anni novanta del XX secolo si riteneva infatti che l'indicazione, posta in testa alla prima pagina, recitante \"di me W.A Mozart mppa. 1792\" fosse stata apposta da Mozart stesso. .\nCi\u00f2 non bast\u00f2 dal momento che nel 1825 il compositore e teorico della musica tedesco Gottfried Weber pubblic\u00f2 un articolo intitolato \"Sull'autenticit\u00e0 del Requiem mozartiano\", nel quale sollevava enormi dubbi sulla quantit\u00e0 di musica effettivamente composta da Mozart e presente nella messa. La polemica continu\u00f2 per vari anni costituendo varie fazioni (Beethoven, che possedeva una copia dell'articolo, riferendosi al Weber, annot\u00f2 su un fianco: \"o tu Arcisomaro\", e ancora \"o tu doppio somaro\").\nFu probabilmente solo con l'edizione a stampa di Andr\u00e8 del 1827 che parte dei dubbi vennero fugati: forse per la prima volta nella storia della musica, una partitura venne pubblicata con un commento critico nel quale si tentava di stabilire con certezza ci\u00f2 che \u00e8 certamente di Mozart e ci\u00f2 che \u00e8 di pugno d'altri; l'edizione Breitkopf indic\u00f2 poi con una M il materiale sicuramente mozartiano e con una S quello attribuito a S\u00fcssmayr.\nCome ha dimostrato il musicologo Christoph Wolff nel suo importante testo sul requiem, \u00e8 certo che qualche giorno dopo la morte di Mozart (il 10 dicembre), venne organizzata una funzione commemorativa durante la quale vennero eseguiti almeno l\"'Introitus\" ed il \"Kyrie\", con coro organo e i soli archi. Questo ufficio funebre fu organizzato, a proprie spese, da Emanuel Schikaneder ed ebbe luogo nella chiesa di San Michele a Vienna.\nImportante poi aggiungere la tesi formulata dal musicologo Piero Buscaroli, che ha avanzato l'ipotesi che il requiem sia rimasto incompiuto non, come vuole la tradizione, a causa della morte del suo autore, bens\u00ec per una scelta deliberata di Mozart stesso: cio\u00e8 per la sua ripugnanza ad adempiere alla clausola contrattuale, impostagli dal committente, che gl\u2019impediva di rivendicare la paternit\u00e0 della sua opera. Secondo la congettura di Buscaroli, Mozart avrebbe ritenuto tale clausola talmente vessatoria da indurlo a non completare la partitura, e forse addirittura a meditarne la distruzione.\nAnalisi dell'opera.\nMozart lasci\u00f2 la partitura incompiuta: ebbe la possibilit\u00e0 di portare totalmente a termine solo il primo numero dell'opera (\"Introitus: Requiem aeternam\"); port\u00f2 comunque come di consueto avanti la stesura dell'opera scrivendo solo le parti principali (le quattro voci del coro e dei soli - se presenti - e la linea del basso con la numerica per la realizzazione del continuo all'organo), ed indicando di tanto in tanto il motivo melodico dell'accompagnamento ove questo non fosse deducibile dalle altre parti.\nIn questo stadio primordiale sono pervenuti \"Kyrie\", \"Sequentia\" (con il \"Lacrimosa\" che si ferma dopo le prime otto battute sulle parole \"homo reus\"), e l\"'Offertorium\". Tutto ci\u00f2 \u00e8 verificabile dal manoscritto originale conservato presso la Biblioteca di Stato di Vienna, ricomposto verso la met\u00e0 del XIX secolo o per donazioni o per acquisizioni dopo la morte dei proprietari.\nEsiste tuttavia la possibilit\u00e0 che S\u00fcssmayr abbia avuto accesso ad appunti ed abbozzi mozartiani non pervenutici. Constanze ebbe a dire anni dopo che, in mezzo al noto disordine in cui il marito lavorava, S\u00fcssmayr trov\u00f2 vari \"foglietti\" con degli appunti: a testimonianza della veridicit\u00e0 di tale asserzione \u00e8 nota l'esistenza di un inizio di fuga sull'amen alla fine del \"Lacrimosa\", abbozzata su un foglio contenente anche appunti riferiti ad altri lavori (possibilit\u00e0 scartata da S\u00fcssmayr probabilmente per l'eccessiva difficolt\u00e0 che un tale lavoro richiedeva).\nIn questa partitura si fondono momenti di straordinario senso teatrale melodrammatico ad altri brani rigorosamente classicheggianti. Fra i momenti di maggiore ispirazione drammatica spicca sicuramente il \"Lacrimosa\". Il compositore riesce, attraverso l'utilizzo di brevi frasi di crome ascendenti e discendenti assegnate ai violini contornate da una scrittura corale di ampio respiro, a creare un effetto di pianto a stento trattenuto. Il \"Lacrimosa\" \u00e8 per questi motivi da sempre considerato un banco di prova importante per direttori d'orchestra.\nPer contrasto la rigorosissima fuga del \"Kyrie\" pone non pochi problemi di precisione ritmica e intonazione al coro, senza per altro cedere di un passo dalla drammaticit\u00e0 che impregna l'intera partitura mozartiana. Infine un pezzo ricorrente fra i repertori sacri di molti cantanti lirici solisti \u00e8 il \"Tuba Mirum\" nel quale la teatralit\u00e0 del compositore si fonde con la sacralit\u00e0 del testo, descritto attraverso un sapientissimo utilizzo, prima separato poi unito, delle quattro voci soliste.\nStruttura dell'opera.\nI. Introitus\nII. Kyrie (coro)\nIII. Sequentia\nIV. Offertorium\nV. Sanctus (coro)\nVI. Benedictus (soli e coro)\nVII. Agnus Dei (coro)\nVIII. Communio\nSolamente il \"Requiem aeternam\" \u00e8 stato interamente scritto da Mozart; per ci\u00f2 che riguarda le sezioni dal \"Kyrie\" all\"'Hostias\" \u00e8 di Mozart soltanto la parte vocale, l'intero basso numerato e talvolta vengono accennati i temi suonati dall'orchestra, mentre il resto della strumentazione si deve all'allievo S\u00fcssmayr. Del \"Lacrimosa\" Mozart scrisse solo le prime 8 battute.\nSuccessive integrazioni, rivisitazioni ed eventi.\nNel corso degli anni sessanta fu scoperto un manoscritto inedito dell'autore che recava l'abbozzo per una fuga: la fuga che sarebbe andata sull\"'Amen\" finale del \"Lacrimosa\". Ci\u00f2 si capiva dal fatto che lo stesso manoscritto recava un altro abbozzo, che viene ricondotto al \"Rex tremendae\" (\"Sequentia\"). Purtroppo ci\u00f2 che \u00e8 scritto \u00e8 solo uno schizzo, molto probabilmente il soggetto della fuga; a elaborare questo manoscritto hanno pensato alcuni musicologi (in particolare la versione di Levin, Maunder e London). Negli anni 2000 l'opera di Mozart ha ispirato uno spettacolo di musica e danza, \"Rockquiem\", che reinterpreta il \"Requiem\" in chiave rock. Lo spettacolo \u00e8 stato rappresentato in diversi paesi europei.\nIl 5 dicembre 2019, il priore della Basilica di Santa Croce ha vietato l'esecuzione del \"Requiem\" a motivo dell'affiliazione massonica del compositore austriaco, mettendo contestualmente a disposizione del comune fiorentino un cenacolo sconsacrato nel quale ha avuto luogo il concerto.\nRegistrazioni.\nDiscografia selettiva"}
{"id": "60513", "revid": "2106962", "url": "https://it.wikipedia.org/wiki?curid=60513", "title": "Karlskrona", "text": "Karlskrona \u00e8 una citt\u00e0 svedese situata nella parte meridionale del paese e affacciata sul mar Baltico. \u00c8 sede del comune omonimo e capoluogo della contea di Blekinge.\nGeografia fisica.\nIl centro della citt\u00e0 \u00e8 situato sull'isola di Tross\u00f6. L'isole di Stumholmen era in precedenza di propriet\u00e0 della Marina e oggi ospita il Museo Navale.\nStoria.\nLa citt\u00e0 \u00e8 stata fondata nel 1680 quando vi fu trasferita la sede della Marina militare svedese, il nome della citt\u00e0 fu scelto in onore del sovrano Carlo XI e significa \"corona di Carlo\".\nNella citt\u00e0 sono tuttora visibili gli edifici costruiti all'epoca della fondazione e risalenti al XVII e inizio XVIII secolo, la chiesa \"Fredrikskyrkan\", inaugurata nel 1744, fu progettata da Nicodemus Tessin il Vecchio che fu influenzato dall'architettura europea, differisce infatti molto dalla linea abituale delle chiese svedesi.\nLa chiesa di \"Heliga Trefaldighetskyrkan\" la cui costruzione, basata su disegni di Tessin, ebbe luogo tra il 1697 e il 1709 \u00e8 localizzata nella piazza del mercato nel centro della citt\u00e0. Il tetto a cupola deriva da influenze dell'architettura italiana.\nLa terza chiesa \u00e8 quella dell'ammiragliato, costruita nel 1685 in legno dipinto del tipico rosso Falun, \u00e8 la pi\u00f9 grande chiesa svedese costruita in legno.\nLe installazioni del porto navale di Karlskrona sono state dichiarate nel 1998 Patrimonio dell'umanit\u00e0 dall'UNESCO.\nLa citt\u00e0 ha dato i natali allo scrittore e poeta Sven Lidman."}
{"id": "60514", "revid": "880848", "url": "https://it.wikipedia.org/wiki?curid=60514", "title": "Aureo", "text": "L'aureo, (lat. \"aureus\"; pl. \"aurei\") era una moneta d'oro di Roma antica (lat. \"aureus nummus\"), valutata 25 denarii d'argento.\nStoria.\nLe prime monete d'oro furono coniate intorno al 250 a.C. nella regione campana, con la denominazione di statere e mezzo statere, pesanti rispettivamente 6,82 e 3,40 grammi e recavano al dritto la raffigurazione della testa di Giano bifronte. Una trentina di anni dopo furono emessi aurei da sessanta, quaranta e venti assi con la testa di Marte al dritto. Un altro antico esempio di aureo fu quello coniato da Tito Quinzio Flaminino, in Macedonia nel 190 a.C.\nL'aureo fu emesso regolarmente dal I secolo a.C. all'inizio del IV secolo d.C., quando fu sostituito dal solido. L'aureo era approssimativamente dello stesso formato del denario, ma pi\u00f9 pesante a causa della pi\u00f9 alta densit\u00e0 dell'oro.\nGeneralmente si ritiene che il vero e proprio aureo sia stato emesso nel 49 a.C. da Giulio Cesare, raffigurante la testa di Venere o della piet\u00e0 al dritto.\nPrima di Giulio Cesare l'aureo fu battuto molto raramente, solitamente per grandi versamenti provenienti da bottini catturati. Cesare batt\u00e9 pi\u00f9 frequentemente la moneta e ne standardizz\u00f2 il peso a 1/40 della libbra romana (circa 8 grammi, il peso della moderna sovrana). La massa dell'aureo fu ridotta ad 1/45 di libbra (circa 7,11 g) durante il regno di Nerone.\nAl tempo di Giulio Cesare, e durante l'et\u00e0 imperiale, si diffuse la tendenza a raffigurare sul rovescio varie scene e personaggi, mentre sul dritto divenne d'obbligo l'effigie dell'imperatore o di un congiunto.\nDopo il regno di Marco Aurelio la produzione dell'aureo diminu\u00ec, ed anche il peso diminu\u00ec ulteriormente fino ad 1/50 di libbra (circa 6,4 g il peso del moderno marengo) al tempo di Caracalla. Durante il III secolo pezzi d'oro furono introdotti in una variet\u00e0 di frazioni e di multipli che rendono difficile determinare la denominazione di ogni moneta d'oro.\nCostantino I introdusse il solido (\"solidus\") nel 309, che sostitu\u00ec l'aureo come moneta d'oro standard nell'Impero romano. Il solido era una moneta con un diametro pi\u00f9 grande e pi\u00f9 sottile, mentre l'aureo era pi\u00f9 piccolo e spesso, simile al denario nelle dimensioni. Il solido si diffuse soprattutto nell'Impero d'Oriente, mentre in quel periodo l'Occidente sub\u00ec un arretramento verso posizioni di economia naturale, nella quale l'antico metodo del baratto riprese importanza."}
{"id": "60519", "revid": "110157", "url": "https://it.wikipedia.org/wiki?curid=60519", "title": "Piano di Moulton", "text": "Il Piano di Moulton \u00e8 un esempio di geometria non desarguesiana proposto nel 1902 da Forest Ray Moulton. Riprende il controesempio di Hilbert sul Teorema di Desargues inserito nei \"Grundlagen der Geometrie\", ma \u00e8 alquanto pi\u00f9 semplice. David Hilbert lo riporter\u00e0 nelle edizioni successive della sua opera sui fondamenti della geometria.\nMoulton in sostanza prova che il teorema di Desargues non \u00e8 una conseguenza degli assiomi di Hilbert I 1-2, II, III 1-5, IV, V, mostrando un piano geometrico non desarguesiano che soddisfa tutti gli assiomi in questione e che risulta pi\u00f9 semplice di quello dato da Hilbert.\nDefinizione.\nLa geometria non desarguesiana viene descritta in termini dell'ordinario piano geometrico euclideo che \u00e8 assunto logicamente esistente. Come piano non desarguesiano si assume dunque un ordinario piano euclideo che risulta opportuno riferire ad un sistema di assi ortogonali; come punti non desarguesiani si assumono i punti del piano euclideo. Come rette desarguesiane si assumono innanzi tutto le rette euclidee che non hanno un'inclinazione positiva; come rimanenti rette non desarguesiane si assumono le spezzate ciascuna costituita dall'unione di due semirette euclidee con inclinazione positiva che si saldano in un punto sull'asse formula_1 in modo che l'inclinazione superiore sia data dal prodotto di una costante positiva diversa dall'unit\u00e0 per la inclinazione della parte inferiore. L'insieme delle rette non desarguesiane comprende quindi le rette euclidee a inclinazione negativa, l'asse formula_1, l'asse formula_3 e le spezzate definite dall'equazione:\nQui formula_1, formula_3 sono le coordinate ortogonali di un punto riferito agli assi di riferimento, a \u00e8 la distanza dall'origine al punto dove le linee incrociano l'asse formula_1, formula_8 (formula_9) \u00e8 l'angolo tra la semiretta positiva dell'asse formula_1 ed il prolungamento della met\u00e0 pi\u00f9 bassa della retta, e formula_11 \u00e8 una costante per ogni singola linea definita chiedendo \nIl piano non verifica il teorema di Desargues.\nDimostriamo ora che l'esempio di Moulton soddisfa tutti gli assiomi indicati da Hilbert, ma non verifica il teorema di Desargues.\nDato l'insieme dei punti formula_13 in formula_14, l'insieme formula_15 delle rette di formula_13 \u00e8 cos\u00ec definito: formula_15 consiste di tutte le rette euclidee (della geometria analitica) verticali e orizzontali o con pendenza negativa, cio\u00e8 con equazione\ne inoltre dalle spezzate costituite da rette euclidee (della geometria analitica) con pendenza positiva formula_19 sopra l'asse formula_1 e formula_21 al di sotto dello stesso, cio\u00e8:\nOccorre mostrare che ogni coppia di punti distinti formula_23 e formula_24 giace su un'unica retta del piano di Moulton: l'unico caso che presenta qualche difficolt\u00e0 si presenta quando un punto ha ordinata positiva, l'altro ordinata negativa e la retta euclidea per questi due punti ha pendenza positiva; in tal caso si pu\u00f2 procedere scrivendo i fasci di linee per formula_25 e formula_26 rispettivamente in questo modo \ne imponendo che il punto di intersezione con l'asse formula_1 sia lo stesso:\nDa questa equazione in formula_19 otteniamo\nL'assioma I 1-2 \u00e8 soddisfatto.\nChiaramente vale anche l'assioma I 3.\nGli assiomi II 1-4 riguardanti l'ordinamento di 3 e 4 punti sopra una retta, e la relazione d'ordine sono presi come nella geometria euclidea e quindi risultano verificati.\nL'assioma II 4 assume che una linea che taglia un lato del triangolo, non passante per uno dei suoi vertici, taglia anche un altro lato del triangolo e si prova facilmente che \u00e8 soddisfatto.\nSe il triangolo sta tutto nella parte positiva o negativa, la propriet\u00e0 segue dal fatto si trova immerso in un piano euclideo; questo vale anche se il triangolo ha un lato sull'asse formula_1. Altrimenti, l'asse x \u00e8 una retta interna del triangolo e presa una qualsiasi retta non passante per i vertici interseca il triangolo almeno in due punti, al pi\u00f9 in tre.\nInfatti consideriamo il caso di un triangolo come in figura, comunque si scelga una retta che interseca il lato formula_35, supponiamo in formula_13, questa nel piano euclideo taglia il triangolo in un altro punto; se questo si trova la di sotto della retta formula_1, la retta euclidea coincide con quella di Moulton, e l'assioma \u00e8 dimostrato; altrimenti il punto si trova o come in formula_38 sull'asse formula_1, e allora comunque prenda un'altra retta di coefficiente positivo che taglia il triangolo in H, questa taglia il triangolo in un altro punto, poich\u00e9 la parte positiva del triangolo pu\u00f2 pensarsi immersa in un piano euclideo, e quindi taglia il triangolo in tre punti, oppure se la retta passante per formula_13 interseca l'asse formula_1 in un altro punto che non stia sul lato del triangolo, poich\u00e9 la retta formula_1 \u00e8 interna al triangolo, la linea spezzata di Moulton, deve intersecare il triangolo in un altro punto.\nPer quanto riguarda l'assioma IV (il parallelismo), si ha che rette orizzontali sono parallele cos\u00ec come le rette verticali e le rette con una medesima pendenza negativa; per quel che riguarda le linee spezzate, esse sono parallele se e solo se hanno uguale pendenza al di sopra dell'asse formula_1 e se hanno uguale pendenza al di sotto dell'asse formula_1. Da questo si ricava che, preso un qualsiasi punto P fuori di una linea data, esiste una ed una sola parallela a questa passante per il punto formula_13, ricordando che il problema non si pone per due linee di differente tipo le quali non sono mai parallele.\nGli assiomi III 1-3 riguardano la congruenza tra segmenti di rette. Le lunghezze dei segmenti sono misurati lungo le linee in questa geometria, come si fa nella geometria euclidea e quindi questi assiomi sono verificati.\nGli assiomi III 4-5 riguardano la congruenza tra angoli e si cerca di renderli verificati con appropriate definizioni per la congruenza degli angoli. La scelta pi\u00f9 facile consiste nel definire la grandezza degli angoli in termini di ampiezza angolare euclidea e chiedere che siano congruenti due angoli che hanno uguali ampiezze. In questa geometria le grandezze non desarguesiane di tutti gli angoli sono uguali alle corrispondenti euclidee, eccetto per gli angoli che hanno i loro vertici sull'asse formula_1 ed almeno un lato su tale asse, e che formano un angolo minore di formula_47.\nEssendo il punto formula_48 sull'asse formula_1, consideriamo formula_50 l'angolo di divergenza tra la parte positiva dell'asse formula_1 con la retta formula_52 della parte superiore del piano. La grandezza non desarguesiana dell'angolo \u00e8 la grandezza euclidea che nel senso non desarguesiano \u00e8 opposta verticalmente a questo.\nNella figura, la grandezza non desarguesiana dell'angolo formula_50 eguaglia la grandezza euclidea dell'angolo formula_54 o formula_55. La grandezza non desarguesiana dell'angolo tra le due rette che intersecano l'asse formula_1, \u00e8 la differenza algebrica degli angoli non desarguesiani che formano con l'asse formula_1. Con questa definizione gli assiomi III 4-5 sono soddisfatti.\nL'assioma V \u00e8 soddisfatto nell'esempio di Hilbert e di Moulton. Rimane da mostrare che in questa geometria il teorema di Desargues non \u00e8 vero. Si tratta di trovare due triangoli particolari che hanno i loro corrispettivi lati paralleli e di dimostrare che le linee che uniscono i rispettivi vertici non sono necessariamente concorrenti.\nConsideriamo i triangoli formula_58, formula_59, formula_60 e formula_61, formula_62 formula_63 della figura. Nella geometria euclidea le rette che uniscono i rispettivi vertici si intersecano in un unico punto formula_13. In questa geometria le rette formula_65 e formula_66 restano le stesse, mentre la retta formula_67 si spezza prima di arrivare in formula_13. Dunque non passer\u00e0 pi\u00f9 per formula_13, ed il Teorema di Desargues non \u00e8 valido. \n Quindi il piano di Moulton non \u00e8 Desarguesiano."}
{"id": "60525", "revid": "124050447", "url": "https://it.wikipedia.org/wiki?curid=60525", "title": "Costantino VI", "text": "Apparteneva alla dinastia Isauriana. Succedette al padre Leone IV come Basileus dei Romei dell'Impero Romano d'Oriente nel 780, all'et\u00e0 di soli nove anni. Essendo per\u00f2 Costantino minorenne al momento della salita al trono, la reggenza venne assunta dalla madre Irene l'Ateniese, che si schier\u00f2 contro l'iconoclastia e che in seguito, aspirando a regnare da sola sull'Impero, usurper\u00e0 il trono di Bisanzio facendo accecare e uccidere il figlio.\nIl regno.\nLa reggenza di Irene.\nNel 776 il marito incoron\u00f2 il figlio avuto da Irene, Costantino VI, coimperatore: ci\u00f2 avvenne su insistenze dei militari, che avrebbero insistito parecchio per spingerlo a incoronare come coimperatore il figlio; si dice che Leone avesse obiettato sul rischio che in caso di rivolta dell'esercito con conseguente nomina di un usurpatore, lo stesso esercito avrebbe potuto uccidergli il figlio, ma l'esercito rispose giurando che non avrebbero accettato altro imperatore al di fuori di suo figlio; anche il popolo insistette parecchio, cos\u00ec, il Venerd\u00ec Santo del 776, \u00ab\"tutto il popolo, ovvero quelli dei themata [l'esercito], i membri del senato, i tagmata della citt\u00e0, e tutti gli artigiani, giurarono sulla... Croce che non avrebbero accettato altro imperatore al di fuori di Leone e Costantino e tutti i suoi discendenti...\"\u00bb; rassicurato, il giorno dopo Leone, dopo aver nominato suo fratello Eudocimo \"nobilissimus\", procedette con i fratelli e il figlioletto alla Santa Chiesa dove annunci\u00f2 alla folla riunitasi nella Chiesa che avrebbe acconsentito alle loro richieste; e il giorno dopo (24 aprile) all'ippodromo Costantino fu incoronato dal padre di fronte al patriarca e alla folla. I suoi fratelli erano per\u00f2 delusi per l'incoronazione del nipote perch\u00e9 ambivano essi stessi alla corona imperiale: e il mese dopo, nel maggio 776, fu scoperta dall'Imperatore una congiura ordita dal Cesare Niceforo, uno dei suoi fratelli, nel tentativo di impadronirsi del potere; i congiurati vennero puniti con la tonsura e con l'esilio a Cherson. Nominato dal padre coimperatore il 24 aprile 776, alla sua morte gli succedette. Avendo soli 9 anni, fu posto per\u00f2 sotto la reggenza della madre Irene. Il suo trono fu subito minacciato dai cinque fratelli dell'Imperatore Leone IV: Niceforo, Cristoforo, Niceta, Antimo e Eudocimo. Essi erano delusi per il fatto che erano stati scavalcati nella successione dal nipote Costantino dopo essere stati illusi dalla nomina a \"Cesare\" o \"Nobilissimi\". Essi dunque, dopo soli due mesi dall'ascesa di Costantino VI, si rivoltarono appoggiando le pretese di Niceforo al trono. La rivolta, a quanto pare appoggiata dagli iconoclasti, fall\u00ec e Irene pun\u00ec i cinque cognati costringendoli a farsi preti.\nIrene nel frattempo affid\u00f2 l'esercito al logoteta postale Stauracio e nel 781 lo mand\u00f2 contro gli Arabi che avevano invaso l'Anatolia nordoccidentale. Tuttavia, a causa di un tradimento, Stauracio venne fatto prigioniero dai Musulmani per poi essere riscattato da Irene, che non intendeva rinunciare a lui. I Bizantini furono costretti a pagare tributi agli Arabi. Successivamente Irene invi\u00f2 il suo fido Logoteta contro gli Slavi, e ben presto Stauracio riusc\u00ec a conquistare alcuni territori nella Tracia che permise a Irene di creare un nuovo tema di Macedonia nei territori appena conquistati.\nNel 784 Irene diede inizio al suo piano per abolire l'iconoclastia. Convinse il patriarca Paolo a dimettersi (31 agosto 784) e lo sostitu\u00ec con uno fedele a lei, Tarasio (25 dicembre 784). Appena eletto, il nuovo patriarca inizi\u00f2 subito a fare i preparativi per un nuovo concilio che avrebbe condannato l'iconoclastia, che si tenne il 31 luglio 786. Tuttavia il Concilio fu sospeso per l'irruzione nella Chiesa dove si teneva il concilio di truppe iconoclaste che, disperdendo l'assemblea riunitosi, rese impossibile lo svolgimento del concilio. Irene non si demoralizz\u00f2 e, con il pretesto di una guerra contro gli Arabi, invi\u00f2 le truppe iconoclaste in Asia Minore in modo che non potessero pi\u00f9 rovinare i suoi piani, mentre trasfer\u00ec nella capitale quelle iconodule. Nel 787 dunque si tenne il settimo Concilio Ecumenico a Nicea, che condann\u00f2 l'iconoclastia.\nNel 787 Irene stipul\u00f2 un'alleanza con Carlo Magno e progett\u00f2 il matrimonio tra la figlia di costui, Rotrude, e il proprio figlio, ma il piano fall\u00ec e Costantino spos\u00f2 Maria, la figlia di un piccolo nobile bizantino.\nCostantino VI e Irene co-imperatori.\nNonostante Costantino VI avesse raggiunto la maggiore et\u00e0, Irene continuava ad amministrare al suo posto gli affari di stato, cosa che Costantino non accettava pi\u00f9. Dando la colpa di ci\u00f2 a Stauracio, nel 790 Costantino ord\u00ec una congiura contro di lui ma Irene riusc\u00ec a soffocare la congiura e fece arrestare il figlio. Irene tent\u00f2 quindi di convincere l'esercito a legittimarle il potere assoluto sullo stato (anche se Costantino VI, nei piani di Irene, sarebbe rimasto comunque coimperatore), ma pur ottenendo l'appoggio delle truppe della capitale, l'opposizione delle truppe anatoliche (favorevoli all'iconoclastia e dunque a Costantino VI) le imped\u00ec la realizzazione dei suoi piani, anzi nomin\u00f2 unico imperatore Costantino VI (ottobre 790) costringendo l'ambiziosa imperatrice ad abbandonare il palazzo imperiale. Due anni dopo tuttavia, grazie all'appoggio dei suoi partigiani, Irene riusc\u00ec di nuovo a ottenere il titolo di imperatrice, regnando insieme al figlio.\nA partire dal 789 Costantino VI condusse alcune campagne contro i Bulgari. Nel 792 l'Imperatore sub\u00ec un umiliante sconfitta contro i Bulgari a Marcellae, nella quale l'Imperatore fu costretto alla fuga e molti dei pi\u00f9 importanti generali bizantini vennero catturati. Costantino VI fu costretto a pagare tributi ai Bulgari, e la sua popolarit\u00e0 diminu\u00ec. Ne approfitt\u00f2 lo zio Niceforo, che prov\u00f2 a usurpare il trono al nipote: ma Costantino VI riusc\u00ec a sventare la congiura punendo con severit\u00e0 gli zii: a Niceforo vennero cavati gli occhi mentre agli altri zii paterni venne tagliata la lingua. A rendere pi\u00f9 difficile la situazione contribu\u00ec una rivolta del tema armeno (primavera del 793), che Costantino VI riusc\u00ec comunque a sedare: pun\u00ec i ribelli con estrema crudelt\u00e0, procurandosi l'ostilit\u00e0 di quei temi.\nA contribuire a un calo di popolarit\u00e0 anche tra gli ortodossi, vi fu anche la decisione di divorziare dalla prima moglie per sposare Teodota, che era divenuta la sua amante. Costantino cerc\u00f2 di convincere il Patriarca a concedergli il divorzio sostenendo che la moglie avrebbe tentato di avvelenarlo e mostrandogli un liquido che spacciava per veleno come prova del fatto. Il patriarca per\u00f2 si accorse della falsit\u00e0 dell'accusa e si rifiut\u00f2 di annullare il matrimonio, minacciando l'Imperatore di scomunica se avesse divorziato e sposato Teodota. Tuttavia Costantino non diede ascolto al patriarca e divorzi\u00f2 da Maria, che venne spedita in un monastero, per poi sposare Teodota (settembre 795). Il patriarca si rifiut\u00f2 di celebrare il matrimonio, affidando tale compito ad un altro ecclesiastico, ma decise opportunisticamente di non scomunicare il \"basileus\". Il matrimonio di Teodota suscit\u00f2 soprattutto l'opposizione degli Zeloti, un gruppo monastico radicale, alla quale l'Imperatore reag\u00ec con la scomunica dei suoi capi. Gli Zeloti criticarono il Patriarca per il suo atteggiamento opportunistico con Costantino VI, rompendo ogni rapporto con il patriarcato.\nSembra che tutti questi provvedimenti che avevano reso Costantino VI inviso all'opinione pubblica fossero dovuti all'influenza della madre Irene, che aveva fatto in modo, tramite cattivi consigli e intrighi, che il figlio prendesse decisioni impopolari perdendo cos\u00ec l'appoggio di tutti i suoi sostenitori: fu infatti lei a spingere Costantino a ordinare l'accecamento del generale Alessio Mosele, provocando la rivolta delle truppe armene di cui sopra; ma fu anche Irene a suggerire al figlio di punire con estrema crudelt\u00e0 gli zii ribelli, come fu sempre lei a suggerirgli di divorziare per sposare Teodota (damigella d'onore di Irene), rendendolo impopolare anche tra gli Ortodossi.\nLa morte.\nNell'ottobre del 796 Costantino VI, all'epoca a Prusa, raggiunse la moglie, che aveva appena partorito un figlio nel Sacro Palazzo di Costantinopoli, lasciando la madre sola e permettendole di ordire una congiura con i principali ufficiali di guardia. Nel marzo del 797 Costantino VI intraprese una spedizione contro gli Arabi; la madre e gli altri congiurati non potevano permettere per\u00f2 che il figlio riguadagnasse popolarit\u00e0 con un successo militare, quindi con intrighi vari fecero in modo che la campagna fallisse.\nIn un momento in cui Costantino VI era estremamente impopolare, Irene ne approfitt\u00f2 per deporlo conscia che non avrebbe trovato opposizioni. Il 17 luglio 797 Costantino VI venne aggredito mentre tornava nel Palazzo Mamante dai cospiratori che tentarono di arrestarlo; l'Imperatore riusc\u00ec per\u00f2 a fuggire e a bordo di un battello riusc\u00ec a raggiungere la sponda asiatica. Qui venne per\u00f2 arrestato e portato a Costantinopoli dove il 15 agosto 797 venne accecato nella stessa sala dove era stato battezzato; mor\u00ec poco dopo per le conseguenze del trattamento sub\u00ecto. Irene continu\u00f2 a governare come unica imperatrice.\nNon tutti gli storici sono d'accordo con la sua morte in seguito all'accecamento: secondo Diehl Costantino VI sopravvisse per qualche tempo e fu relegato in un lussuoso palazzo insieme alla seconda moglie Teodota da cui avrebbe avuto persino un secondo figlio.\nMatrimoni e figli.\nConstantino VI si spos\u00f2 due volte:"}
{"id": "60526", "revid": "768068", "url": "https://it.wikipedia.org/wiki?curid=60526", "title": "Contralto", "text": "In musica, il termine contralto designa sia la pi\u00f9 grave delle voci femminili, sia la cantante che la possiede, sia il suo registro peculiare. In altri tempi, lo stesso termine veniva usato, in alternativa a quello di contraltista, per indicare il cantante castrato che cantava nel medesimo registro.\nCaratteri generali.\nTipo vocale molto raro, il contralto ha subito, dal Seicento a met\u00e0 dell'Ottocento, molti mutamenti, sia dal punto di vista dell'estensione che della tessitura. Secondo il pi\u00f9 autorevole didatta dell'Ottocento, Manuel Garc\u00eda figlio, la normale estensione del contralto operistico \u00e8 convenzionalmente da individuarsi nelle due ottave abbondanti comprese tra il fa2 e il sol4, ma tale estensione ha carattere puramente indicativo, non mancando certamente le incursioni sia verso la zona pi\u00f9 acuta del pentagramma, sia, soprattutto in epoca barocca, verso quella pi\u00f9 grave. Caso clamoroso fu quello del Farinelli, pur di solito indicato come soprano: In ogni caso, \u00abla massima sonorit\u00e0 per una voce di contralto \u00e8 stata fissata da alcuni teorici del nostro secolo nell'ottava do3-do4, ma si ritiene che, in precedenza, la zona pi\u00f9 sonora potesse essere il la2-la3 (o si2-si3)\u00bb.\nLe origini.\nIl termine \"contralto\" deriva dalla formula, \"contratenor altus\", usata dalla polifonia del XV secolo per indicare, nelle partiture a quattro voci, la parte che si collocava tra il \"tenor\" ed il discantus (o \"superius\", o, in termini moderni, soprano). La formula fu poi abbreviata nel Cinquecento in \"contr'alto\", o anche semplicemente \"alto\", e ha dato quindi origine alla terminologia usata in epoca moderna in tutte le lingue europee: il termine \"contralto\" (sia pur con piccole variazioni vocaliche) \u00e8 restato in uso soprattutto nelle lingue neolatine (anche in francese, dove ha sostituito il termine antico di \"bas-dessus\"), in greco ed in quasi tutte le lingue slave; il termine \"alt\" si \u00e8 invece affermato generalmente nell'ambito delle lingue germaniche; nell'inglese moderno si riscontrano sia \"contralto\", che \"alto\", il primo peraltro riferito di solito a cantanti di sesso femminile, il secondo ai maschi.\nSiccome alle donne era vietato levare la voce nelle chiese secondo il dettame paolino della \"Prima lettera ai Corinzi\" (\u00ab\"Mulieres in ecclesiis taceant\"\u00bb, XIV, 34), le parti di contralto delle composizioni polifoniche, cos\u00ec come quelle di soprano, furono inizialmente \"affidate o ai ragazzi cantori o a uomini che imitavano artificialmente il suono della voce femminile (falsettisti artificiali, oggi detti controtenori)\", finch\u00e9 verso la met\u00e0 del XVI secolo iniziarono ad apparire al loro fianco anche le prime voci dei castrati. Tenuto conto che \"i ragazzi davano scarso affidamento e, per di pi\u00f9, diventavano inutilizzabili allorch\u00e9, alle soglie dell'adolescenza, subentrava la &lt; muta &gt;\", e che \"i falsettisti artificiali, da parte loro, emettevano spesso suoni sgradevoli\", i castrati ebbero facile partita, sostituendo completamente i falsettisti nella Cappella pontificia, all'inizio limitatamente alle parti, per i primi pi\u00f9 ardue, di soprano, e verso la fine del Seicento anche come contraltisti. L'affermazione dei castrati fuori dall'ambito sacro fu poi anche agevolata dal divieto che era stato imposto da Sisto V alle donne, nel 1588, di mostrarsi sul palcoscenico in tutto lo Stato Pontificio.\nI falsettisti, sotto il nome di \"altos\", rimasero invece pienamente in uso nei cori anglicani delle cattedrali di Canterbury e di San Paolo a Londra, ed anche nella musica corale profana britannica (nel genere detto del \"glee\"), ma non acquistarono mai alcun ruolo maggiore in ambito teatrale, almeno fino alla seconda met\u00e0 del XX secolo.\nIl contralto e l'opera: l'et\u00e0 barocca.\nLa nutrice comica.\nIl contralto donna \"entr\u00f2 nell'opera del Seicento come voce grottesca\" e fu caratterizzato inizialmente da \"tessiture molto gravi e da un'estensione che dal sol o dal la sotto il rigo giunge al massimo al do centrale\". L'impiego di questo tipo vocale fu per buona parte del secolo \"limitato al ruolo dell'anziana nutrice spesso assetata d'amore e altrettanto spesso disposta a dare consigli spregiudicati alla padrona\", alternandosi in questo tipo di parti con il tenore baritonale in travesti. Secondo Rodolfo Celletti, il contralto fu all'inizio preso in considerazione dagli operisti come timbro \"grottesco e ignobile\", che si esprimeva in \"suoni bradi, aperti, cavernosi e \u00abpoitrin\u00e9s\u00bb\" e a cui veniva riservata esclusivamente una scrittura musicale sillabica o semisillabica, e comunque priva di ornamentazioni (se non a scopo parodistico). L'eccezione fu rappresentata dall'archetipo di questo ruolo, l'Arnalta de \"L'incoronazione di Poppea\" di Monteverdi, che costituisce un personaggio vero, e non una semplice macchietta, ed alla quale \u00e8 affidata \"una delle pi\u00f9 belle \u00abarie di sonno\u00bb che mai sia stata scritta, la celebre \u00abOblivion soave\u00bb\".\nAgli inizi del nuovo secolo, \"il contralto come vecchiaccia comica divent\u00f2 una figura di repertorio nelle opere di Alessandro Scarlatti\", affiancandosi di norma al basso buffo: \u00abla popolarit\u00e0 dei duetti tra le due figure era tale che Scarlatti ne introdusse spesso tre o quattro in una sola opera. Il celebrato contralto [Santa] Marchesini costru\u00ec la sua carriera su personaggi di questo tipo e Scarlatti compose per lei diverse parti. Il contralto comico inizi\u00f2, tuttavia, a scomparire ..., quando, con l'avvento dell'intermezzo e dell'opera buffa, il basso cominci\u00f2 ad essere di regola accoppiato a un soprano che interpretava la parte della giovane impertinente\u00bb. La Marchesini, comunque, continu\u00f2 la sua attivit\u00e0 itinerante nelle varie piazze italiane per quasi tutto il primo quarantennio del Settecento, per poi terminare la sua carriera a Madrid, dove mor\u00ec intorno al 1748.\nIl grande repertorio barocco.\nIntanto per\u00f2 il contralto si era anche affacciato, prepotentemente, alle grandi parti serie, interpretando, in condizioni di crescente parit\u00e0 con il soprano, sia ruoli di amorosa e di antagonista, sia, in travesti, parti di amoroso, antagonista e caratterista. \"Il primo contralto \u00abserio\u00bb di gran fama\" fu Francesca Vanini Boschi, cantante di notevole talento, che aveva aperto la sua carriera nel 1690 in opere di Carlo Francesco Pollarolo e di Antonio Lotti, e per la quale H\u00e4ndel compose le parti di Ottone nell\"Agrippina\" e di Goffredo nel \"Rinaldo\", con frequenti passaggi di agilit\u00e0 e su un'estensione vocale che va dal la2 al mi4. \"Alla Vanini segu\u00ec Antonia Margherita Merighi, bolognese, di bell'aspetto e buona attrice. Debutt\u00f2 intorno al 1715 e i suoi autori furono principalmente Vivaldi, Porpora, Vinci e H\u00e4ndel, che la scrittur\u00f2 all\"Haymarket\" di Londra dal 1729 al 1731 e poi nella stagione 1737-38. In due parti scritte da H\u00e4ndel per la Merighi - presentata a Londra come \u00abdeep contralto\u00bb, ossia contralto profondo - la nota pi\u00f9 grave \u00e8 il la sotto il rigo, la pi\u00f9 acuta \u00e8 il mi in quarto spazio e, eccezionalmente, il fa sul quinto rigo. La tessitura equivale a quella usata per la Vanini e grava soprattutto nella zona do sotto il rigo - do in terzo spazio. Una tessitura, dunque, piuttosto bassa rispetto a quelle dei contralti dell'Ottocento\". All'epoca di H\u00e4ndel, comunque, il contralto donna era ormai entrato a far parte di diritto delle compagnie di opera italiana, e lo stesso compositore sassone ne fece largamente uso, soprattutto in parti di contorno (sia femminili che in travesti), spesso comunque non prive di notevole spessore musicale e drammatico: valgano ad esempio il personaggio di Cornelia nel Giulio Cesare, interpretato dalla cantante inglese (formatasi per\u00f2 in Italia) Anastasia Robinson, o quello di Polinesso nell'Ariodante, creato invece da Maria Caterina Negri, una dei tanti interpreti provenienti dalla Penisola ed ingaggiati per i teatri londinesi da H\u00e4ndel o dai suoi concorrenti.\n\"La prima \u00abdivina\u00bb in chiave di contralto\" fu comunque la mulatta Vittoria Tesi Tramontini, detta la \u00abMoretta\u00bb. Di modeste origini fiorentine, \"debutt\u00f2 sedicenne a Parma e divent\u00f2 presto famosa cantando a Dresda nel 1718 e 1719 e quindi nei maggiori teatri italiani\", nonch\u00e9 per una stagione a Madrid, ed emergendo, \"inizialmente, nelle opere di Lotti; quindi nei lavori di Vinci, Hasse, Leo, Porta, Sarro. A Vienna, in fine di carriera esegu\u00ec opere di Jommelli\", tra gli altri, e di Gluck, per il quale ultimo, nel 1754, cre\u00f2 il ruolo di Lisinga ne \"Le cinesi\", in quella che fu probabilmente la chiusura della sua carriera in palcoscenico. Donna di spirito ed intelligente, guardata con rispetto da letterati e intellettuali, tra cui il Metastasio, espressiva ed elegante secondo alcuni, brutta secondo altri, di lei si pu\u00f2 comunque affermare con certezza \"che era di statura imponente e morbida e flessuosa nei movimenti scenici perch\u00e9, a suo tempo, insieme al canto aveva studiato danza. La voce non era bella, timbricamente, ma ampia ed estesa, soprattutto nel registro grave. Nel 1719, a Dresda, cant\u00f2 con grande successo arie composte per voce di basso [...] Data la statura era molto apprezzata nelle parti maschili, ma appariva a suo agio anche in quelle femminili [...] Stando ad alcune parti scritte per lei, la Tesi aveva, come normale estensione, il tratto sol grave... - fa acuto. Probabilmente nelle variazioni poteva scendere al fa2 e quindi vantava un'estensione di pi\u00f9 di due ottave, d'altronde corrispondente a quella che, nel Settecento era considerata la pi\u00f9 idonea per un vero contralto\".\nLa specifica fatta da Celletti di \"\"vero\" contralto\" non deve fare meraviglia vista la notevole approssimazione con cui la definizione di contralto venne utilizzata nel corso dei primi due secoli di storia dell'opera. \"Il termine di mezzosoprano, in uso nella musica sacra e madrigalistica del secoli XIV e XV, fu praticamente ignorato dal melodramma del Sei-Settecento e del primissimo Ottocento, periodi in cui si scrisse e si parl\u00f2 esclusivamente di soprani e di contralti\". Ci\u00f2 determin\u00f2 la tendenza inevitabile a definire \"contralti\" anche cantanti non in grado di reggere pienamente le tessiture bassissime allora previste per questo tipo di voce, o comunque di affrontare quelle invece assegnate ai soprani che, all'inizio relativamente poco impegnative, iniziarono ad elevarsi a partire dagli anni trenta del Settecento, segnatamente ad opera di H\u00e4ndel, fino a divenire acutissime. Si trattava in sostanza di esecutrici che in epoca moderna verrebbero senz'altro definite mezzosoprani, ma, siccome tale termine continuava ad apparire sospetto, esse vennero allora designate con quello pi\u00f9 aulico di contralto. \"Il caso pi\u00f9 tipico fu quello di Faustina Bordoni Hasse, per la quale sia Hasse, sia H\u00e4ndel, sia altri compositori adottarono una scrittura da mezzosoprano, sia pure non molto elevata, ma che spesso fu definita come contralto\" Non comunque da Johann Joachim Quantz, il quale, in una successiva descrizione della cantante fatta a Charles Burney, resuscit\u00f2 per lei, \"ante litteram\", il termine desueto di \"mezzosoprano\". Un discorso analogo pu\u00f2 essere fatto, ad esempio, per la \"musa\" di Vivaldi, \"Annina\" Gir\u00f2, la quale, a suo tempo costantemente classificata come contralto, viene oggi descritta come mezzosoprano, fra l'altro un po' deboluccio, da Reinhard Strohm. O, ancora, passando alla seconda met\u00e0 del secolo, per \"Dorotea Bussani, non di rado indicata come contralto, ma di fatto mezzosoprano, come dimostrano anche le parti composte per lei da Mozart (Cherubino delle \"Nozze di Figaro\", Despina di \"Cos\u00ec fan tutte\")\", e poi per la diva napoleonica Giuseppina Grassini, anch'ella definita di regola contralto, ma trattata musicalmente da mezzosoprano in molte delle grandi parti serie per lei composte da Cimarosa, Nasolini e Zingarelli. Nella seconda met\u00e0 del secolo, del resto, \u00abebbe inizio, tra i sopranisti e i soprani, una frenetica corsa ai sopracuti e anche i contralti e i tenori cercarono di adeguarsi. Cos\u00ec, come scriveva Metastasio, nel 1770, a Saverio Mattei, voci leggere e schiarite si sostituirono a quelle ferme, robuste e sonore d'un tempo, con grave danno per l'espressivit\u00e0\u00bb, e non fa quindi meraviglia che, se non mancarono ovviamente contralti di una certa rinomanza, si trattasse di interpreti \"di livello non eccezionale\".\nIl \"bas-dessus\".\nDurante tutto il grande periodo barocco e, in genere nell'opera settecentesca, \"la voce di contralto fu virtualmente sconosciuta in Francia\"; infatti, da una parte, il \"bas-dessus\" (letteralmente: \"basso-soprano\") francese, dal punto di vista sia dell'estensione che della qualit\u00e0 timbrica, \u00e8 piuttosto riferibile al mezzosoprano che non al contralto; dall'altra, comunque, le cantanti designate come \"bas-dessus\", e quindi i ruoli solistici scritti per tale tipo vocale, furono estremamente rari. Si ricordano una certa Mademoiselle Gondr\u00e9, creatrice del ruolo di contorno di Myrrhine in \"Les festes de l'Hymen e de l'Amour\" di Rameau, lodata a suo tempo da Rousseau perch\u00e9 in possesso di \"una gran bella voce di \"bas-dessus\"\" (\"Dictionnaire de Musique\", 1768), e soprattutto la leggendaria Mademoiselle Maupin, al secolo Julie d'Aubigny, cantante e spadaccina, mangiatrice di uomini (e di donne), per la quale Andr\u00e9 Campra scrisse quella che \u00e8 salutata come la prima parte solistica per \"bas-dessus\" dell'opera francese, il ruolo di Clorinda nel \"Tancr\u00e8de\" del 1702, anche se, per la verit\u00e0, la parte non scende mai sotto il re3.\nIn effetti, come avrebbe ricordato a met\u00e0 dell'Ottocento Hector Berlioz, si era ingenerata in Francia, soprattutto nell'ambiente dell\"Op\u00e9ra\", la convinzione secolare che il paese non partorisse, per chiss\u00e0 quale motivo, contralti; e quindi, praticamente tutte le parti femminili del melodramma barocco e settecentesco francese sono ascritte al registro di soprano anche quando sono composte in comode tessiture da mezzosoprano. E questo \u00e8 vero sia per il Seicento e per i primi anni del Settecento (cos\u00ec come, del resto, per l'opera italiana coeva), sia anche per il periodo successivo: le grandi eroine parigine di Gluck, le due Ifigenie, ma anche Armida e Alceste, sono state interpretate, in epoca moderna, quasi indifferentemente da soprani e da mezzosoprani. Contemporaneamente, nei cori, la parte altrove riservata ai contralti era in Francia eseguita dalla voce maschile, \"stridula e forzata\" secondo Berlioz, dei tenori acuti detti \"hautes-contre\", ci\u00f2 che costrinse lo stesso Gluck a scompaginare le parti di contralto dei cori delle opere italiane che andava trascrivendo per il teatro francese, onde adeguarle a tale tipo vocale.\nIl contralto e l'opera: il periodo aureo.\nCon la fine del Settecento e l'inizio dell'Ottocento si verific\u00f2 nella storia del canto lirico un fenomeno dalla portata epocale: il disgusto per la pratica della castrazione, da sempre vietata, ma per circa due secoli largamente tollerata in tante parti d'Italia, diede origine alla rapida scomparsa dei castrati dai palcoscenici teatrali. Ci\u00f2 pose ai compositori coevi il problema di come sostituirli. Ha osservato in merito Rodolfo Celletti, facendo riferimento in particolare all'atteggiamento di Gioachino Rossini:\nNella prima parte dell'Ottocento si assiste dunque ad un'improvvisa rinascita, e quindi al periodo aureo, della diffusione della voce di contralto: i maggiori operisti dell'epoca scrivono parti importanti per questo timbro vocale, esso costituisce anzi \"il muro maestro\" del belcantismo rossiniano (di quel Rossini, cio\u00e8, che di tali operisti fu, e continua ad essere considerato, il principe), e le voci delle nuove leve canore vengono addestrate ad affrontare questo tipo di repertorio. N\u00e9, \"il fenomeno ... fu soltanto italiano. Tanto per dire: in Austria e in Germania un contralto tedesco Marianne Marconi Sch\u00f6nberger divenne famosa nelle parti di tenore mozartiano, come Tito, Belmonte, Tamino\". Il \"contralto \"musico\"\", cos\u00ec chiamato perch\u00e9 impiegato, nelle compagnie operistiche, in sostituzione dei \"musici\" (come, con un eufemismo, erano stati tradizionalmente definiti i castrati), costitu\u00ec l'aspetto principale della rinascita della voce di contralto. Prima e dopo Rossini, \"usarono il contralto in \"travesti\" Mayr, Pa\u00ebr e i coevi, fino a giungere a Meyerbeer, Donizetti e Mercadante nelle loro prime opere\". Secondo Celletti, un elenco dei ruoli scritti per il contralto musico \"includerebbe, nei primi trentacinque anni dell'Ottocento, forse pi\u00f9 di un centinaio di casi, [tra cui]: Enrico di Borgogna e Abenamat della \"Zoraide di Granata\" in Donizetti; Edemondo nell\"Emma di Resburgo\", Almanzor dell\"Esule di Granata\" in Mayerbeer; Enea nella \"Didone abbandonata\", Osvino dei \"Normanni a Parigi\", Don Diego della \"Donna Caritea\" e il protagonista dell\"Uggero il danese\" in Mercadante; Corrado nel \"Corsaro\" e Wilfredo dell\"Ivanohe\" in Pacini e, naturalmente, il Romeo di \"Giulietta e Romeo\" di Vaccaj e dei \"Capuleti\" di Bellini\". Il contralto \"musico\" non fu neanche un fenomeno limitato esclusivamente all'opera italiana: ancora negli anni trenta e quaranta dell'Ottocento Michail Glinka affidava al contralto russo Anna Petrova, specializzata nell'interpretazione di personaggi maschili, i ruoli di Vanya in \"Una vita per lo Zar\" e di Ratmir in \"Ruslan e Ljudmila\". L'utilizzo del contralto nelle parti in \"travesti\" non ebbe per\u00f2 carattere di esclusivit\u00e0, ed anzi \"... al contralto [andarono] anche parti di amorosa nell'opera seria e, soprattutto, nell'opera comica\". A tale schema di utilizzo si atterr\u00e0 sostanzialmente anche Rossini, che user\u00e0 \"il contralto sia come amoroso in \"travesti\", sia come primadonna buffa, senza tuttavia escludere qualche parte di antagonista (ad esempio Andromaca nell\"Ermione\")\", ma anche Zomira nel \"Ricciardo e Zoraide\" ed Emma nella \"Zelmira\" (che funge, per la verit\u00e0, da amica e sostenitrice della primadonna). Non mancheranno neppure due ruoli in \"travesti\" a carattere non protagonistico, \"in un'opera giocosa (Edoardo della Matilde di Shabran) e in una semiseria: Pippo della \"Gazza ladra\". In questo secondo caso, ... si tratta ... di un'anticipazione delle parti, dette di paggio, come compariranno pi\u00f9 volte in Donizetti e operisti successivi e nelle quali il personaggio adolescente funge da amico e da confidente\".\nCaratteri del contralto rossiniano.\nL'estensione tipica del contralto dei primi anni dell'Ottocento, soprattutto nella sua versione rossiniana, fatte salve le eccezioni del caso, \"coincide con il tratto sol2-si4. [...] Al si4 il contralto sale esclusivamente nel canto vocalizzato (per lo pi\u00f9 nelle volate), mentre nel canto sillabico, non oltrepassa, di solito, il fa4 o il sol4. La tessitura, sempre nel canto sillabico, gravita in gran parte sul tratto do3-do4\".\nNel genere virtuosistico il contralto venne del tutto assimilato al soprano, dal punto di vista delle difficolt\u00e0 e dell'articolazione dei passi di agilit\u00e0.\nI grandi contralti dell'Ottocento.\nCome di consueto, se fiorirono cantanti sicuramente individuabili come autentici contralti, furono numerosi i mezzosoprani che si esibirono nel repertorio delle prime, o che crearono loro stesse dei ruoli importanti tipologicamente ascrivibili al contralto. Cos\u00ec, non vengono tradizionalmente considerati contralti autentici n\u00e9 Adelaide Comelli, prima interprete della parte di Calbo nel \"Maometto II\", n\u00e9 Giuditta Grisi, primo Romeo belliniano; n\u00e9, per la stessa corrente di idee, erano contralti autentici Giuditta Pasta, interprete abituale della \"Cenerentola\" o del \"Tancredi\" (nei ruoli titolari), o Maria Malibran quando vestiva i panni di Rosina, Arsace o addirittura Otello. La nuova leva di contralti fu aperta da Elisabetta Gafforini, \"la pi\u00f9 illustre rappresentante dei contralti di genere giocoso per tutto il periodo che precede l'affermazione di Rossini\", alla quale seguirono nello stesso genere Geltrude Righetti Giorgi e Maria Marcolini. La prima fu la creatrice dei due ruoli rossiniani rimasti maggiormente in repertorio, Rosina e Cenerentola, il primo per decenni eseguito da soprani di coloratura, secondo una prassi avversata al suo sorgere dalla stessa Righetti Giorgi. La seconda, oltre alle parti di primadonna buffa nell\"Equivoco stravagante\", \"La pietra del paragone\" e \"L'italiana in Algeri\", interpret\u00f2 anche personaggi in \"travesti\" nelle opere serie giovanili del compositore di Pesaro. Si trattava in entrambi i casi di contralti non particolarmente profondi. La tessitura delle parti composte per la Righetti Giorgi, che pure era in possesso di un'estensione compresa addirittura tra il fa2 e il si4, \u00e8 molto elevata, da \"contralto acuto (\"mezzo contralto\" o \"contraltino\") con diversi caratteri del mezzosoprano. A tessiture di contralto puro, ma non profondissimo, appartengono invece le parti composte per Marietta Marcolini\", con l'eccezione, per la verit\u00e0, del ruolo di Ernestina nell\"Equivoco stravagante\", quello interpretato al suo primo incontro con Rossini, la cui scrittura \"\u00e8 molto acuta per un contralto, quasi da soprano\". Attrice molto briosa e prestante, \"vocalista rifinita e dotata di grande agilit\u00e0, ebbe anche un timbro di rara dolcezza. Nel repertorio giocoso il suo grande personaggio fu Isabella dell\"Italiana in Algeri\", in quello serio Ariodante della \"Ginevra di Scozia\" di Mayr\".\nParti pi\u00f9 gravi, come tessitura, \"e, in un certo senso, pi\u00f9 epicheggianti\", furono composte da Rossini, in inizio di carriera, per Adelaide Malanotte, veronese, prima interprete di \"Tancredi\", apprezzata da Ferdinand H\u00e9rold \"per lo stile, il gusto e la perfetta intonazione\", nonch\u00e9, poco prima di partire dall'Italia, per Rosa Mariani, creatrice del ruolo di Arsace nella \"Semiramide\", che per questa parte sarebbe passata alla storia, divenendone in un certo senso \"specialista\" e portandola anche al King's Theatre di Londra nel 1832. La principale esecutrice di questo tipo di parti fu comunque Rosmunda Pisaroni, probabilmente il pi\u00f9 grande contralto rossiniano del periodo della piena attivit\u00e0 del pesarese come operista. La Pisaroni aveva esordito come soprano, \"ma nel 1816, sembra per consiglio di Rossini, si mut\u00f2 in contralto. [...] Ebbe una voce piena, sonora, potente, molto estesa in basso, tanto che, nel sestetto \u00abOppressa, smarrita\u00bb del I atto di \"Ricciardo e Zoraide\", Rossini assegn\u00f2 [al personaggio da lei interpretato] addirittura un mi bemolle sotto il rigo. Era anche molto versata nelle agilit\u00e0 e variava con molto gusto. Ma la sua dote pi\u00f9 tipica fu un fraseggio maestoso, ampio, ridondante. Fu probabilmente il miglior Malcolm e il miglior Arsace del suo tempo. [...] La Pisaroni amava spingersi fino agli estremi acuti, ma come not\u00f2 Castil-Blaze in \"Th\u00e9\u00e2tres Lyriques de Paris\", in alto il suono era sottile e chiaro. Aveva due voci: di uomo in basso e di gattina in alto\".\nLe opere che Rossini compose (o rielabor\u00f2) in Francia dopo la sua partenza dall'Italia nel 1823 non contengono parti rilevanti per contralto, in adesione al tradizionale disinteresse locale per questo tipo di voce, ma i suoi lavori italiani continuarono ad essere eseguiti sui palcoscenici lirici internazionali per diversi decenni, salvo poi gradualmente scomparire del tutto (con qualche eccezione, come, \"in primis\", \"Il barbiere di Siviglia\"): ancora nel 1880, comunque, la sua \"Semiramide\" fu ad esempio scelta per l'inaugurazione del maggior teatro lirico di Roma, il Teatro Costanzi. In tale situazione, furono ancora numerosi i grandi contralti che si affermarono su quegli stessi palcoscenici. Marietta Brambilla fu probabilmente la prima in ordine cronologico: nata a Cassano d'Adda, figlia maggiore in una famiglia straordinaria di cantanti liriche, dotata di un'estensione autenticamente contraltile compresa tra il sol2 e il sol4, divenne una specialista dei ruoli in \"travesti\" e fu la prima interprete (oltre che di Paolo nella \"Francesca da Rimini\" di Pietro Generali, nel 1828) di Maffio Orsini nella \"Lucrezia Borgia\" (1833) e di Pierotto nella \"Linda di Chamounix\" (1842) di Donizetti. Pi\u00f9 avanti, nella seconda met\u00e0 del secolo, sarebbero, tra le altre, emerse ancora, in ordine cronologico: Barbara Marchisio rimasta famosa per la coppia indissolubile che form\u00f2 con la sorella Carlotta, soprano, a cui Rossini stesso fece in tempo ad affidare i due ruoli solistici femminili nella prima esecuzione privata della \"Petite messe solennelle\"; Marietta Biancolini, prima interprete della parte di Laura Adorno nella \"Gioconda\" di Ponchielli; Guerrina Fabbri, della quale ci sono pervenute registrazioni fonografiche di grandi brani rossiniani (\"Semiramide\", \"Italiana\" e \"Barbiere\"), belliniani (\"Capuleti\") e donizettiani (\"Lucrezia Borgia\"), oltre che dell'aria \"Figlio mio\", dal \"Profeta\" di Meyerbeer, dalle quali, \"ad onta delle inevitabili imperfezioni dovute al sistema di registrazione, ... \u00e8 possibile farsi un'idea della fenomenale ampiezza dei bassi, e inoltre si percepisce un'immagine, sia pure riflessa, della vocalizzazione della scuola rossiniana\". La Fabbri fu caldamente proposta a Verdi, da Boito e Ricordi, come la Quickly ideale per il \"Falstaff\" durante la fase di gestazione dell'opera, ma il compositore bussetano non ne volle sapere, perch\u00e9 gli appariva appunto troppo \"rossiniana\". Esclusa cos\u00ec dalla prima esecuzione assoluta dell'ultimo melodramma verdiano (1893), la Fabbri si rifece diventando, sotto la bacchetta di Toscanini, l'interprete fissa del personaggio in tutte le riprese scaligere fino al 1913.\nPrima delle cantanti nominate da ultimo, per\u00f2, a cavallo della met\u00e0 dell'Ottocento, era apparso sui palcoscenici europei (e non solo) \"il pi\u00f9 famoso contralto del secolo\": Marietta Alboni. \"Estesissima anche in alto, era un autentico contralto dal fa sotto il rigo al sol acuto, quindi fino al do sovracuto era un eccellente soprano.\" Questo le permise di interpretare, oltre ai grandi ruoli, contraltili e mezzosopranili, rossiniani, verdiani, donizettiani, e a Fid\u00e8s di Meyerbeer, anche parti come Amina della \"Sonnambula\" o Maria della \"Figlia del reggimento\". D'altro canto, per\u00f2, \"nel 1847, al Covent Garden di Londra esegu\u00ec una parte di baritono, Don Carlo dell\"Ernani\". Su questo fenomeno vocale si scrisse moltissimo, specialmente in Francia. Il timbro era vellutato e dolcissimo, l'emissione eccezionalmente spontanea e la vocalizzazione fluida, spigliata, veloce e fantasmagorica come quella dei maggiori soprani d'agilit\u00e0. Come interprete emergeva nel canto affettuoso, tenero, \u00abvolottuosamente lamentoso\u00bb.\" La sua vita e la sua carriera si svolsero a contatto e all'ombra di Rossini, dal provino che ella fece, tredicenne, di fronte al grande maestro pesarese, allora consulente del Liceo Musicale di Bologna, al fine di essere ammessa alla scuola, alla prima scrittura procuratale dalle entrature dello stesso per darle i mezzi per terminare gli studi, al rapporto amicale che li legher\u00e0 durante il lungo soggiorno parigino di entrambi, alla commovente devozione che la cantante dimostrer\u00e0 nei confronti del maestro dopo la sua scomparsa. Gi\u00e0 fuori dalle scene da diversi anni per motivi di ordine familiare, in occasione della cerimonia funebre di Rossini l'Alboni volle partecipare attivamente alla commemorazione nella Chiesa della Trinit\u00e0 a Parigi, eseguendo tra l'altro, in coppia con Adelina Patti, una strofa del \"Dies irae\" (\"Liber scriptus\"), adattata alla musica del duetto dello \"Stabat mater\", \"Quis est homo\", e producendo un effetto straordinario. Non solo, ma accett\u00f2 poi di portare in \"tourn\u00e9e\", quella \"Petite messe solennelle\" che Rossini le aveva confessato di aver orchestrato pensando alla sua voce e perch\u00e9 fosse lei ad interpretarla. E, quando nel 1887, si decise di traslare i resti mortali di Rossini in Santa Croce a Firenze, la sessantunenne pingue cantante, da decenni ormai stabilitasi a Parigi e divenuta una ricca e sedentaria signora, ma ancora in possesso di notevoli doti vocali, si arm\u00f2 di penna e calamaio e scrisse a Roma, al ministro degli esteri Di Robilant, per mettersi \"a disposizione del Governo italiano, reclamando l'onore come italiana e come scolara dell'immortale Maestro, di cantare la messa (l'ultima composizione musicale di Rossini) nella mia cara e amata Patria, nel giorno in cui avr\u00e0 luogo la cerimonia funebre\". Il progetto generoso dell'Alboni non pot\u00e9 andare in porto, ed ella dovette limitarsi a presenziare in lacrime alla cerimonia di esumazione della salma nel cimitero di P\u00e8re-Lachaise: l'inviato parigino della \"Fanfulla\" di Roma annot\u00f2 per il suo giornale che i fotografi avevano \"fissato nello stesso obiettivo quella che fu la pi\u00f9 grande esecutrice della \"Cenerentola\" e della \"Semiramide\" e ci\u00f2 che resta di colui che scrisse questi capolavori\", cos\u00ec quasi plasticamente rappresentando l'esaurimento della vicenda storica del contralto ottocentesco.\nL'eclissi del contralto.\nNonostante la fioritura di contralti che si ebbe in parallelo con il successo della grande produzione rossiniana per questo tipo di voce, l'avvento del Romanticismo in musica, e dei nuovi gusti artistici ad esso connessi, posero le basi per la successiva rapida eclissi di questo tipo vocale. Nel quadro di una generale ripresa della moda delle voci acute, il nuovo realismo romantico tese a prediligere la voce di soprano, \"pi\u00f9 innocente ed estatica nelle parti di innamorata, e pi\u00f9 brillante in quelle di primadonna buffa\", mentre determin\u00f2 l'affermazione del tenore romantico di timbro chiaro che monopolizz\u00f2 da allora in poi i ruoli di amoroso. Contemporaneamente, per la prima volta nella storia dell'opera, la voce di mezzosoprano acquist\u00f2 una sua vera autonomia tipologica: troppo realistica per i belcantisti, essa incontr\u00f2, proprio per lo stesso motivo, il gusto dei romantici, che ne fecero l'antagonista del soprano e talvolta anche una protagonista. In queste condizioni, il contralto si trov\u00f2 dapprima relegato alla caratterizzazione di personaggi adolescenziali e alle parti cosiddette \"di paggio\", come quella di Smeton nell\"Anna Bolena\", o di Pierotto nella \"Linda di Chamounix\", o, sotto molti punti di vista, quella dello stesso Maffio Orsini della \"Lucrezia Borgia\", che, se non pu\u00f2 pi\u00f9 ormai essere considerato un adolescente, ne mantiene comunque molti aspetti del carattere. \"Successivamente si [torn\u00f2] al concetto seicentesco della voce di contralto emblema della tarda et\u00e0\", anche se ora indirizzata non tanto in senso grottesco, quanto drammatico e finanche satanico. In effetti, e \"su una base assai pi\u00f9 ampia di quanto si possa dire per il basso tra gli uomini, la voce di contralto \u00e8 [stata] generalmente considerata come poco romantica\", e le conseguenze di ci\u00f2 si fecero rapidamente sentire a livello del repertorio: nelle nuove produzioni operistiche i grandi ruoli per contralto andarono rarefacendosi rapidamente. Non \u00e8 probabilmente un caso che una cantante del livello di Marietta Alboni non sia stata protagonista di nessuna prima esecuzione di qualche rilevanza storica, e che, alla fine, l'unico personaggio di repertorio che possa essere, almeno in certo senso, considerato sua creazione, fu il paggio Urbain de \"Gli ugonotti\", che Mayerbeer traspose dall'originaria scrittura per soprano e dot\u00f2, appositamente per lei, di una nuova grande aria nel secondo atto (\"Non! \u2013 non, non, non, non, non! Vous n'avez jamais, je gage\"). Verdi aveva in proposito idee chiarissime: \u00abNon vuol saperne a nessun patto di scrivere per l'Alboni \u2013 ebbe a riferire di lui un funzionario della Fenice all'epoca della messa in cantiere della \"Traviata\".\u2013 Egli dice che scrive le sue opere perch\u00e9 girino, e che un lavoro fatto per l'Alboni non avrebbe pi\u00f9 che due o tre noli all'anno\u00bb. Nel vastissimo repertorio verdiano esistono due sole parti maggiori autenticamente contraltili, Federica della \"Luisa Miller\" (per di pi\u00f9, in effetti, di non grande rilievo) e Mrs. Quickly del \"Falstaff\", a cui viene aggiunto anche il personaggio di Ulrica di \"Un ballo in maschera\", seppur non privo di diversi tratti del mezzosoprano, nonch\u00e9, secondo Piero Mioli, quello di Maddalena del \"Rigoletto\". Il ragionamento fatto per Ulrica vale anche per Fid\u00e8s del \"Profeta\" di Meyerbeer, grande personaggio di madre, tipologicamente contraltile, ma creato da Pauline Viardot, che autentico contralto sicuramente non era. Wagner scrisse una sola parte per contralto, Erda nell\"Anello del Nibelungo\", \"i cui vaticinii hanno bisogno di un timbro sepolcrale\", cos\u00ec come soltanto uno sar\u00e0 il ruolo contraltile di rilievo riscontrabile nella produzione pucciniana, la vecchia e severa Zia Principessa di \"Suor Angelica\". \nNella rarefazione dei ruoli a loro dedicati, \u00e8 stato inevitabile che i sempre meno numerosi contralti tendessero a convergere sul ben pi\u00f9 nutrito repertorio mezzosopranile: \u00e8 tipico il caso della gi\u00e0 citata Marietta Biancolini, alla quale si deve la creazione del personaggio di Laura Adorno nella \"Gioconda\", parte chiaramente riconducibile al registro di mezzosoprano. Viceversa, per i mezzosoprani \u00e8 stato naturale affrontare, oltre ai numerosi ruoli collocati a mezza strada tra i due registri (come la protagonista di \"Sansone e Dalila\" di Saint-Sa\u00ebns), anche quelli originariamenti scritti per contralto. Si \u00e8 cos\u00ec arrivati, a partire dalla fine dell'Ottocento, ad una quasi totale sovrapposizione dei due registri, al punto che \u00e8 molto difficile da allora parlare di contralti \"tout court\", trattandosi invece quasi sempre di \"voci che, pur cantando spesso da mezzosoprano, [mostrano] qualche carattere del contralto\". Perfino a livello terminologico, da una situazione in cui si parlava solo di \"soprani\" e \"contralti\" (inizio dell'Ottocento), si \u00e8 scivolati gradualmente, verso la met\u00e0 del Novecento, all'estremo opposto, in cui il termine \"contralto\" era ormai divenuto una rarit\u00e0.\nEd in relazione ai contralti della prima parte del Novecento, Giacomo \"Lauri-Volpi (\"Voci parallele\") scrisse di averne ascoltati soltanto tre: Gabriella Besanzoni, Margarete Matzenauer e Matilde Blanco Sadun\". Altre fonti ne aggiungono di ulteriori: Clara Butt, Ernestine Schumann-Heink, Sigrid Onegin, Kathleen Ferrier; la \"renaissance\" di Rossini e del Barocco alla fine del secolo ha riportato a nuova vita il repertorio e il termine di \"contralto\", inducendo alcune interpreti a preferirlo a quello, meno \"ricercato\", di mezzosoprano: Ewa Podle\u015b, Bernadette Manca di Nissa, Sara Mingardo, e pi\u00f9 recentemente le ancor giovani, Marie-Nicole Lemieux, canadese, e Sonia Prina, italiana. Ad esse va aggiunta, se non altro per l'appassionata perorazione contenuta nel libro \"Ermafrodite armoniche\" (2011), significativamente intitolata, \"Il contralto non \u00e8 morto!\", Elisabetta Fiorillo.\nTerminologia.\nIl termine \"contralto\" viene anche utilizzato con significati ed in ambiti diversi, rispetto a quelli trattati nella presente voce.\nVoce maschile.\nPer l'impiego della voce maschile nel registro di contralto, si vedano le voci Contraltista e Castrato.\nChiave musicale.\nLa chiave di contralto \u00e8 la chiave di do collocata sulla terza linea del pentagramma, usata in sede scolastica o nelle parti di viola.\nStrumenti musicali.\nIn una famiglia strumentale, il termine distingue il taglio di strumento la cui estensione \u00e8 simile a quella del registro di contralto vocale (ad es. sassofono contralto e ) o che si trova compreso tra il taglio di soprano e quello di tenore della rispettiva famiglia (ad es. flauto dolce contralto, trombone contralto e flicorno contralto). Talvolta la nomenclatura degli strumenti contralti differisce da questo schema per motivi storici: si veda ad esempio la viola (contralto/tenore della famiglia degli archi), il corno inglese (contralto dell'oboe) o il corno di bassetto (molto simile al clarinetto contralto)."}
{"id": "60534", "revid": "588670", "url": "https://it.wikipedia.org/wiki?curid=60534", "title": "Purim", "text": "La festivit\u00e0 ebraica di Purim (in ebraico \u05e4\u05d5\u05e8\u05d9\u05dd, \"Sorti\") cade il giorno 14 del mese ebraico di Adar.\nRicorda eventi narrati nella Meghill\u00e0 di Est\u00e8r, avvenimenti che risalgono a 5 secoli prima dell'Era Volgare.\nA Gerusalemme, a Susa (capitale della Persia) e nelle citt\u00e0 cinte da mura ai tempi di Giosu\u00e8, la festa durava 2 giorni e si concludeva probabilmente al tramonto del 15 di Adar.\nIl digiuno del giorno precedente ricorda quello fatto da Ester e Mardocheo per invocare aiuto divino nel far cambiare idea al Re Assuero, quando il perfido Am\u00e0n, consigliere del Re di Persia Assuero (Serse I), tramando per liberarsi degli ebrei, convinse inizialmente il Gran Re a ucciderli tutti. La moglie del Re, Ester, riusc\u00ec a ribaltare le sorti e a salvare il popolo ebraico residente nei territori della Persia.\nQuesto digiuno viene quindi chiamato Digiuno di Ester e dura dall'alba fin dopo tramonto, a sera inoltrata.\nSignificato.\nStoricamente, il popolo ebraico ha affrontato molte delle guerre e dei rischi di guerra con un digiuno. Lo scopo stesso del digiuno di Ester precedente alla ricorrenza \u00e8 la purificazione dell'anima tramite la preghiera, per avere una maggior forza d'animo e poter affrontare una difficolt\u00e0 come la guerra. In questo caso il pericolo di eliminazione da parte dell'esercito del Re, mal consigliato dal suo aiutante Am\u00e0n.\nOrigine biblica.\nDurante la festivit\u00e0, il giorno dopo il digiuno, viene letto l'intero Libro di Ester (in ebraico \u05de\u05d2\u05d9\u05dc\u05ea \u05d0\u05e1\u05ea\u05e8, \"meghill\u00e0t Est\u00e8r\", letteralmente \"rotolo di Ester\"), uno dei libri storici che compongono i Ketuvim.\nSecondo il racconto, Mardocheo salv\u00f2 re Assuero da un complotto di corte. Il Re lo elev\u00f2 al rango di funzionario, scatenando le invidie di Am\u00e0n, il potente consigliere del Re. Re Assuero diede una serie di banchetti in onore dei dignitari dei regni mediorientali e, di fronte al rifiuto della regina Vasti, sua moglie, di presenziare ad uno dei banchetti, decise di prendere una nuova moglie a cui conferire il rango di regina per non rimanere umiliato di fronte al mondo.\nMardocheo, allora, port\u00f2 alla corte del Re anche sua cugina Ester, orfana, che incontr\u00f2 le grazie del Re. Ester divenne la regina. Nuovamente, Mardocheo venne a conoscenza di un complotto contro il Re e lo fece avvertire da Ester, che si guadagn\u00f2 il rispetto del re.\nIn quegli stessi giorni, Am\u00e0n venne elevato al massimo rango e da quel giorno tutti dovevano inginocchiarsi e prostrarsi in sua presenza. Unico a non prostrarsi rimase Mardocheo poich\u00e9, in quanto Ebreo, rispettava il precetto di non prostrarsi se non di fronte al proprio Dio. Am\u00e0n avvamp\u00f2 d'ira e, saputa l'origine di Mardocheo, piuttosto che rivalersi su di lui, decise di sterminare l'intero popolo ebraico.\nAm\u00e0n cos\u00ec parl\u00f2 al Re: \nL'editto del Re, secondo il consiglio di Am\u00e0n, venne diramato in tutto il regno, gettando nello sconforto e nella disperazione l'intero popolo ebraico. Mardocheo chiese alla cugina Ester di potersi recare dal Re a chiedere grazia per il suo popolo, ma lei gli rispose che nessuno, se non chiamato, poteva recarsi dal Re, pena la morte. Mardocheo fece dire ad Ester: \nEster, convinta delle ragioni di suo cugino Mardocheo, gli mand\u00f2 a dire: \nPer i tre giorni seguenti Ester, Mardocheo e tutto il popolo ebraico osservarono il digiuno ed implorarono la clemenza del Signore verso il proprio popolo. Ester si rec\u00f2 dal Re al termine del digiuno e lo preg\u00f2 di offrire un banchetto e di invitare anche il perfido Am\u00e0n.\nLa notte il Re non riusc\u00ec a prendere sonno e chiese che gli venisse letto il libro delle cronache nel quale era registrato il servigio che Mardocheo aveva reso al Re. Subito dopo la lettura del passo relativo, Am\u00e0n si present\u00f2 al Re per chiedere che Mardocheo venisse impiccato. Ma il Re chiese ad Am\u00e0n cosa si dovesse fare per onorare un uomo. Am\u00e0n rispose pensando che il Re volesse onorare lui stesso. Al termine della risposta il Re ordin\u00f2 ad Am\u00e0n di fare quanto appena detto in onore di Mardocheo.\nAm\u00e0n, divenuto una furia, fece come comandato e torn\u00f2 alla propria casa. Non appena arrivato, giunsero gli eunuchi del Re che lo accompagnarono al banchetto. Durante il bachetto, la Regina Ester chiese: \nIl Re di rimando le chiese: \nEd Ester: \nAm\u00e0n fu impiccato a quello stesso palo, che aveva fatto preparare per Mardocheo, e furono uccisi in seguito anche tutti i suoi figli. Mardocheo ne prese il posto come consigliere del Re e istitu\u00ec, con cadenza annuale, la commemorazione della salvezza degli ebrei dall'annientamento.\nUsi odierni.\nDurante lo shabbat che precede il Purim, si legge, oltre alla parasha della settimana, anche il brano del Deuteronomio (25;17-19) in cui si racconta dell'attacco subito dagli ebrei in fuga dall'Egitto da parte della trib\u00f9 di Amalek, avo del perfido Am\u00e0n.\nAnche nella Haftar\u00e0, la lettura richiama Am\u00e0n. Narra, infatti, la lotta tra Re Saul e Agag, Re di Amalek.\nIl 13 di Adar si digiuna, ma se questa data dovesse coincidere con lo shabbat, il digiuno viene anticipato al gioved\u00ec precedente (11 di Adar). Nel giorno del digiuno, la formula della Amid\u00e0 riflette la festivit\u00e0 e viene estratto un rotolo della Torah sia durante la funzione di Shachrit che di Minch\u00e0. La sera di Purim si usa fare Tzedaka ed il ricavato delle donazioni va ai poveri della comunit\u00e0.\nLa meghill\u00e0 di Ester deve essere letta sia la sera del 13 che la mattina del 14 di Adar ed \u00e8 mitzvah sia per i bambini che per le donne. La meghill\u00e0 deve essere letta dal rotolo in pergamena per adempiere alla mitzvah. Durante la lettura, \u00e8 d'uso fare molto rumore ogni qualvolta viene pronunciato il nome di Am\u00e0n. \u00c8 usanza travestirsi, anche durante la funzione al tempio, a ricordo del ribaltamento delle sorti.\nLe Mitzvot.\nLa festivit\u00e0 di Purim si osserva con 4 mitzvot:"}
{"id": "60546", "revid": "367445", "url": "https://it.wikipedia.org/wiki?curid=60546", "title": "Dinamica", "text": "In fisica, la dinamica \u00e8 il ramo della meccanica newtoniana che si occupa dello studio del moto dei corpi a partire dalle sue cause (forze) o, in termini pi\u00f9 concreti, delle circostanze che lo determinano e lo modificano nel tempo e nello spazio del suo sistema di riferimento.\nSecondo l'intuizione fondamentale di Galileo e Newton, le forze non sono la causa del moto, ma producono una variazione dello stato di moto, ovvero un'accelerazione; questa intuizione equivale ad affermare la relativit\u00e0 del movimento; un osservatore pu\u00f2 determinare il suo stato di quiete o di moto solo relativamente ad altri corpi, o altri osservatori; per questo \u00e8 possibile parlare delle cause che variano il moto, ma non delle cause del moto.\nLo studio della dinamica si conduce innanzitutto riferendosi a un'entit\u00e0 astratta, dotata di massa, ma con dimensioni trascurabili: il punto materiale; tutte le leggi riferite al punto materiale possono essere poi estese ai corpi reali, dotati di massa e di dimensioni finite, interpretati come \"sistemi di punti materiali\"; un modello pi\u00f9 raffinato \u00e8 quello di corpo rigido, definito come un sistema di punti materiali dove le distanze relative tra i punti costituenti non variano nel tempo; nel caso in cui questa condizione non sia verificata, si entra nel campo della dinamica dei \"corpi deformabili\".\nPrincipio di relativit\u00e0 galileiana.\nPrincipio di relativit\u00e0 galileiana\n\u00ab\"Le leggi fisiche sono covarianti in tutti i sistemi di riferimento inerziali, ovvero sono invarianti per trasformazioni galileiane.\"\u00bb\nNel costruire una qualsiasi teoria \u00e8 indispensabile determinare le condizioni sotto le quali due osservatori vedono i fenomeni evolversi nel medesimo modo, e quindi possono descriverli con le medesime leggi. Nell'ambito della meccanica classica, due osservatori che effettuano contemporaneamente una misura mentre sono in moto relativo traslatorio rettilineo uniforme, possono tradurre i dati di posizione e di velocit\u00e0 osservati dall'uno nei corrispondenti dati misurati dall'altro, attraverso le trasformazioni galileiane.\nQuesti osservatori si dicono \"osservatori inerziali\", o \"osservatori galileiani\", e il sistema di riferimento in cui vengono inseriti \u00e8 un sistema di riferimento inerziale.\nPrincipi della dinamica.\nIsaac Newton recep\u00ec le basi concettuali della dinamica gi\u00e0 da studente nel saggio \"Delle riflessioni\" del gennaio 1665, manoscritto sul suo \"Waste Book\". Tuttavia egli le pose per la prima volta in maniera sintetica e completa nel 1687 con la pubblicazione della sua opera fondamentale, \"Philosophiae Naturalis Principia Mathematica\", noto anche come \"Principia\". Nella prima parte di quest'opera, dopo le definizioni dei concetti fondamentali di massa, quantit\u00e0 di moto, e forza, vengono introdotti i tre assiomi, o leggi, del moto secondo Newton.\nPrimo principio.\nPrimo principio della dinamica\n\u00ab\"In un sistema inerziale, un corpo libero o in equilibrio, cio\u00e8 non sottoposto ad alcuna interazione reale o a un sistema di interazioni reali con risultante nulla, mantiene il suo stato di moto rettilineo uniforme o di quiete finch\u00e9 una forza esterna non agisca su di esso variando tale moto.\u00bb\"\nQuesta legge \u00e8 nota anche con il nome di \"principio di inerzia\" ed \u00e8 una diretta conseguenza del principio di relativit\u00e0 galileiana; infatti, un corpo sul quale non agisce nessuna forza e nessun momento \u00e8 fermo rispetto al proprio sistema di riferimento, mentre \u00e8 in moto rettilineo uniforme rispetto a un altro sistema di riferimento che si muove di moto rettilineo uniforme rispetto al primo. Pertanto, formulazioni parziali di questo principio si riscontrano nel \"Discorso sui massimi sistemi\" (1632) di Galileo Galilei e nelle opere di fisica di Ren\u00e9 Descartes. \nLa dimostrazione di questo principio si ha ponendo nulle le risultanti delle forze formula_1 e dei momenti formula_2 rispetto a un polo formula_3:\nLa prima legge non \u00e8 valida in tutti i sistemi di riferimento, ma solo nei sistemi di riferimento che si muovono di moto rettilineo uniforme, ovvero i sistemi inerziali; infatti essa consente di definire in modo univoco tali sistemi di riferimento.\nSecondo principio.\nSecondo principio della dinamica \n\"\u00abUna forza impressa a un corpo produce una variazione della sua quantit\u00e0 di moto nella direzione e nel verso della forza in maniera direttamente proporzionale alla forza applicata.\u00bb\"\nLa quantit\u00e0 di moto formula_5 di un punto materiale, o di un corpo, di massa formula_6 che si muove con velocit\u00e0 formula_7 \u00e8 definita come:\npertanto, secondo la prima equazione cardinale della dinamica di Leonhard Euler, la forza risulta la derivata della quantit\u00e0 di moto rispetto al tempo:\nCi\u00f2 significa che questa legge riconosce in modo implicito il carattere vettoriale sia della forza sia della quantit\u00e0 di moto. Da un confronto tra la prima e la seconda legge, si pu\u00f2 interpretare la prima legge come un caso particolare della seconda. Supponendo che la massa del punto materiale, o del corpo, in esame sia costante, si ottiene la formulazione pi\u00f9 comune di questo principio, espressa gi\u00e0 da Newton e da Eulero, attraverso la seguente equazione:\novvero, \"l'accelerazione di un corpo \u00e8 direttamente proporzionale alla forza risultante esercitata sul corpo, attraverso una costante detta massa inerziale\".\nQui la massa risulta essere una costante di proporzionalit\u00e0 tra la forza risultante esercitata sul corpo e l'accelerazione che ne consegue. L'introduzione del concetto di massa inerziale \u00e8 la chiave di volta del secondo principio ed \u00e8 possibile vedere in esso una definizione della massa stessa. In questo senso la massa \u00e8 una propriet\u00e0 intrinseca del corpo e d\u00e0 una misura dell'inerzia del corpo, cio\u00e8 la tendenza di un corpo a opporsi a una qualunque variazione della velocit\u00e0, motivo per cui viene chiamata massa inerziale.\nTerzo principio.\nTerzo principio della dinamica\n\u00ab\"In un sistema di riferimento inerziale, la quantit\u00e0 di moto e il momento angolare totale rispetto a un polo fisso di un sistema dinamico libero o in equilibrio si conservano.\u00bb\"\nQuesta legge \u00e8 anche nota con il nome di \"principio di azione e reazione\", dove per \"azione\" s'intendono le forze e i momenti \"reali\". Essa riconosce in primo luogo il fatto che le forze e i momenti nascono sempre dall'interazione tra due corpi. In termini matematici, se su un sistema formato da due punti materiali, o due corpi, non agiscono forze o momenti esterni, risulta che:\novvero la quantit\u00e0 di moto e il momento angolare, ovvero il momento della quantit\u00e0 di moto, del sistema rimangono costanti. Ne segue che nel tempo in cui avviene l'interazione tra i due corpi, la variazione della quantit\u00e0 di moto e del momento angolare del primo corpo devono equilibrare quelle del secondo corpo. Supponendo le masse costanti e il polo, rispetto al quale \u00e8 calcolato il momento angolare, immobile si ha:\nDerivando ambo i membri di entrambe le equazioni rispetto al tempo, sempre per la seconda legge, si ottiene:\ndove formula_14 e formula_15 sono la forza e il momento esercitati dal secondo corpo sul primo e formula_16 e formula_17 sono la forza e il momento esercitati dal primo corpo sul secondo.\nApplicazioni dei principi della dinamica.\nProblema generale della dinamica.\nIl \"problema generale della dinamica\" riguarda, in fisica, la risoluzione dell'equazione differenziale che lega la forza, o termine forzante, alle variazioni nel tempo dello spostamento prodotto dalla forza stessa secondo quanto espresso dal secondo principio della dinamica di Newton, formula_18. Il risultato e' il calcolo dell'equazione oraria del moto considerato e/o della traiettoria (vettore posizione nel tempo).\nDinamica del punto materiale.\nUn corpo pu\u00f2 essere considerato con una buona approssimazione un punto materiale quando le sue dimensioni sono trascurabili rispetto alle dimensioni della sua traiettoria. Nel caso in cui la massa del corpo rimanga costante durante il moto, l'equazione del moto pu\u00f2 essere scritta nella forma:\nessendo formula_20 l'accelerazione istantanea del corpo. Quest'ultima equazione \u00e8 forse la forma pi\u00f9 diffusa e pi\u00f9 nota dei principi della dinamica: ricordiamo ancora che essa \u00e8 valida solo nel caso di un corpo di massa costante.\nSe la forza \u00e8 una funzione nota del tempo formula_25, della posizione formula_26 oppure della velocit\u00e0 formula_7, allora l'equazione del moto rappresenta un'equazione differenziale, la cui soluzione rappresenta la traiettoria del punto materiale in funzione del tempo: formula_28.\nAd esempio, nel caso di una forza elastica che segue la legge di Hooke, considerando il caso unidimensionale per cui formula_29, la soluzione dell'equazione di moto \u00e8 un'oscillazione periodica di periodo formula_30, detta oscillazione armonica, oppure moto armonico.\nDinamica di un corpo rigido attorno a un asse fisso.\nNel caso di un corpo rigido di massa formula_6, vincolato a un particolare asse di rotazione formula_32, l'equazione del moto assume la forma:\nessendo formula_34 il momento meccanico e formula_35 il momento angolare entrambi rispetto all'asse formula_32. Poich\u00e9 il momento angolare pu\u00f2 essere espresso in funzione del momento di inerzia del corpo\nessendo formula_38 la velocit\u00e0 angolare istantanea di rotazione attorno all'asse formula_32, se non varia la massa o la distribuzione della massa intorno all'asse di rotazione, allora il momento di inerzia non cambia durante il moto, quindi l'equazione di moto pu\u00f2 essere scritta nella forma:\nessendo formula_41 l'accelerazione angolare.\nDinamica e leggi di conservazione.\nLa dinamica pu\u00f2 essere formulata in modo complementare rispetto all'equazione del moto attraverso le leggi di conservazione:"}
{"id": "60547", "revid": "125011845", "url": "https://it.wikipedia.org/wiki?curid=60547", "title": "Amplificatore", "text": "Un amplificatore, in elettronica e telecomunicazioni, \u00e8 un dispositivo atto a variare l'ampiezza di un segnale di un fattore moltiplicativo comunemente indicato come guadagno (A), solitamente espresso in dB.\nSi tratta di un dispositivo di tipo \"attivo\" (alimentato), ovvero che assorbe energia per ottenere la suddetta funzionalit\u00e0 di amplificazione, che di fatto significa aumento dell'energia del segnale. Pi\u00f9 specificamente, un generico amplificatore (lineare) ha un ingresso a cui \u00e8 applicato il segnale da amplificare ed una uscita da cui viene prelevato il segnale amplificato, di ampiezza pari ad A volte il segnale originale. Se il guadagno dell'amplificatore non \u00e8 costante, ma varia in base a determinate caratteristiche del segnale, si parla di amplificatore \"non lineare\". Il loro uso si rende spesso necessario per far fronte all'eccessiva attenuazione del segnale lungo il canale di comunicazione o in generale nel sistema in cui esso transita.\nDescrizione.\nDi solito, si parla di amplificatori in elettronica, considerando come segnale una tensione o una corrente: la casistica degli amplificatori elettronici \u00e8 molto vasta.\nSe non c'\u00e8 una fonte di energia esterna, l'aumento della grandezza da amplificare viene ottenuto a spese di qualche altra caratteristica del segnale, e quindi l'apparecchio \u00e8 un \"trasformatore\" e non un amplificatore in senso stretto: per esempio, una leva non pu\u00f2 essere considerata un amplificatore.\nGli amplificatori non sono limitati al campo dell'elettronica: anche il servosterzo di un'auto \u00e8 un esempio di amplificatore di determinati \"segnali\" in ingresso.\nIn telecomunicazioni, l'amplificatore \u00e8 un componente essenziale all'interno di un sistema di telecomunicazioni, ovvero, nei dispositivi di ricetrasmissione, spesso presente sia in trasmissione che in ricezione per far fronte all'eccessiva attenuazione del segnale lungo il canale di comunicazione. Posto in trasmissione anzich\u00e9 in ricezione, ha il vantaggio di amplificare solo il segnale utile e non il rumore introdotto dal canale, aumentando cio\u00e8 il rapporto segnale/rumore in ricezione. In casi particolari, come le radiocomunicazioni, si ha la necessit\u00e0 di un'amplificazione distribuita anche in ricezione per diminuire il rischio elettromagnetico connesso ad eccessiva potenza in trasmissione. Il loro uso \u00e8 diffuso ad esempio anche nelle reti di trasporto, cio\u00e8 nelle comunicazioni cablate su lunghe tratte in fibra ottica sotto forma di amplificatori ottici. Spesso, in tali ambiti si parla di amplificatori di \"booster\" come quegli amplificatori in uscita dal trasmettitore, di \"pre-amplificatori\" come quegli amplificatori in ingresso al ricevitore e di \"amplificatori di linea\" come quegli amplificatori utilizzati nella tratta interna o linea di trasmissione.\nTipologie.\nAmplificatori elettronici.\nGli amplificatori elettronici hanno un vasto campo di applicazioni, dall'amplificazione di deboli segnali elettrici in uscita da un trasduttore al pilotaggio di motori elettrici, dai sistemi di trasmissione radiotelevisiva e telefonia mobile alle apparecchiature per amplificare il suono; quest'ultima \u00e8 forse la tipologia pi\u00f9 diffusa e conosciuta, quella presente in tutti gli impianti audio, stereofonici, monofonici, piccoli, medi e grandi. Nell'alta fedelt\u00e0 di classe elevata, l'amplificatore pu\u00f2 essere composto da due apparecchi distinti collegati in cascata: il preamplificatore e il finale di potenza. Il primo si incarica di aumentare di una certa misura il livello in tensione del segnale da amplificare, pur non essendo in grado di fornire in uscita correnti elevate, mentre il secondo, oltre ad amplificare la tensione, \u00e8 anche in grado di fornire la corrente necessaria agli altoparlanti o ai sistemi di altoparlanti collegati all'uscita, pilotandoli con una potenza adeguata a ottenere il livello acustico desiderato-\nBlocco amplificatore.\nNella progettazione di apparecchiature elettroniche complesse, costituite da molteplici funzioni circuitali interagenti fra di loro (pensiamo a un oscilloscopio o a un hard disk), il costruttore, per agevolarne il progetto, l'ingegnerizzazione ed i successivi interventi di manutenzione, usa suddividere l'intero schema elettrico dell'apparecchio in blocchi distinti fra di loro, ognuno preposto a svolgere una precisa funzione. Fra questi, possono esserci uno o pi\u00f9 circuiti di amplificazione ognuno dei quali, nella documentazione tecnica fornita dal costruttore, sar\u00e0 identificato secondo la funzione svolta.\nUn esempio di apparecchio complesso contenente pi\u00f9 circuiti amplificatori \u00e8 l'obsoleto televisore a tubo catodico; uno di questi serve ad amplificare il debole segnale proveniente dall'antenna, un secondo serve ad amplificare il segnale audio necessario per gli altoparlanti, un terzo serve ad amplificare il segnale costituente l'immagine, prima di essere inviata alle bobine di deflessione poste sul collo del tubo catodico. Sono circuiti che funzionano con tensioni, correnti e frequenze diverse, ma sono tutti circuiti amplificatori.\nAmplificatori di portata.\nGli amplificatori di portata sono amplificatori con una portata variabile al variare del segnale inviato dei pickup.\nEfficienza.\nOgni amplificatore, a seconda della sua classe di funzionamento ha un'efficienza teorica massima, determinata nel seguente modo: si applica in ingresso il massimo segnale sinusoidale tale che in uscita si abbia la massima potenza senza distorsione; si misura la potenza sul carico; si misura la potenza erogata dall'alimentatore. Si calcola il rapporto fra la potenza ricevuta dal carico e la potenza erogata."}
{"id": "60549", "revid": "606039", "url": "https://it.wikipedia.org/wiki?curid=60549", "title": "Lupo cerviere", "text": ""}
{"id": "60551", "revid": "606039", "url": "https://it.wikipedia.org/wiki?curid=60551", "title": "Cerviere", "text": ""}
{"id": "60555", "revid": "599013", "url": "https://it.wikipedia.org/wiki?curid=60555", "title": "Cinematica", "text": "La cinematica (dal termine francese \"cin\u00e9matique\", coniato dal fisico Andr\u00e9-Marie Amp\u00e8re dal greco \u03ba\u03af\u03bd\u03b7\u03bc\u03b1 -\u03b1\u03c4\u03bf\u03c2, kinema -atos = \u00abmovimento\u00bb, derivato a sua volta dal verbo \u03ba\u03b9\u03bd\u03ad\u03c9, kineo = \u00abmuovo\u00bb) \u00e8 quel ramo della meccanica newtoniana che si occupa di descrivere quantitativamente il moto dei corpi, ricorrendo esclusivamente alle nozioni di spazio e di tempo, indipendentemente dalle cause (forze) del moto stesso, compito invece della dinamica.\nStoria.\nLa cinematica moderna nasce con gli studi di Galileo Galilei, ma la sua definizione moderna, che utilizza i principi di calcolo infinitesimale, si pu\u00f2 datare all'allocuzione di Pierre Varignon il 20 gennaio 1700 davanti all'Accademia Reale delle Scienze di Parigi. Nella seconda met\u00e0 del XVIII secolo viene arricchita dai contributi di Jean Le Rond d'Alembert e Andr\u00e9-Marie Amp\u00e8re. Con la Teoria della relativit\u00e0 di Albert Einstein nel 1905 ha inizio la cinematica relativistica.\nDescrizione.\nConcetti base.\nPer studiare nella maniera pi\u00f9 generale possibile il moto di un corpo si inizia a trattarlo come se fosse un semplice punto geometrico, cio\u00e8 un corpo di dimensioni trascurabili rispetto allo spazio in cui si muove. In cinematica tale punto \u00e8 detto anche \"punto materiale\" o \"particella\". Procedendo da tale astrazione \u00e8 possibile studiare il moto di corpi pi\u00f9 complessi quali fluidi e corpi rigidi.\nA tale punto generico si associa una coordinata in un riferimento cartesiano. Esso \u00e8 detto sistema di riferimento. In questo modo la posizione del corpo pu\u00f2 essere individuata da un vettore, detto per questo \"vettore posizione\" che parte dall'origine del sistema di riferimento e arriva fino al punto di cui si vuole studiare il moto.\nPoich\u00e9 il punto si muove \u00e8 necessario anche specificare una coordinata temporale nel quale si trovi il punto. Esso \u00e8 dunque definito da quattro grandezze, tre coordinate spaziali e una temporale, tutte in uno spazio vettoriale. Per questo motivo la cinematica \u00e8 anche detta geometria del movimento. L'insieme delle posizioni che assume il corpo nel tempo \u00e8 detta traiettoria. Lo scopo della cinematica \u00e8 dunque determinare l'equazione del moto e, in particolare, la legge oraria, cio\u00e8 la funzione formula_1 che descrive la posizione in funzione dell'istante di tempo.\nVelocit\u00e0.\nPer descrivere il moto del corpo in maniera pi\u00f9 dettagliata si definisce la velocit\u00e0, ovvero la derivata prima della legge oraria rispetto al tempo:\nSe \u00e8 nota la velocit\u00e0 di un corpo \u00e8 possibile determinare la sua legge oraria risolvendo l'equazione differenziale precedente. In questo modo si ottiene la seguente formula:\nAccelerazione.\nPoich\u00e9 non sempre la velocit\u00e0 \u00e8 costante \u00e8 possibile definire la variazione di velocit\u00e0 rispetto al tempo. Tale grandezza \u00e8 detta accelerazione.\nAnalogamente a prima se \u00e8 nota l'accelerazione di un corpo \u00e8 possibile determinare l'equazione della velocit\u00e0 formula_5 risolvendo l'equazione differenziale precedente. In questo modo si ottiene la seguente formula:\nSi deduce che se \u00e8 nota l'accelerazione si possono conoscere la velocit\u00e0 e la posizione conoscendo per\u00f2 anche le condizioni iniziali del moto, cio\u00e8 la velocit\u00e0 e la posizione all'istante iniziale formula_7 (formula_8 e formula_9).\nDerivate successive.\nQuando l'accelerazione non \u00e8 costante, il moto \u00e8 detto \"vario\" e si possono studiare le sue derivate rispetto al tempo. Allo stato attuale, anche in ambito anglosassone, non c'\u00e8 un accordo comune per i nomi della derivate oltre l'accelerazione, al punto di esser state definite \u00ab\"qualcosa di alquanto faceto\"\u00bb poich\u00e9, tolto lo strappo formula_10, la derivata terza dello spostamento, in inglese la derivata quarta, quinta e sesta vengono chiamate, in maniera un po' scherzosa, Snap, Crackle e Pop, indicate con formula_11, formula_12 e formula_13, (adattate in italiano con sbalzo, crepitio e schiocco) in onore delle omonime mascotte dei cereali Rice Krispies. Tuttavia le derivate della posizione successive all'accelerazione, in genere, non sono di grande interesse fisico.\nTipologie del moto.\nIntroducendo delle ipotesi sull'andamento della velocit\u00e0 e dell'accelerazione \u00e8 possibile trovare la legge oraria di vari tipi di moto e da essa si trova la traiettoria. Ad esempio se si impone che il vettore velocit\u00e0 sia costante si ottiene un moto rettilineo uniforme. I principali tipi di moto sono:\nMoti relativi.\nLa cinematica si occupa anche di determinare la posizione, la velocit\u00e0 e l'accelerazione di un generico punto in un sistema di riferimento, detto formula_14 in moto rispetto ad un altro fisso detto formula_15, in cui tali grandezze sono gi\u00e0 note. \nPosizione.\nDetta formula_16 la posizione del punto rispetto ad formula_15 e formula_18 la posizione dell'origine di formula_14 rispetto a formula_15 la posizione del punto formula_21 rispetto a formula_14 \u00e8:\nVelocit\u00e0.\nDerivando la relazione precedente rispetto al tempo si ottiene la relazione per le velocit\u00e0. Applicando la relazione di Poisson si trova:\nDa questa formula deriva la relazione della composizione delle velocit\u00e0.\nAccelerazione.\nDerivando nuovamente la formula precedente si trova l'accelerazione del corpo rispetto ad formula_14:\nL'ultime termine \u00e8 detto accelerazione di Coriolis.\nCinematica relativistica.\nCon la relativit\u00e0 ristretta di Einstein si ebbe una riscrittura delle leggi della cinematica classica. Per la relativit\u00e0, infatti, nessun corpo, in alcun sistema di riferimento, pu\u00f2 avere una velocit\u00e0 maggiore di quella della luce. Da questo postulato \u00e8 necessario riformulare le equazioni del moto relativo. Tuttavia alle velocit\u00e0 alle quali ci muoviamo gli effetti relativistici sono trascurabili."}
{"id": "60556", "revid": "116944", "url": "https://it.wikipedia.org/wiki?curid=60556", "title": "Britannia Romana", "text": ""}
{"id": "60559", "revid": "1226", "url": "https://it.wikipedia.org/wiki?curid=60559", "title": "Et\u00e0 Elisabettiana", "text": ""}
{"id": "60560", "revid": "115488809", "url": "https://it.wikipedia.org/wiki?curid=60560", "title": "Meccanica dei fluidi", "text": "In fisica la meccanica dei fluidi \u00e8 il ramo della meccanica del continuo che studia le propriet\u00e0 dei fluidi, cio\u00e8 liquidi, vapori e gas, e anche alcune fasi di sostanze che non hanno struttura cristallina come i solidi, pseudocristallina come i liquidi e che non sono aeriformi: sono i cosiddetti materiali amorfi.\nDescrizione.\nIn generale i fluidi sono considerati i materiali che hanno la capacit\u00e0 di variare con continuit\u00e0 la loro forma adattandosi al contenitore, ed ecco perch\u00e9 i liquidi, i vapori e i gas sono trattati come fluidi. La meccanica dei fluidi si compone di due grandi sotto-branche:\nI liquidi sono caratterizzati dall'avere volume proprio e densit\u00e0 molto simili a quelle dei solidi, il che significa che a livello microscopico si hanno comunque piccole distanze tra le molecole e elevate forze di interazione. Questa \u00e8 la differenza fondamentale con gli aeriformi che invece hanno una densit\u00e0 piccola e quindi una bassa interazione molecolare che li rende espandibili in qualsiasi volume.\nIn generale le affinit\u00e0 con i solidi finiscono qui. I fluidi infatti possono subire deformazioni elastiche come i solidi, ma anche di scorrimento e quindi deformazioni plastiche. Ci\u00f2 \u00e8 particolarmente evidente per i liquidi ed \u00e8 sempre dovuto alle caratteristiche microscopiche dei fluidi, per le quali le molecole che li compongono non hanno posizioni fisse nello spazio ma possono muoversi le une rispetto alle altre con velocit\u00e0 relative diverse.\nAltre caratteristiche dei fluidi e in particolare dei liquidi sono l'omogeneit\u00e0 e l'isotropia. L'omogeneit\u00e0 riguarda la composizione del fluido cio\u00e8 esso deve essere costituito da una sola specie molecolare. Ovviamente lo studio della meccanica dei fluidi si complica notevolmente per i fluidi non omogenei. L'isotropia \u00e8 una caratteristica pi\u00f9 generale e riguarda le propriet\u00e0 di deformazione, elasticit\u00e0, propagazione, etc., che devono essere le stesse in ogni direzione.\nUn'eccezione ai liquidi ordinari che posseggono queste due importanti propriet\u00e0, sono alcune sostanze che presentano fasi intermedie tra solida e liquida generalmente chiamati cristalli liquidi, usati in molte applicazioni tecnologiche.\nLa meccanica dei fluidi ha molte applicazioni in diversi campi, come l'ingegneria navale, l'aeronautica o lo studio della circolazione del sangue (emodinamica).\nTrova molte applicazioni anche nella vita quotidiana; ci basti pensare che il carburatore della nostra autovettura, la pompa di scarico della nostra lavatrice, l'aspirapolvere, tutto il circuito idrico della nostra casa sono progettati e realizzati tenendo conto di leggi quali il principio di Archimede, l'equazione di Bernoulli, la legge di Torricelli, etc.."}
{"id": "60561", "revid": "785863", "url": "https://it.wikipedia.org/wiki?curid=60561", "title": "Nonna Papera", "text": "Nonna Papera (\"Grandma Duck\"), meno nota con il nome proprio di Elvira Coot, \u00e8 un personaggio immaginario dei fumetti e dei cartoni animati della Disney, nonna paterna di Paperino e bisnonna di Qui, Quo e Qua. Nonostante il suo cognome inglese significhi folaga, \u00e8 rappresentata come un'anatra bianca, al pari di tutti i suoi parenti.\nGenesi e caratterizzazione del personaggio.\nIspirandosi a sua suocera (tale Donnie M. Wheaton), Al Taliaferro fa esordire il personaggio come nonna di Paperino nella striscia del 27 settembre 1943, anche se era gi\u00e0 stato menzionato nel 1934 in alcune tavole domenicali trasposizioni del cortometraggio \"La gallinella saggia\"; se ne era visto un ritratto in casa di Paperino anche nella striscia dell'11 agosto 1940.\nAbita in una fattoria fuori Paperopoli insieme al suo aiutante Ciccio, ma tale accostamento \u00e8 esclusivo dei \"comic book\"; nelle strisce giornaliere originarie infatti, gli autori Karp e Taliaferro non li affiancarono mai, n\u00e9 mai rivelarono il nome di battesimo, indicandola semplicemente come \"nonna\". Pioniera, papera forte, cuoca sopraffina, sposata con Humperdink Duck, detto anche \"Dabney\", abita in una fattoria alla periferia di Paperopoli; questo ultimo aspetto e il fatto di avere il nipote fannullone Ciccio come assistente sono dovuti a Riley Thomson a partire dalla storia \"I tre paperini e Nonna Papera\" (1950), ma comunque egli non \u00e8 il solo a lavorare sul personaggio, e ci\u00f2 porta a differenze nella sua caratterizzazione a seconda degli autori. Spesso Barks ritrae il personaggio in una casa poco fuori citt\u00e0 e non in una fattoria, come si pu\u00f2 vedere nella natalizia \"Paperino e i doni inattesi\" (1950). In storie lunghe di Barks, invece, il personaggio far\u00e0 solo delle piccole apparizioni, come in \"Zio Paperone e la fonte della giovinezza\" (1960), da cui comunque emerger\u00e0 che non ha una parentela stretta con Paperon de' Paperoni.\nIl nome \"Elviry\" venne introdotto da Riley Thomson nella storia del 1950 \"Il compleanno di Nonna Papera\"; successivamente Carl Fallberg nella storia del 1953 \"Nonna Papera a Hollywood\", disegnata da Frank McSavage, le d\u00e0 invece il nome \"Abigail Duck\", che in Italia divenne Rita Papera. Il nome Abigail viene impiegato una seconda volta nella storia \"Topolino e la ferrovia Toccaferro\" del 1955, scritta sempre da Fallberg e disegnata da Paul Murry. Anche Murry ha usato molto il personaggio, e il ricco corpus di storie americane che la vedono protagonista ha contribuito a creare la versione di Nonna Papera che conosciamo oggi: da papera burbera e retrograda che era nelle strisce originarie, si addolcisce progressivamente in amorevole e paziente vecchina, vera \"capofamiglia\" del clan dei paperi insieme a Paperone.\nLa prima storia di produzione italiana in cui appare \u00e8 \"Paperino e le onorificenze\" (1952) di Luciano Bottaro. Nella storia \"Paperino e la vecchia ricevuta\" (1967), di Carlo Chendi e Luciano Gatto, il suo nome di battesimo viene detto essere \"Genoveffa Papera\". Riallacciandosi al personaggio di Thomson, gli autori italiani coniugano una versione grintosa e forte della nonna, interpretazione presente anche nella versione di Rodolfo Cimino, mentre gli altri autori nel corso dei decenni la rendono sempre pi\u00f9 dolce e bonaria come avvenuto nei fumetti americani. Insieme a Nino Russo, Cimino scrive molte storie sul passato del personaggio, ma anche la serie \"Nonna Papera e i racconti intorno al fuoco\", in cui Elvira Coot racconta ai parenti riuniti storie e leggende del folclore contadino e/o dei tempi dei pionieri. Molti autori italiani, a cominciare da Guido Martina e Abramo Barosso fin dagli anni sessanta, la ritennero sorella di Paperone; anche Marco Rota in \"Buon compleanno Paperino!\" (1984), lascia intendere che Elvira e Paperone siano fratello e sorella: ci\u00f2 non emerge invece nei fumetti statunitensi, in cui i due interagiscono sempre con un certo distacco.\nSecondo un'interpretazione consolidatasi negli anni, e originariamente nata in storie americane come \"Questa \u00e8 la tua vita, Paperino\" (1960) o \"Nonna Papera la mattacchiona\" (1964) di Tony Strobl, Paperino sarebbe cresciuto nella fattoria di Nonna Papera, versione ripresa in Italia dalla storia biografica realizzata da Rota, e su cui alla fine degli anni novanta venne impostata la serie di \"Paperino Paperotto\", nella quale si apprende che la fattoria \u00e8 ubicata nel borgo campagnolo di Quack Town. In questa serie di storie si lascia intendere inoltre che i rapporti tra Paperone e la sua famiglia fossero migliori di quanto, invece, si evince dalla \"Saga di Paperon de Paperoni\" di Don Rosa: il Paperone di mezza et\u00e0 era conosciuto alla fattoria e addirittura la frequentava ogni tanto, mentre nella Saga i rapporti vengono a troncarsi gi\u00e0 al suo ritorno a Paperopoli, e il piccolo Paperino incontra lo zio una volta per poi rivederlo solo da adulto. Nelle primissime storie della serie, come \"Paperino Paperotto e un cent per Millicent\" (1999), Nonna Papera \u00e8 ancora considerata sorella di Paperone.\nParentele.\nGli alberi genealogici creati da Carl Barks e Don Rosa, insieme alla \"Saga di Paperon de' Paperoni\" di quest'ultimo, definiscono le parentele di Nonna Papera. Sorella di Casey e figlia di Clinton, fondatore delle Giovani Marmotte, \u00e8 la nipote di Cornelius Coot, il fondatore di Paperopoli. Sposata, come detto, con Humperdink, ha tre figli: Eider Duck, padre di Paperoga e Abner \"Chiarafonte\" Duck, il forzuto di famiglia; Dafne Duck, madre di Gastone Paperone, anch'essa fortunatissima; Quackmore Duck, padre dei gemelli Della Duck e Paperino, pronto all'ira e sempre sull'orlo di una crisi di nervi (un po' come il figlio maschio). Ultima sua discendenza sono Qui, Quo e Qua, figli di Della, unione delle tre famiglie de Paperoni, Coot e Duck. \u00c8 prozia materna di Ciccio, poich\u00e9 \u00e8 la sorella del padre di sua madre.\nApparizioni nell'animazione.\nIl personaggio esord\u00ec in versione animata l'11 marzo 1960 nell'episodio della serie televisiva \"Walt Disney Presents \" \"La storia di Paperino\", in cui \u00e8 doppiata in inglese da June Foray e in italiano da Alina Moradei (nel primo doppiaggio del 1985) e da Germana Dominici (nel ridoppiaggio del 1990). L'episodio raffigura la sua grande difficolt\u00e0 nell'allevare Paperino, un anatroccolo cocciuto e irascibile dal momento in cui \u00e8 nato. Successivamente fece dei brevi cammei nel cortometraggio \"Canto di Natale di Topolino\" (1983) e nell'episodio di \"DuckTales - Avventure di paperi\" \"Sfida all'ultimo derby\" (1987)."}
{"id": "60562", "revid": "38120", "url": "https://it.wikipedia.org/wiki?curid=60562", "title": "Elvira Coot", "text": ""}
{"id": "60563", "revid": "124519763", "url": "https://it.wikipedia.org/wiki?curid=60563", "title": "Davide (nome)", "text": "Origine e diffusione.\nIl nome Davide deriva dal nome ebraico \u05d3\u05b8\u05bc\u05d5\u05b4\u05d3 (\"Dawid\"), basato probabilmente sul termine \u05d3\u05d5\u05d3 (\"dwd\"), letteralmente \"amato\", \"diletto\"; ha quindi significato analogo ai nomi Amato, Armas, Agapito, Abibo ed Erasmo.\nNome di tradizione biblica, \u00e8 portato da Davide, il secondo re d'Israele, protagonista di svariate vicende citate nell'Antico Testamento. Era ben diffuso in Inghilterra e in Scozia nel XII secolo, e da ancora prima in Galles, grazie alla venerazione verso san David, patrono del paese.\nIn Italia, secondo l'ISTAT, Davide \u00e8 stato il decimo nome maschile pi\u00f9 utilizzato per i nuovi nati nel 2006. \u00c8 rientrato fra i primi dieci anche negli Stati Uniti, nel periodo fra 1934 e il 1992.\nOnomastico.\nL'onomastico viene festeggiato in genere il 29 dicembre, in ricordo del re Davide; con questo nome si ricordano anche, alle date seguenti:"}
{"id": "60564", "revid": "1634065", "url": "https://it.wikipedia.org/wiki?curid=60564", "title": "Fluidostatica", "text": "La fluidostatica (o idrostatica o statica dei fluidi) \u00e8 una branca della meccanica dei fluidi che studia i fluidi in stato di quiete, cio\u00e8 ogni corpo continuo per cui sia valida la legge di Pascal con velocit\u00e0 media costante nel tempo e vettorialmente omogenea nello spazio.\nPressione.\nLa pressione non ha caratteristiche direzionali; essa \u00e8 una funzione scalare del punto che si considera all'interno del fluido e non dipende dall'orientazione della superficie su cui \u00e8 misurata. A dimostrazione di questa tesi vi \u00e8 il principio di solidificazione: si immagini un elemento di fluido separato dal resto da una superficie indeformabile (ad esempio un prisma a sezione triangolare); si supponga che il prisma sia in quiete sotto l'azione delle forze di pressione, ciascuna ortogonale alla superficie e costante. Tale condizione richiede l'equilibrio lungo gli assi perci\u00f2 valgono le seguenti relazioni:\nformula_1 \nEssendo formula_2 e formula_3 si verifica che formula_4, indipendentemente dal valore delle aree e dell'angolo.\nEquilibrio statico.\nIn fisica, un fluido in quiete si definisce in equilibrio statico se tutti gli elementi hanno accelerazione e velocit\u00e0 nulla in un sistema di riferimento inerziale: le forze devono pertanto avere risultante uguale a zero. Siccome sull'elemento formula_5 di fluido agiscono forze di pressione formula_6 e forze di volume formula_7, deve valere la seguente relazione formula_8 su tutti gli assi.\nForze di pressione.\nConsidero un cubetto di fluido di volume formula_9, con spigolo formula_10. La risultante delle forze di pressione lungo ciascun asse vale:\nformula_11\nformula_12\nformula_13\nQuesto pu\u00f2 essere riassunto in unica espressione, ovvero considerando la forza vettorialmente come somma delle componenti sugli assi: formula_14.\nForze di volume.\nRicordando la seconda legge della dinamica, la risultante delle forze di volume vale: formula_15.\nConsiderazioni finali.\nEquazione globale.\nL'equazione fondamentale dell'idrostatica esprime la conservazione della quantit\u00e0 di moto globale in un volume finito in cui sia valida la legge di Pascal, quindi ammette la discontinuit\u00e0 integrabile degli integrandi densit\u00e0, accelerazione esterna e gradiente di pressione. Per ottenere tale espressione basta osservare i risultati ottenuti in precedenza e sostituirli nell'espressione generalizzata formula_8.\nformula_17\nDa questo si ricava: formula_18. Questa equazione viene definita \"globale\" e stabilisce che la risultante delle forze di volume di un fluido statico \u00e8 uguale ed opposta alla spinta che agisce sulla superficie che lo delimita, logicamente dall'esterno verso l'interno. Da essa deriva la legge di Archimede.\nIn caso di forza di volume conservative \u00e8 possibile fare un'ulteriore studio di questa espressione. Sapendo che formula_19, si ottiene: formula_20, dove formula_21 \u00e8 energia potenziale per unit\u00e0 di massa.\nEquazione locale.\nLa legge di Stevino \u00e8 un'applicazione della condizione di equilibrio statico con forze di volume conservative: essa, infatti, considera l'azione del campo gravitazionale su un fluido. Seguono le considerazioni numeriche:\nformula_20\nformula_23\nformula_24\nformula_25\nQuest'ultima espressione viene chiamata forma locale ed \u00e8 valida nei punti di continuit\u00e0 degli integrandi densit\u00e0, accelerazione esterna e gradiente di pressione, e pu\u00f2 essere ricavata dalla legge di Pascal e dalla conservazione della quantit\u00e0 di moto locale. Se densit\u00e0 e accelerazione di gravit\u00e0 sono \"omogenei\" nel dominio, l'equazione si traduce in:\nformula_26\nNel caso in cui solo formula_27 sia costante non si pu\u00f2 pi\u00f9 trattare il fluido come incompressibile; sapendo che la massa si conserva formula_28 e che il modulo di compressibilit\u00e0 vale formula_29, seguono considerazioni matematiche:\nformula_30\nformula_31\nformula_32, questa espressione posso sostituirla nella condizione di conservazione della massa;\nformula_33\nformula_34\nTrovata l'espressione della densit\u00e0 al variare della pressione si pu\u00f2 calcolare l'integrale della forma locale:\nformula_35\nformula_36\nformula_37\nLegge di Pascal.\nIl principio di Pascal o legge di Pascal \u00e8 una legge della meccanica dei fluidi che stabilisce che, quando avviene un aumento della pressione in un punto di un fluido confinato, tale aumento viene trasmesso anche ad ogni punto del fluido all'interno del contenitore con la stessa intensit\u00e0 ma in direzione sempre perpendicolare alla parete del contenitore sulla quale il fluido esercita la pressione.\nPrincipio di Archimede.\nIn un fluido in equilibrio sotto l'azione della forza di gravit\u00e0 si isoli idealmente un volume finito di fluido formula_9. La risultante delle forze di pressione esercitate dal resto del fluido sulla parte isolata \u00e8 uguale ed opposta alla forza peso della stessa. Tale principio \u00e8 noto come \"principio di Archimede\".\nEquilibrio non inerziale.\nFluido in moto rettilineo uniformemente accelerato.\nSi consideri un fluido (in particolare un liquido) in un recipiente uniformemente accelerato. Ciascun elemento di liquido descrive una traiettoria rettilinea e quindi \u00e8 sottoposto a una forza parallela alla traiettoria stessa pari a formula_39. Per comprendere il fenomeno si fa riferimento al sistema concorde con il liquido accelerato, per il quale il liquido \u00e8 in equilibrio statico sotto l'azione delle forze di volume, formula_40 e formula_39, e delle forze di pressione dovute agli elementi di liquido circostanti.\nStabilite le condizioni a contorno \u00e8 possibile ottenere le seguenti considerazioni matematiche:\nformula_42\nInoltre si suppone che le forze di volume in gioco siano conservative, quindi si ottiene:\nformula_43\nConcludendo, da questo sistema \u00e8 possibile ricavare la condizione di equilibrio statico di un fluido in rotazione: formula_44, ovvero che formula_45. Per trovare l'equazione delle superfici isobare e quindi isopotenziali \u00e8 necessario considerare costante la pressione lungo di esse; facendo cos\u00ec si ottiene formula_46. Il termine formula_47 indica l'altezza massima del liquido in trascinamento e per trovare il suo valore si deve uguagliare il volume iniziale (liquido statico non in moto) al volume del liquido in trascinamento. Supponendo che il contenitore sia cubico con spigolo formula_48 si ottiene:\nformula_49\nformula_50\nformula_51\nformula_52, dove formula_53 \u00e8 il livello del liquido statico all'interno del contenitore cubico di spigolo formula_48.\nRiassumendo, l'equazione delle superfici isobare e isopotenziali di un fluido in trascinamento con accelerazione costante \u00e8 la seguente:\nformula_55 \nFluido in rotazione.\nSi consideri un fluido (in particolare un liquido) in un recipiente cilindrico posto in rotazione rispetto all'asse del cilindro (velocit\u00e0 angolare formula_56 costante). Ciascun elemento di liquido descrive un'orbita circolare e quindi \u00e8 sottoposto a una forza radiale, diretta verso l'asse di rotazione, pari a formula_57, dove formula_58 \u00e8 la distanza dell'elemento di massa formula_5 dalla asse di rotazione. Per comprendere il fenomeno si fa riferimento al sistema concorde con il liquido in rotazione, per il quale il liquido \u00e8 in equilibrio statico sotto l'azione delle forze di volume, formula_40 e formula_57, e delle forze di pressione dovute agli elementi di liquido circostanti.\nStabilite le condizioni a contorno \u00e8 possibile ottenere le seguenti considerazioni matematiche:\nformula_62\nInoltre si suppone che le forze di volume in gioco siano conservative, quindi si ottiene:\nformula_63\nConcludendo, da questo sistema \u00e8 possibile ricavare la condizione di equilibrio statico di un fluido in rotazione: formula_64, ovvero che formula_65. Per trovare l'equazione delle superfici isobare e quindi isopotenziali \u00e8 necessario considerare costante la pressione lungo di esse; facendo cos\u00ec si ottiene formula_66. Il termine formula_47 indica il minimo della parabola individuata sezionando il liquido in rotazione e per trovare il suo valore si deve uguagliare il volume iniziale (liquido statico non in moto) al volume del liquido rotazionale:\nformula_68\nformula_69\nformula_70, dove formula_53 \u00e8 il livello del liquido statico all'interno del cilindro e formula_72 \u00e8 il raggio del cilindro.\nRiassumendo, l'equazione delle superfici isobare e isopotenziali all'interno di un fluido in rotazione a velocit\u00e0 angolare costante \u00e8 la seguente:\nformula_73\nFenomeni di superficie.\nTensione superficiale.\nIn fisica la tensione superficiale di un fluido \u00e8 la tensione meccanica di coesione delle particelle sulla sua superficie esterna. Si possono proporre per studiare l'effetto della tensione sulla forma del menisco fluido e di una goccia dei modelli matematici presi dalla teoria dei gusci e dalla scienza delle costruzioni di volta architettonica. Corrisponde microscopicamente alla densit\u00e0 superficiale di energia di legame sull'interfaccia tra un corpo continuo e un materiale di un'altra natura, ad esempio un solido, un liquido o un gas. Non \u00e8 quindi assimilabile dimensionalmente ad uno sforzo interno (che \u00e8 dimensionalmente una \"forza\" per unit\u00e0 di superficie): nel Sistema internazionale si misura infatti in newton su metro (N/m).\nDal punto di vista \"termodinamico\" pu\u00f2 essere definita come il lavoro necessario per aumentare la superficie del continuo di una quantit\u00e0 unitaria.\nCapillarit\u00e0.\nLa capillarit\u00e0 \u00e8 l'insieme di fenomeni dovuti alle interazioni fra le molecole di un liquido e un solido sulla loro superficie di separazione. Le forze in gioco che si manifestano in tale fenomeno sono la coesione, l'adesione e la tensione superficiale.\nTermodinamica.\nIl primo principio della termodinamica declinato nell'idrostatica si traduce in una conduzione-convezione statica senza sorgente termica:\nquindi:\novvero, esplicitando i due termini:\ne applicando il teorema della divergenza:\novvero applicando la regola di Leibniz:\ne infine, considerando la conservazione della massa:\nche nei punti di continuit\u00e0 di tutte le grandezze coinvolte nell'integrando diventa l'equazione di reazione-trasporto-diffusione omogenea:\ndove:\nEsempi.\nFluido incomprimibile a riposo in un campo gravitazionale uniforme.\n\"Notazione\": nell'esempio che segue, si orienter\u00e0 l'asse spaziale secondo quello dell'accelerazione esterna gravitazionale (in senso verticale verso il basso: z cresce man mano che si scende).\nEssendo il fluido incomprimibile, esso trasmette integralmente gli sforzi. La pressione, ad una profondit\u00e0 z, risulta quindi dalla pressione p0 che esercita l'aria in superficie, e dal peso p della colonna d'acqua al di sopra della membrana.\nSupponiamo che la membrana sia orizzontale ed orientata verso l'alto, e che la sua area sia S.\nLa colonna d'acqua situata al di sopra ha volume S\u00b7z, quindi massa \u03c1\u00b7S\u00b7z se \u03c1 \u00e8 la densit\u00e0 dell'acqua.\nIl peso dell'acqua \u00e8 quindi:\ndove \"g\" \u00e8 l'accelerazione di gravit\u00e0, e la membrana \u00e8 dunque sottoposta ad una forza \"F\"\n\u00c8 questa variazione della pressione in funzione della profondit\u00e0 (Legge di Stevino) che crea la spinta di Archimede.\nQuando si considerano grandi variazioni di altitudine, non si pu\u00f2 pi\u00f9 considerare il campo di gravit\u00e0 come costante, g dipende dunque da z.\nE siccome il fluido \u00e8 un gas, non lo si pu\u00f2 pi\u00f9 considerare come incomprimibile, perci\u00f2 \u03c1 dipende da z; ma il fenomeno \u00e8 sensibile solo per variazioni di pressione significative, ed essendo piccolo \u03c1 nel caso di un gas, in questo caso interviene solo variazioni di z abbastanza grandi.\nLocalmente, per piccole variazioni dz di z, si pu\u00f2 ancora scrivere:\n\u00c8 necessario quindi integrare tale equazione:\nse si conosce la legge del gas, per esempio se si tratta di un gas perfetto, allora per una data massa m di gas, si pu\u00f2 ricavare il volume V alla pressione p, e quindi la massa volumica \u03c1 alla pressione p:\nse \u03c10 e p0 sono valori ad un'altitudine z0 di riferimento.\nNel caso dell'atmosfera, bisogna inoltre tenere conto della variazione di temperatura e di composizione con la quota.\nSpinta su una superficie piana.\nConsideriamo una superficie S che giace su un piano inclinato di un angolo \u03b1 sull'orizzontale; su questa superficie agisce la pressione di un liquido con un peso specifico \u03b3, a questo compete un piano dei carichi idrostatici. Le spinte esercitate dal liquido su ogni infinitesimo elemento della superficie piana valgono:\nEssendo tutte queste forze infinitesime parallele tra loro ammettono la possibilit\u00e0 di essere integrate ed avranno una spinta totale S che sar\u00e0 direttamente normale alla superficie, che vale:\nLa retta che interseca il piano dei carichi idrostatici col piano della superficie viene detta retta di sponda.\nIn altre parole la spinta su una generica superficie piana \u00e8 una forza normale diretta alla superficie stessa con un modulo pari al prodotto della pressione formula_94 nel suo baricentro per l'area della superficie.\n\u00c8 possibile ricavare:\nDove \"M\" \u00e8 il momento meccanico di A rispetto alla linea di sponda.\nPer poter calcolare il punto d'applicazione della spinta, cio\u00e8 il \"centro di spinta\", dobbiamo considerare due assi cartesiani, quello \"x\" coincide con una retta di massima pendenza del piano dove giace la superficie, e quello \"y\" coincidente con la retta di sponda.\nLe coordinate formula_96 ed formula_97 del centro di spinta rispetto al sistema di riferimento considerato sopra, si possono ricavare uguagliando i momenti delle risultanti attraverso gli integrali dei momenti delle spinte elementari. Poich\u00e9 le forze sono parallele, l'equilibrio sar\u00e0 dato da:\nSe consideriamo i due momenti di inerzia:\nPossiamo scrivere:\nQueste ultime formule ci mostrano:\nApplicazioni.\nSe consideriamo una superficie rettangolare con due lati orizzontali di lunghezza L, indicando con \"x\" una coordinata sulla linea di massima pendenza della superficie, il modulo della spinta lo possiamo scrivere come:\nDove integrando rappresentiamo l'area del diagramma delle pressione lungo una delle linee di massima pendenza. Integrando:\ndove:\nNel caso che il lato superiore del rettangolo \u00e8 sul piano dei carichi idrostatici, cio\u00e8 nel caso in cui h1 sia uguale a 0:\nPer calcolare quindi il punto di applicazione della spinta:\nSpinta su superfici curve.\nA differenza delle superfici piane, nel caso di superfici curve le spinte sui punti infinitesimi non sempre sono parallele tra di loro. La loro somma non \u00e8 in generale riconducibile ad un'unica forza, ma a due forze una verticale ed una orizzontale. Si prende una terna cartesiana con due assi su un piano orizzontale, \"x\" ed \"y\", ed un terzo verticale \"z\"; la spinta in ogni punto infinitesimo sar\u00e0:\nScomponendolo nelle tre direzioni avremo:\nDove formula_113 sono le proiezioni di dSx, dSy e dSz dell'infinitesima area dS sui tre piani che hanno per normale gli assi x, y e z. Possiamo anche scriverli come:\nSe sommiamo tutte le componenti elementari dell'intera superficie:\nChe ci dice:\nLa forza verticale sar\u00e0 data dal modulo:\nPossiamo comporre le due forse Fx ed Fy grazie al teorema di Pitagora, per trovare la forza orizzontale.\nLa spinta totale pu\u00f2 essere ricondotta al semplice calcolo di due spinte su superfici piane e determinando il peso di un volume del fluido. Nel caso in cui la superficie curva avesse una linea di contorno contenuta in un piano, la spinta esercitata su di essa sar\u00e0 individuata applicando l'equazione globale dell'equilibrio statico al volume in esame."}
{"id": "60565", "revid": "169529", "url": "https://it.wikipedia.org/wiki?curid=60565", "title": "Liberto", "text": "Un liberto \u00e8 una persona precedentemente schiavizzata che \u00e8 stata liberata dalla condizione di schiavit\u00f9, generalmente tramite mezzi legali. Storicamente, ad esempio sia nella Roma antica che negli Stati Uniti pre-Guerra Civile, le persone schiave venivano liberate per manomissione (libert\u00e0 garantita dal proprio padrone o proprietario) o emancipazione (libert\u00e0 garantita come parte di un gruppo pi\u00f9 ampio). Uno schiavo che fuggiva illegalmente dalla propria situazione di forzosa servit\u00f9 era invece considerato reo, e chiamato fuggitivo.\nNella Roma antica, in particolare, un liberto era uno schiavo affrancato che generalmente continuava a vivere nella casa del \"patronus\" e aveva nei suoi confronti doveri di rispetto e obblighi di natura economica.\nLo \"status libertatis\".\nGli uomini liberi erano o \"ingenui\" (condizione giuridica e sociale di chi era nato libero, ovvero di chi, essendo nato da padre libero, era perci\u00f2 libero lui stesso) o \"liberti\". I \"liberti\" erano quelle persone che erano state liberate dalla servit\u00f9 legale (\"qui ex justa servitute manumissi sunt\", Gaio, I, 11).\nUno schiavo affrancato era \"libertus\" (cio\u00e8 \"liberatus\") nei confronti del suo padrone; rispetto alla classe alla quale apparteneva dopo l'affrancamento, era un \"libertinus\". Svetonio aggiunge, infine, un particolare sullo stato di \"libertinus\":\nL'affrancazione.\nC'erano vari modi di ottenere la \"manumissio\":\nLo \"ius praetorium\" introdusse nuove forme di \"manumissio\":\nSe lo schiavo liberato aveva pi\u00f9 di 30 anni, se era di propriet\u00e0 quiritaria del suo padrone, se era liberato in forma appropriata (\"legitime, juxta et legitima manumissione\"), egli diventava un \"civis Romanus\": se anche solo una di queste condizioni mancava, allora diventava un \"latinus\", e in alcuni casi solo un \"peregrinus dediticius\".\n\"Manumissio\".\nEra la rinuncia del padrone alla potest\u00e0 che egli aveva sullo schiavo. Il termine che designava la \"potestas\" nell'antichissimo diritto era appunto \"manus\", anche se giuridicamente era conosciuta come \"dominica potestas\".\nCon la \"manumissio\", come osserva Ulpiano, si creavano tre tipi di Liberti: i \"Cives Romani\", i \"Latini Juniani\", e i \"Dediticii\".\nOriginariamente, gli schiavi erano liberati in modo da non diventare \"cives Romani\" e pertanto restavano ancora schiavi; ma il \"Pretore\" li prese sotto la sua protezione e mantenne la loro libert\u00e0, bench\u00e9 non potesse renderli \"cives Romani\".\nLa \"Lex Iunia Norbana\" disciplin\u00f2 la posizione equivoca degli schiavi manomessi gi\u00e0 contemplata nel diritto onorario.\nGaio Giunio Norbano, console romano, \u00e8 ancor oggi ricordato per essere stato l'estensore della \"Lex Iunia Norbana\": con questa legge, per la prima volta nella storia dell'umanit\u00e0, ad uno schiavo veniva riconosciuta la possibilit\u00e0 di diventare un uomo libero, sia pure con alcune limitazioni.\nLa \"Lex Junia Norbana\" confer\u00ec infatti agli schiavi uno \"status\" sociale limitato, che si esprimeva con la locuzione \"Latini Juniani\": erano chiamati Latini, dice Gaio, perch\u00e9 erano messi allo stesso livello dei \"Latini Coloniarii\", e \"Juniani\" perch\u00e9 la \"Lex Junia\" dava loro la libert\u00e0, invece prima erano schiavi \"ex jure Quiritium\".\nI \"Latini Juniani\" avevano alcune incapacit\u00e0 particolari: la \"Lex Junia\" non dava loro il potere di fare testamento, n\u00e9 di acquisire propriet\u00e0 per testamento, n\u00e9 di essere nominati \"tutores\" in un testamento.&lt;br&gt;\nInoltre, essi non potevano ricevere eredit\u00e0 n\u00e9 come \"heredes\" n\u00e9 come \"legatarii\", ma potevano ricevere eredit\u00e0 come \"fideicommissum\" (Gaio, I, 24).\nTale limitazione verr\u00e0 tolta dall'imperatore Giustiniano.\nI figli dei liberti erano \"ingenui\" (liberi), ma non potevano avere diritti nobiliari; e i discendenti dei liberti erano talvolta insultati per le loro origini servili. Solo la terza generazione dei discendenti dei \"liberti\" erano uomini \"liberi\".\nI rapporti con il \"patronus\".\nDopo la \"manumissio\", il padrone (\"dominus\") diventava \"patronus\", cio\u00e8 protettore del liberto.&lt;br&gt;\nIl nuovo vincolo comportava l'obbligo reciproco degli alimenti, l'obbligo di prestazioni gratuite di manodopera da parte del liberto (\"operae\") e altre cose che in sostanza si presentavano come anticamera dei medioevali rapporti di servaggio. I doveri del liberto prevedevano anche l\"'obsequium\" (deferenza verso il \"patronus\" includente anche la \"salutatio\" mattutina) e i \"bona\" (il diritto di successione del \"patronus\" se il liberto muore senza figli dopo la manomissione). Per il liberto ingrato era prevista la \"revocatio in servitutem\" (riconduzione in schiavit\u00f9), mentre il \"patronus\" poteva essere privato dei suoi diritti patronali se veniva meno agli obblighi alimentari verso il liberto, se lo accusava di un delitto capitale o se voleva ottenere guadagni dalle \"operae\" del liberto stesso..&lt;br&gt;\nLo Stato comunque temeva un'eccessiva liberazione di schiavi, perch\u00e9 sapeva bene che essi avrebbero ingrossato la massa della plebe, il cui mantenimento gravava sulla pubblica annona. Di qui la limitazione al 5% del totale posseduto, nonch\u00e9 il divieto di liberare schiavi sotto i 18 anni o il divieto di riscattarsi prima dei 30.&lt;br&gt;\nUn'altra limitazione era che i padroni al di sotto dei ventun anni non potevano liberare schiavi.\nI diritti dei \"liberti\".\nIl liberto poteva svolgere attivit\u00e0 economiche indipendenti, ma il padrone poteva esigere sempre delle \"corv\u00e9es\" sui suoi terreni o nella sua abitazione, oppure pretendere dei doni in occasione di festivit\u00e0.&lt;br&gt;\nGeneralmente, i liberti continuavano ad abitare presso la casa padronale e venivano ammessi alla distribuzione gratuita di frumento, alimenti vari, denaro.&lt;br&gt;\nAugusto arriv\u00f2 ad autorizzare i matrimoni tra liberi e liberti. Tiberio diede la cittadinanza ai liberti pompieri antincendio, a condizione che si arruolassero nell'esercito. Claudio concesse la cittadinanza ai liberti che coi loro risparmi avessero armato le navi commerciali. Nerone attribu\u00ec la cittadinanza a quelli che avessero impiegato capitali nell'edilizia e Traiano a quelli che avessero aperto dei forni.&lt;br&gt;\nIn certe circostanze l'affrancamento dello schiavo \u00e8 deciso dall'autorit\u00e0 pubblica: il \"patronus\" viene allora indennizzato. Il liberto non gode del \"ius honorum\", cio\u00e8 dell'accesso alle magistrature. La \"restitutio natalium\" (restituzione dei diritti di nascita) \u00e8 una decisione dell'imperatore presa con il consenso del \"patronus\": essa comporta l'estinzione dei diritti del \"patronus\". Da molti documenti epigrafici sappiamo poi che in molte citt\u00e0 esistevano collegi di \"Augustales\", composti da liberti, con il compito di organizzare giochi o sacrifici.\nNell'onomastica il liberto prende il \"praenomen\" e \"nomen gentilicium\" del \"patronus\"; il \"cognomen\" \u00e8 il suo vecchio nome da schiavo. Prima del cognomen \u00e8 indicato, al genitivo, il \"praenomen\" del suo ex-padrone che \u00e8 diventato suo \"patronus\", seguito dalla parola \"libertus\", abbreviato in \"l(ibertus)\" o \"lib(ertus)\". Per esempio, \"Caius Iulius C. lib(ertus)\" \"Hermes\" \u00e8 il liberto di \"C. Iulius\" che, da schiavo, si chiamava \"Hermes\".\nSi conoscono rinomati liberti: Antonia Filematio, al servizio degli Antoni nel 13 a.C., capace di fare affari in Egitto; G. Cecilio Isidoro che nell'8 a.C. possedeva enormi latifondi e 4116 schiavi; Roscio, commediante, che ricevette da Silla l'alta onorificenza dell'anello d'oro; Narciso e Pallante furono arbitri di molte carriere militari e politiche; Mena la cui superbia fu schernita dal poeta Quinto Orazio Flacco (epodo IV); Orazio stesso era figlio di un liberto, esattore di aste pubbliche; nel Satyricon di Petronio il personaggio di Trimalcione che vanta l'acquisizione di grandi ricchezze aumentate poi con il prestito di denaro ad usura; Epafrodito, il ricchissimo segretario di Nerone; il filosofo Epitteto, gi\u00e0 schiavo di Epafrodito stesso; Marcia, la concubina di Commodo. Il padre dell'imperatore Diocleziano era un liberto greco-illirico, scriba di un senatore."}
{"id": "60567", "revid": "22774", "url": "https://it.wikipedia.org/wiki?curid=60567", "title": "Decibel", "text": "Il decibel (simbolo \u33c8) \u00e8 la decima parte del bel (simbolo B): 10\u00a0\u33c8 = 1\u00a0B ed \u00e8 un'unit\u00e0 di misura logaritmica del rapporto fra due grandezze omogenee (es. due potenze, due pressioni, due potenziali elettrici). Il valore ottenuto da un logaritmo \u00e8 per definizione un numero puro (adimensionale), ma vi pu\u00f2 essere associata un'unit\u00e0 di misura per indicare la base del logaritmo utilizzato. Il bel \u00e8 ormai caduto in disuso. Altre unit\u00e0 logaritmiche di uso comune sono il neper (logaritmo naturale in base e), il bit, il nat e l'hartley usate nella teoria dell'informazione.\nDescrizione.\nUna misura del rapporto fra due grandezze \u00e8 pi\u00f9 rappresentativa se espressa in scala logaritmica. Infatti una propriet\u00e0 per la scelta di una determinata misura \u00e8 la sua additivit\u00e0: per esempio, aggiungendo una massa di a un'altra massa di 1\u00a0kg si ottiene una massa di 2\u00a0kg; accostando in linea due regoli lunghi si ottiene un oggetto lungo 2\u00a0m. Ma se il rapporto fra una grandezza A e una grandezza B \u00e8 10 e il rapporto fra B e una terza grandezza C \u00e8 ancora 10, il rapporto fra A e C non \u00e8 20, bens\u00ec 100. Definendo la misura di un rapporto con il suo logaritmo si ottiene una quantit\u00e0 additiva.\nUn rapporto misurato in bel si definisce come il logaritmo in base 10 del rapporto stesso. Dire che un rapporto \u00e8 di 1 bel equivale quindi a dire che il rapporto stesso \u00e8 di 10:1.\nIl rapporto espresso in bel fra due numeri o due grandezze fisiche omogenee, \"N\"1 e \"N\"2, resta quindi definito come:\nCos\u00ec facendo per\u00f2 risulterebbero valori troppo piccoli (una scala logaritmica \u00e8 una scala compressa); per questo si usa il decibel che, essendo un decimo di bel, permette di esprimere lo stesso valore dieci volte pi\u00f9 grande:\nPossiamo quindi legittimamente dire che il rapporto fra una tonnellata e un chilogrammo \u00e8 :1, o 3 bel, o 30 decibel; che il rapporto fra un eurocent e 1000 euro \u00e8 1:, ossia \u22125 bel, o \u221250\u00a0dB; che il rapporto fra l'intensit\u00e0 sonora (espressa in W/m\u00b2) di un concerto rock e quella di una normale conversazione \u00e8 di :1, o di 6 bel, o di 60\u00a0dB.\nIl rapporto corrispondente a 1 decibel \u00e8 meno intuitivo in quanto chiama in causa delle potenze frazionarie: se A supera B di 1\u00a0dB, il rapporto A:B \u00e8 pari a 100,1, cio\u00e8 a 1,25892\u2026. Se A supera B di 3\u00a0dB, il rapporto A:B risulta 100,3 = 1,995262\u2026. Nell'uso tecnico corrente, questo valore viene approssimato a 2, per cui si usa dire che un incremento di un valore di 3 decibel corrisponde a un suo raddoppio, mentre un decremento di 3\u00a0dB corrisponde a un suo dimezzamento.\nOgni valore in dB corrisponde ad un fattore di moltiplicazione o divisione (rispettivamente in caso di aumento o diminuzione) della grandezza misurata. Nella seguente tabella vengono riassunti brevemente i vari fattori di moltiplicazione o divisione:\nSe ad esempio abbiamo una grandezza che \"aumenta\" di 34\u00a0dB, significa che la grandezza che otterremo alla fine sar\u00e0 2500 volte quella iniziale: 34\u00a0dB equivale a (10+10+10+4)\u00a0dB, che si trasformano in un fattore (in questo caso di moltiplicazione) di 10\u00d710\u00d710\u00d72,5=2500 volte.\nViceversa, se il nostro oggetto \"riducesse\" la nostra grandezza fisica di 27\u00a0dB, otterremo una grandezza fisica 1/500 quella iniziale: 27\u00a0dB equivale a (10+10+7)\u00a0dB, che diventano un fattore (di divisione) di 10\u00d710\u00d75=500.\nScegliendo come base per il logaritmo un numero diverso da 10, si definirebbero unit\u00e0 di misura diverse per la stessa grandezza \"logaritmo del rapporto\": scegliendo come base il numero di Nepero \"e\" si ottiene il neper, mentre scegliendo la base binaria si ottiene un'unit\u00e0 di misura che viene chiamata bit nell'ambito della teoria dell'informazione, e ottava se si tratta di frequenze. Scegliendo come base formula_3, si ottiene direttamente il decibel, ma ne sarebbe una definizione alquanto scomoda.\nTutte queste unit\u00e0 di misura hanno in comune la propriet\u00e0 di essere adimensionali, ossia la corrispondente misura \u00e8 espressa come un numero puro, essendo il risultato di una funzione applicata al rapporto di due quantit\u00e0 omogenee (analogamente alla misura di un angolo espressa in radianti, che \u00e8 pari al rapporto di due lunghezze). Inoltre esse possono essere convertite facilmente l'una nell'altra con una moltiplicazione, per cui, in linea di principio, sono alternabili, anche se l'uso ne limita l'applicazione ad ambiti specialistici ben precisi. Per questo \u00e8 difficile incontrare l'affermazione matematicamente corretta \"\u00abl'intervallo fra 1 e 4 euro \u00e8 di due ottave\u00bb\".\nNormalmente, si usano i decibel in elettronica, acustica, chimica e in generale in tutti i campi in cui \u00e8 necessario calcolare prodotti e rapporti fra numeri aventi ordini di grandezza molto diversi; calcolando con i decibel, infatti, moltiplicazioni e divisioni si trasformano in addizioni e sottrazioni, semplificando molto i calcoli. Inoltre il logaritmo \"comprime\" le scale numeriche, rendendo le distanze fra numeri da parecchi ordini di grandezza a poche decine. Infine, campi come l'acustica e la chimica trattano grandezze che spesso sono intrinsecamente logaritmiche nei loro effetti.\nUso del fattore 20 quando i dB sono riferiti alle potenze.\nIn fisica e in ingegneria spesso si assume, senza neppure esplicitarlo, che i rapporti in dB che verranno calcolati siano sempre relativi a energie o potenze, anche partendo da altre grandezze da cui energie e potenze dipendono non linearmente come tensioni e correnti. Questo introduce nei calcoli un fattore 20 che pu\u00f2 creare confusione.\n\u00c8 ci\u00f2 che accade ad esempio in elettronica ed elettrotecnica quando si devono trattare rapporti in dB fra due grandezze indicanti tensioni o correnti elettriche, per esprimere un'amplificazione di tensione o di corrente. Infatti in questi casi non si intende il rapporto fra le grandezze stesse, ma fra le potenze che le tensioni o le correnti svilupperebbero se applicate a una medesima impedenza. Quindi, essendo la potenza \"W\" proporzionale al quadrato della tensione \"V\" o della corrente \"I\", sfruttando le propriet\u00e0 dei logaritmi si ricavano ed utilizzano le formule seguenti:\nAnalogamente, in acustica, si definisce il livello di intensit\u00e0 acustica (Intensity Level, \"IL\") come rapporto in dB fra il flusso di energia \"I\" e il flusso \"I\"0 della soglia di udibilit\u00e0, pari a 10\u221212 W/m2\nil livello di pressione sonora viene definito invece come\nIn elettronica \u00e8 diffuso l'uso \u2013 formalmente non corretto \u2013 di abbreviare la sigla\u00a0dBmW in dBm, sottintendendo l'unit\u00e0 di misura.\nOperazioni con i decibel.\nUsando i decibel, le moltiplicazioni e le divisioni diventano addizioni e sottrazioni. Per esempio, se abbiamo un segnale radio la cui potenza \u00e8 \u221262\u00a0dBmW e lo riceviamo con un'antenna di guadagno 11\u00a0dB, lo filtriamo con un filtro passa-banda che attenua in potenza \u22121,3\u00a0dB e lo amplifichiamo con un amplificatore il cui guadagno in potenza \u00e8 18\u00a0dB otterremo al demodulatore una potenza di:\nIn questo esempio abbiamo sommato (del tutto correttamente) valori in dB con \"UN\" valore in dBmW. Non \u00e8 invece possibile sommare fra di loro pi\u00f9 valori in decibel assoluti.\nSenza fare i conti con i logaritmi, si pu\u00f2 calcolare con buona approssimazione il valore in dB di un dato rapporto tra grandezze ricordando che un raddoppio (dimezzamento) corrisponde a circa +3\u00a0dB (\u22123\u00a0dB) e un aumento (riduzione) di 10 volte corrisponde a +10\u00a0dB (\u221210\u00a0dB). Sapendo questo, per esempio \u00e8 facile calcolare che un incremento di 80 volte corrisponde in decibel a 19\u00a0dB; infatti 80 = 10 \u00d7 2 \u00d7 2 \u00d7 2, quindi 10 + 3 + 3 + 3 = 19\u00a0dB.\nVU-meter.\nI VU-meter degli amplificatori audio e dei registratori a nastro magnetico riportano una scala in decibel dove il massimo \u00e8 spesso +3 o +6\u00a0dB, e il minimo \u00e8 un valore negativo che rappresenta la dinamica dell'amplificatore o del registratore: in questi casi, lo zero della scala (la grandezza di riferimento) \u00e8 dato dall'ampiezza massima del segnale che pu\u00f2 essere riprodotto senza che l'apparato introduca distorsione.\nAcustica.\nIn acustica vengono usati i dBSPL per indicare il livello di pressione sonora. La sigla \"SPL\", infatti, sta a indicare \"Sound Pressure Level\". Si calcola in questo modo:"}
{"id": "60571", "revid": "124373383", "url": "https://it.wikipedia.org/wiki?curid=60571", "title": "Scacciapensieri", "text": " \nLo scacciapensieri \u00e8 uno strumento idiofono, costituito da una struttura di metallo. \u00c8 ripiegata su s\u00e9 stessa a forma di ferro di cavallo in modo da creare uno spazio libero, in mezzo al quale si trova una sottile lamella di metallo che da un lato \u00e8 fissata alla struttura dello strumento e dall'altro lato \u00e8 libera.\nStoria.\nQuesto strumento \u00e8 considerato uno dei pi\u00f9 antichi al mondo, ben noto anche ai Romani, che potrebbero averlo esportato in Francia e Gran Bretagna, visti i recenti ritrovamenti archeologici. Era altres\u00ec noto in Oriente: un musicista che lo sta apparentemente suonando appare in un disegno cinese del IV secolo a.C.\nSuono.\nLo strumento si suona ponendo l'estremit\u00e0 con l'ancia libera poggiata sugli incisivi (senza stringere troppo) e pizzicando la lamella con un dito mentre si cambia la dimensione della cavit\u00e0 orale per regolare l'altezza dei suoni che pu\u00f2 avvenire anche per mezzo di diversi posizionamenti della lingua. L'oggetto dovrebbe diventare un tutt'uno con il corpo del musicista. Bisogna per\u00f2 fare attenzione a non fare urtare la lamella contro i denti, poich\u00e9 potrebbe procurare danni permanenti; inoltre, suonare lo scacciapensieri per un lungo periodo danneggia comunque i denti con il rischio di dolori. Per sicurezza, un altro modo per suonare uno scacciapensieri \u00e8 quello di posizionare l'ancia libera davanti ai denti senza stringerla.\nLo scacciapensieri moderno si suona in quattro modi:\n\u00c8 uno strumento diffuso praticamente in tutto il mondo con caratteristiche morfologiche diverse; in Europa e India se ne hanno tracce a partire dal XIV secolo.\nIl compositore Johann Georg Albrechtsberger, attivo nella seconda met\u00e0 del XVIII secolo, compose due concerti per Scacciapensieri, Mandolino ed Orchestra: il Concerto in mi maggiore ed il Concerto in fa maggiore.\nProduzione europea.\nL'Europa \u00e8 stata teatro di importanti produzioni industriali dello strumento: le pi\u00f9 importanti sono quella di Molln, sulle Alpi austriache \u00e8 attiva ancora oggi, e quella inglese, spentasi tra gli anni '60 e '70.\nIn Italia invece uno dei pi\u00f9 importanti centri di produzione di scacciapensieri era situato in alcune frazioni dell'alta Valsesia, in Piemonte, ai piedi del Monte Rosa, tra queste frazioni la pi\u00f9 conosciuta e forse la pi\u00f9 attiva era Boccorio. La produzione Valsesiana, attiva e documentata fin dal XVI secolo e scomparsa gradualmente nella seconda met\u00e0 del XIX secolo, nei periodi di massima attivit\u00e0 viene riferita la fabbricazione di circa strumenti annui e l'esportazione di questi in tutta la penisola e poi in Europa fino ad arrivare in America centrale e settentrionale.\nMusica popolare italiana.\nIn Italia \u00e8 piuttosto diffuso in Sardegna dove \u00e8 noto come \"trunfa\" o \"trumba\" ed in Sicilia dove \u00e8 noto come \"marranz\u00e0nu,\" \"mari\u00f2lu\" o \"ngannalarr\u00f9ni\" ed \u00e8 spesso utilizzato nella musica siciliana per accompagnare canzoni (la \"canzuni\" siciliana) e tarantelle.\nA Catania ogni due anni si svolge il \"Marranzano World Festival\". Ancora in Sicilia esistono alcuni costruttori di marranzano tra i quali Carmelo Buscema di origine ragusana che ha avuto l'opportunit\u00e0 di incontrare Giuseppe Alaimo il fabbro costruttore pi\u00f9 anziano scomparso pochi anni fa.\nAnche in altre regioni dello Stivale, tuttavia, questo strumento \u00e8 radicato nella cultura musicale, specialmente nel meridione: degna di citazione \u00e8 infatti la \"tromma\" tipica della tradizione campana, le cui prime testimonianze risalgono addirittura al XIV secolo.\nNelle altre culture.\nNelle culture asiatiche lo strumento \u00e8 costituito da un'unica lamella di bamb\u00f9 con una lingua mobile molto sottile al centro che viene pizzicata. In queste zone (per esempio nell'altopiano del Tibet), lo scacciapensieri viene suonato contemporaneamente all'emissione di un particolarissimo canto bifonico, tipico di queste regioni. Tale canto prevede l'emissione di due o pi\u00f9 suoni vocali che, esaltando gli armonici, vengono prodotti contemporaneamente.\nMusica tradizionale turca.\nLo strumento \u00e8 anche usato dai popoli Jakuti e dai Tuvani con il nome \"xomus\", o \"khomus\".\nMusica filippina.\nLo scacciapensieri di bamb\u00f9 conosciuto come \"kubing\" o \"kumbing\" \u00e8 usato nelle Filippine, ed \u00e8 presente in molte canzoni neo-popolari di artisti quali Joey Ayala e Grace Nono.\nGli igorot sono gli unici che producono l\"'afiw\" (lo scacciapensieri) fatto di bronzo.\nMusica sindhi.\nNel Sindh lo scacciapensieri \u00e8 chiamato \"changu\" (\u0686\u0646\u06af\u064f). Nella musica sindhi \u00e8 uno strumento da accompagnamento.\nUno dei pi\u00f9 famosi suonatori \u00e8 Amir Bux Ruunjho.\nMusica russa.\nNelle regioni siberiane in particolar modo quelle abitate dalle popolazioni Evenchi, questo strumento \u00e8 chiamato \"vargan\", e viene utilizzato con caratteristiche morfologiche diverse. Lo strumento in Russia si presenta con una forma pi\u00f9 allungata rispetto a quella italiana."}
{"id": "60573", "revid": "1632387", "url": "https://it.wikipedia.org/wiki?curid=60573", "title": "Mese", "text": "Il mese \u00e8 una suddivisione dell'anno. Etimologicamente, il termine \"mese\" (dal latino \"m\u0113nsis\") ha la stessa radice dell'inglese \"moon\" e del tedesco \"Mond\", entrambi col significato di \"luna\".\nNella maggior parte dei calendari, il mese dura una trentina di giorni e, di conseguenza, l'anno conta solitamente 12 mesi. Nel comune calendario gregoriano, come nella maggior parte dei calendari solari, l'anno consta dei seguenti 12 mesi:\nMese lunare.\nIl mese lunare \u00e8 il periodo di tempo che corrisponde a una rivoluzione completa della Luna attorno alla Terra, cio\u00e8 poco pi\u00f9 di ventinove giorni e mezzo.\nMese solare.\nCon \"mese solare\" si intende comunemente il periodo dal primo all'ultimo giorno di un mese, indipendentemente dal numero di giorni di cui \u00e8 composto. Pu\u00f2 essere tale, ad esempio, la durata di un abbonamento mensile ai mezzi pubblici di trasporto.\nRicordare il numero di giorni di ogni mese.\nPer ricordarsi il numero di giorni di ogni mese si pu\u00f2 ricorrere alla filastrocca \"Trenta giorni ha novembre, con april, giugno e settembre, di ventotto ce n'\u00e8 uno, tutti gli altri ne han trentuno\". Per lo stesso motivo esiste anche un vecchio trucco: basta unire i pugni e contare i mesi sulle nocche e gli avvallamenti delle mani partendo dal pugno sinistro (proprio come se si stesse leggendo un libro). Se il mese cade su una nocca, allora \u00e8 di 31 giorni, se cade su un avvallamento, allora \u00e8 di 30 giorni (ricordando l'eccezione di febbraio). Con il primo pugno si arriva a luglio, poi si prosegue o sull'altro pugno, o anche ricominciando da capo sullo stesso. Si pu\u00f2 usare anche un solo pugno: partendo dalla 1\u00aa nocca corrispondente a gennaio e proseguendo con l'avvallamento per febbraio giunti alla 5\u00aa nocca questa si conta una seconda volta per poi tornare indietro.\nUna curiosa corrispondenza c'\u00e8 anche con i tasti del pianoforte infatti partendo dal fa (tasto bianco lungo) e per una intera ottava (12 tasti consecutivi) si trova ordinatamente che i tasti bianchi corrispondono ai mesi di 31 giorni a partire da gennaio e i tasti neri ai mesi di durata minore.\nI mesi nell'arte.\nVari sono i cicli dei mesi rappresentati nell'arte. Si ricordano, nella scultura, il \"ciclo dei Mesi\" di Benedetto Antelami nel Battistero di Parma; i Mesi del duomo di Modena e del duomo di Ferrara nonch\u00e9 quelli del portale della Basilica di San Marco a Venezia. Nella pittura notevoli sono il Ciclo dei Mesi nella Torre Aquila del castello del Buonconsiglio a Trento; i mesi e i simboli astrologici affrescati nel Palazzo della Ragione (Padova); il salone dei Mesi nel Palazzo Schifanoia a Ferrara; la Fontana delle Stagioni e dei Mesi nel Parco del Valentino a Torino; gli Arazzi Trivulzio conservati nel Museo d'arte antica situato all'interno del Castello Sforzesco di Milano.\nI mesi nella poesia.\nNumerosi sono stati i poeti che hanno cantato i mesi dell'anno e le manifestazioni della natura in essi. Ad esempio \"il maggio odoroso\" in A Silvia di Giacomo Leopardi, le poesie X agosto e \"Novembre\" in \"Myricae\" di Giovanni Pascoli e \"I pastori\" di Gabriele D'Annunzio. \u00c8 da ricordare anche la poesia \"Pioggia d'Agosto\" di Gozzano."}
{"id": "60577", "revid": "2039709", "url": "https://it.wikipedia.org/wiki?curid=60577", "title": "Secolo", "text": "Un secolo (simbolo: sec) \u00e8 un periodo di tempo la cui durata \u00e8 di 100 anni consecutivi. Un secolo \u00e8 lungo 10 decenni o 20 lustri. Dieci secoli formano un millennio, ecc.\nIl simbolo del secolo, sec, spesso \u00e8 usato impropriamente per indicare i secondi, i quali vanno indicati con il simbolo s; in ogni caso le unit\u00e0 di misura non vanno abbreviate col punto (esempio comune: sec.).\nConteggio dei secoli nel calendario gregoriano.\nNel calendario attualmente in uso nella maggior parte dei paesi del mondo, il calendario gregoriano, i secoli vengono conteggiati convenzionalmente a partire dalla nascita di Cristo, con i numeri ordinali romani (es.: I, II, III...). I secoli antecedenti alla nascita di Cristo vengono numerati a ritroso rispetto a questa, usando sempre i numeri romani, seguiti, per\u00f2, dalla sigla a.C. (avanti Cristo). Quando pu\u00f2 sorgere un'ambiguit\u00e0, per i secoli successivi alla nascita di Cristo, dopo il numero romano, viene specificata la sigla d.C. dopo Cristo o ev (era volgare) .\nIn conseguenza alla convenzione di numerare gli anni a partire dalla nascita di Cristo, il I secolo comincia con l'anno 1 incluso e termina nell'anno 100 incluso.\nInfatti, non \u00e8 esistito (per convenzione) l'anno \"0\" ma si \u00e8 passati direttamente dall'anno 1 a.C. all'anno 1 d.C. Conseguentemente il XX secolo inizi\u00f2 nel 1901 e si concluse nel 2000, mentre il XXI secolo \u00e8 iniziato nel 2001 e si concluder\u00e0 nel 2100.\nNella storia dell'arte.\nNello studio della storia dell'arte, i secoli posteriori al XII vengono anche indicati con il sostantivo maschile scritto con l'iniziale maiuscola (es.: il Duecento, il Trecento...).\nEspressioni particolari.\nAl termine secolo sono stati spesso associati aggettivi e/o concetti di ordine generale nello sviluppo della civilt\u00e0 Europea:\nNella Bibbia.\nNella cultura ebraica e in generale nella Bibbia \"secolo\" non \u00e8 spesso un termine cronologico, quanto una forma di indicare il mondo: \"il secolo presente\" (), contrapposto a quello futuro.\nSi trova anche l'espressione \"di secolo in secolo\" (), equivalente a \"per tutti i secoli\" (: tale libro usa questa espressione moltissime volte; e moltri altri salmi; il Cantico dei tre fanciulli di usa il ritornello \"lodatelo ed esaltatelo nei secoli\") per indicare il tempo indefinito in cui Dio \u00e8 lodato.\nL'espressione \"nei secoli dei secoli\" \u00e8 un semitismo di origine biblica (; etc.) e appare sempre in un contesto dossologico: nella liturgia cattolica e nella devozione cristiana appare nella preghiera del \"Gloria al Padre\", e come tale appartiene alla preghiera quotidiana di moltissimi cristiani."}
{"id": "60578", "revid": "112902108", "url": "https://it.wikipedia.org/wiki?curid=60578", "title": "Millennio", "text": "Un mill\u00e8nnio \u00e8 un periodo temporale che equivale a 1000 anni, ovvero 10 secoli, 100 decenni o 200 lustri.\nNel calendario giuliano e nel calendario gregoriano si usa numerare i millenni rispetto alla nascita di Cristo. Poich\u00e9 manca un anno zero, il I millennio d.C. inizia con l'anno 1 e si conclude con l'anno 1000, il II millennio inizia alle ore 0:00 del 1\u00ba gennaio dell'anno 1001 e si conclude alle ore 24:00 del 31 dicembre dell'anno 2000 e cos\u00ec via (analogamente ai secoli, che vanno dall'anno 1 al 100, dal 101 al 200 e cos\u00ec via). "}
{"id": "60580", "revid": "1516087", "url": "https://it.wikipedia.org/wiki?curid=60580", "title": "Caterham Cars", "text": "La Caterham \u00e8 una piccola casa automobilistica inglese che produce automobili sportive.\nStoria.\nLe origini e la gestione Nearn.\nL'azienda nacque nel 1957 ad opera di Graham Nearn come concessionaria ufficiale Lotus. Quando la produzione della Seven da parte di quest'ultima cess\u00f2, la \"Caterham\" acquist\u00f2 tutti i diritti sul modello. Nasceva cos\u00ec la Caterham Seven, che la casa ha sviluppato nel corso degli anni con varie migliorie tecniche.\nNel 1986 venne inaugurato il trofeo monomarca \"Caterham Championship\". L'anno successivo la produzione venne trasferita nella nuova fabbrica di Dartford, nei pressi di Londra.\nNel 1994 vi fu un primo tentativo di ampliare la gamma con il debutto della 21, che conservava la meccanica e il telaio della Seven, ma era dotata di una carrozzeria pi\u00f9 \"convenzionale\".\nNel 2005 la famiglia Nearn, proprietaria dell'azienda fin dalla fondazione, decise di venderla ad un fondo di investimento capeggiato dall'ex direttore Lotus, Ansar Ali.\nL'era Fernandes.\nL'azienda pass\u00f2 nuovamente di mano alcuni anni dopo: il 27 aprile 2011, infatti, venne annunciato l'acquisto del costruttore britannico da parte del \"Team Lotus\", scuderia di Formula 1 di propriet\u00e0 di Tony Fernandes. Il logo \"Caterham\" comparve, dunque, nel corso del 2011, sulle vetture del \"Team Air Asia\" di GP2 e su quelle del \"Team Lotus\" di Formula 1, che dal dicembre 2011 prese il nome da questa azienda, diventando \"Caterham F1 Team\". Allo stesso modo, il \"Team Air Asia\" prese dapprima il nome di \"Caterham Team Air Asia\", per raggiungere in seguito la denominazione di \"Caterham Racing\".\nIl 5 novembre 2012 venne ufficializzato un accordo fra \"Caterham Cars\" e Renault per la produzione di una serie di modelli sportivi sia a marchio \"Caterham\" che a marchio Alpine. Contestualmente venne creata una nuova societ\u00e0 compartecipata egualmente dai due marchi.\nNel 2011 \u00e8 stato presentato il prototipo SP/300.R, prodotto in collaborazione con la Lola Racing Cars e che non ha avuto seguito, mentre nel 2013 \u00e8 stato presentato un nuovo prototipo denominato Caterham AeroSeven Concept per un possibile rinnovo della gamma di mezzi prodotti dalla casa britannica.\nMotorsport.\nUna delle attivit\u00e0 principali di \"Caterham\" \u00e8 l'organizzazione dei campionati monomarca che vedono protagoniste le sue vetture. Questi campionati sono particolari in quanto sono dedicati solo a chi non abbia esperienza agonistica e in quanto vietano qualsiasi modifica alle auto o intervento di meccanici, al fine di far emergere l'abilit\u00e0 dei piloti. Secondo la casa attualmente vi sono circa mille piloti impegnati nei campionati \"Caterham\" nel mondo."}
{"id": "60582", "revid": "1543377", "url": "https://it.wikipedia.org/wiki?curid=60582", "title": "Multimedialit\u00e0", "text": "La multimedialit\u00e0 \u00e8 una forma di comunicazione caratterizzata dalla compresenza e interazione di pi\u00f9 linguaggi (testi scritti, immagini, suoni, animazioni) in uno stesso supporto o contesto informativo. Il termine, composto dai termini latini \"multi-\" e \"media\" (plurale di \"medium\" = \"mezzo\", qui inteso come dispositivo di elaborazione delle informazioni), si \u00e8 diffuso tra la fine degli anni ottanta e l'inizio degli anni novanta.\nNel corso degli anni, il termine \"multimedialit\u00e0\" ha assunto molteplici connotazioni. Secondo lo studioso R. Maragliano, la multimedialit\u00e0 pu\u00f2 essere intesa come la confluenza di tre tradizioni mediali e culturali: quella della stampa, caratterizzata da oggettivit\u00e0, analiticit\u00e0, sistematicit\u00e0 e chiusura; quella dell'audiovisione, dove sono presenti la soggettivit\u00e0, la globalit\u00e0, l'apertura; quella dell'interattivit\u00e0, dove l'utente ha una funzione co-autoriale. Anche la ricerca psicologica ha contribuito ad ampliare il significato del termine, distinguendo due forme di multimedialit\u00e0: come formato di presentazione che utilizza pi\u00f9 canali sensoriali; come processo cognitivo che consente l'acquisizione di nuove conoscenze.\nDescrizione.\nSi parla di \"contenuti multimediali\", in ambito informatico, quando per comunicare un'informazione riguardo a qualcosa ci si avvale di molti media, cio\u00e8 mezzi di comunicazione di massa, diversi: immagini in movimento (video), immagini statiche (fotografie), musica e testo. \nAd esempio, un'enciclopedia multimediale (come Wikipedia) permette di associare ad ogni voce non solo la sua spiegazione testuale, ma anche immagini, disegni esplicativi, filmati, suoni, commenti audio, hyperlink, ecc.\nGrazie alle potenzialit\u00e0 espressivo-comunicative, la multimedialit\u00e0 si \u00e8 diffusa in ogni settore della cultura e societ\u00e0, dall'educazione al gioco, dalla documentazione allo spettacolo ecc. coinvolgendo ogni forma di comunicazione, anche se viene sempre pi\u00f9 riferita o perfino fatta coincidere con i new media e il web, considerati multimediali fin dall'origine e per loro stessa natura.\nOggetti multimediali.\nPer capire quando possiamo definire multimediale un oggetto o testo e poich\u00e9 oggi si utilizza il termine multimedialit\u00e0 spesso in modo ambiguo, Giovanna Cosenza propone di chiarirlo attraverso il concetto semiotico di \"testo sincretico\", ovvero un testo in cui la stessa istanza di enunciazione mette in gioco una pluralit\u00e0 di linguaggi di manifestazione, cio\u00e8 pi\u00f9 sistemi semiotici eterogenei. Spiega inoltre che il termine multimedialit\u00e0 \u00e8 utilizzato in senso ristretto, intendendola come multisensorialit\u00e0 per l'utilizzo di molti canali sensoriali e molte oggetti espressivi, e in senso lato, come forma di comunicazione che si realizza attraverso una pluralit\u00e0 di media combinati in modo da generare una comunicazione nuova fruita in maniera multisensoriale, ma all'interno di una strategia unitaria.\nFino a pochi anni fa, multimediali erano comunemente definiti i CD-Rom e/o DVD in cui immagini, testo e suoni, combinati insieme, creavano un unico supporto da \"leggere\" unicamente su un computer. Oggi la multimedialit\u00e0 \u00e8 molto di pi\u00f9: Internet e una maggiore capacit\u00e0 di gestire contenuti multimediali hanno trasformato il personal computer in un Mass Medium capace di trasformarsi in TV, radio o telefono, oltre che in libro o in macchina fotografica. Oggi, quindi, per multimedia non si intende pi\u00f9 un contenuto legato a un'unica tipologia di supporto, ma un'informazione fruibile, condivisibile e modificabile ovunque e su diversi dispositivi, dal computer al palmare, al telefono, alla LIM (lavagna interattiva multimediale) recentemente entrata a far parte dei nuovi sussidi didattici multimediali della scuola italiana.\nMultimedialit\u00e0 e interattivit\u00e0.\nTalvolta la multimedialit\u00e0 viene erroneamente fatta coincidere con l'interattivit\u00e0. La confusione nasce dal fatto che spesso la multimedialit\u00e0 \u00e8 affiancata dall'interattivit\u00e0: ad esempio, la citata enciclopedia multimediale sar\u00e0 molto probabilmente anche interattiva, ovvero permetter\u00e0 all'utente di interagire con essa (ovvero comunicare delle indicazioni al programma che gestisce l'enciclopedia, tramite il mouse o la tastiera, e ricevere da esso delle risposte sul monitor); in questo modo, l'utente potr\u00e0 \"dire\" all'enciclopedia se di un certo lemma vuole la definizione testuale, oppure vuole vedere i filmati associati, o le foto, o ascoltare l'audio, ecc.\nDel resto la progressiva sovrapposizione tra multimedialit\u00e0 e interattivit\u00e0 rientra nel processo di convergenza che i nuovi media digitali portano con s\u00e9: una sempre maggior emulazione e simulazione dell'interazione comunicativa tra individui. In senso proprio si pu\u00f2 quindi parlare di multimedialit\u00e0 interattiva solo laddove vi sia un sistema che stabilisce con il suo utente una relazione simile al dialogo prototipico - come studiato dal campo disciplinare denominato HCI, Human Computer Interaction (Interazione uomo-computer).\nIn ogni caso, pur nella loro diversit\u00e0, multimedialit\u00e0 e interattivit\u00e0 sono componenti o elementi nuovi ed essenziali dei servizi della Rete Internet all'interno del cosiddetto Web 2.0 ovvero del paradigma del Web dinamico.\nMultimedialit\u00e0 e ipertestualit\u00e0.\nAltro termine che spesso crea confusione parlando di multimedialit\u00e0 \u00e8 l'ipertestualit\u00e0: l'ipertestualit\u00e0 \u00e8 la caratteristica di un documento di utilizzare la struttura dell'ipertesto; il prefisso \"iper\" sta ad indicare la maggiore valenza di un documento ipertestuale rispetto a un documento tradizionale (cartaceo), dovuta al fatto che un documento ipertestuale non deve essere obbligatoriamente letto in modo sequenziale, ma si pu\u00f2 saltare da una parte all'altra senza seguire nessun ordine prestabilito. Per intenderci, la differenza tra un testo classico e un \"ipertesto\" \u00e8 la stessa che passa tra un'audiocassetta e un compact disc: nel primo caso, per ascoltare un qualunque brano dovremo prima posizionarci opportunamente sul punto desiderato del nastro, mentre nel secondo potremo in qualunque momento ascoltare il primo, l'ultimo o un qualunque altro brano.\nA questo proposito, si utilizza a volte il neologismo \"ipermediale\" o \"ipermedialit\u00e0\" per indicare pi\u00f9 precisamente la fusione dei contenuti multimediali in una struttura ipertestuale. Ancora Negroponte sosteneva che il concetto di multimedialit\u00e0 includesse necessariamente idee come passare facilmente da un mezzo all'altro, dire la stessa cosa in modi diversi, trovando uno sbocco naturale in interfacce multi-modali.\nMultimedialit\u00e0, insegnamento ed apprendimento.\nSono ormai in molti a sostenere gli innumerevoli vantaggi che la multimedialit\u00e0 offrirebbe per favorire e migliorare l'apprendimento: i sistemi ipermediali sarebbero in grado di fornire rappresentazioni della conoscenza sfruttando differenti sistemi simbolici, permetterebbero di individuare e sviluppare prospettive di lavoro molteplici e diversificate, favorirebbero una migliore autoregolazione nell'apprendimento.\nLa multimedialit\u00e0 all'interno di una prospettiva integrata, sistemica, pu\u00f2 essere pensata per formare: con la multimedialit\u00e0, alla multimedialit\u00e0, attraverso la multimedialit\u00e0, nella multimedialit\u00e0, sulla multimedialit\u00e0. Queste le prospettive presentate:\nI media digitali non sono solamente strumenti didattici. L'utilizzo dei nuovi media genera delle vere e proprie trasformazioni nel recepire, trasmettere e organizzare le informazioni sia nei docenti che nei discenti. \u00c8 necessario considerare come le tecnologie provochino modificazioni nell'organizzazione della mente e analizzare i conseguenti cambiamenti che avvengono nei processi della conoscenza e della comunicazione. Queste trasformazioni, approfondite dallo studioso Derrick de Kerckhove che ha introdotto il concetto di \u201ccervello cibernetico\u201d, impongono un ripensamento delle funzioni cognitive della mente e di conseguenza delle modalit\u00e0 stesse di insegnamento/apprendimento\nLa multimedialit\u00e0 favorisce l'apprendimento immersivo. I giovani vivono in un ambiente sonoro, caratterizzato dal sistema dei media (tv, radio, telefono...), di conseguenza apprendono molto spesso anche inconsapevolmente mediante la partecipazione e condivisione di contenuti audio/video. Questa tipologia di apprendimento multimediale si differenzia nettamente da quello monomediale che avviene per astrazione, infatti l'apprendimento \u201cgutenberghiano\u201d \u00e8 caratterizzato dalla tecnologia visiva, scrittura e stampa, che ha catapultato il mondo nel silenzio. Pertanto la galassia multimediale ha restituito l'oralit\u00e0, modificando anche le modalit\u00e0 di apprendimento. \nL'uso dei nuovi media muta anche l'ambiente scolastico, considerato cross-mediale perch\u00e9 l'ampliamento dei new media \u201ccostringe\u201d necessariamente la scuola a rivedere non solo i metodi didattici, considerati ormai obsoleti, ma anche gli ambienti e spazi di apprendimento. Il digitale introduce delle novit\u00e0 nel ruolo dei soggetti coinvolti formatore/formando ma anche una rivisitazione della \u201ccassetta degli attrezzi\u201d.\nLe caratteristiche dello spazio ridefinito possono essere riassunti nei seguenti punti: \n- la didattica svolta in aula implica presenza, mentre utilizzando ambienti multimediali lo spazio didattico assume una nuova dimensione perch\u00e9 la lezione si svolge in uno spazio \"aperto\". Questo comporta una nuova forma di interazione tra i soggetti: i ruoli definiti in presenza si trasformano, il docente non \u00e8 pi\u00f9 una figura \u201ccentrale\u201d, il suo ruolo cambia verso quello di facilitatore. La comunicazione tra i membri della classe virtuale si trasforma passando dallo schema gutenberghiano, che prevedeva la comunicazione basata sul principio uno a molti, a quello reticolare molti-molti.\nLa concentrazione/dispersione \u00e8 un'altra caratteristica che differenzia la didattica tradizionale da quello fruibile on-line, e in un ambiente multimediale. Si va da una concentrazione data dall'utilizzo del libro, alla dispersione dovuta alla molteplicit\u00e0 dei contenuti dell'attivit\u00e0 formativa. \nGli insegnanti, sono tenuti a rinnovare gli strumenti didattici quali penna, carta, lavagna, gessetti, in virt\u00f9 dei nuovi media, integrandoli con e-book, computer, LIM, ecc.\nNell'ambito della multimedialit\u00e0 esistono osservazioni ed indagini che hanno evidenziato alcuni effetti negativi sul ricordo e sulla comprensione, conseguenti alla somministrazione del materiale in un formato multimediale. Una spiegazione possibile \u00e8 che la multimedialit\u00e0, pur offrendo nuovi modi di esprimere i contenuti, spesso viene utilizzata con l'unico scopo di rendere maggiormente attraente il materiale, in modo da focalizzare su di esso l'attenzione del destinatario del messaggio, ma ignorando le seguenti condizioni che sono alla base dei principi dell'apprendimento multimediale:\nMultimedialit\u00e0 e formazione.\nTra i soggetti che per primi in Italia si interessarono di fornire conoscenze e preparazione adeguata in questo settore si annovera l'Universit\u00e0 Popolare di Biella,che nel 1995 inizi\u00f2 una serie di corsi di formazione sulla multimedialit\u00e0 utilizzando gli strumenti che a quel tempo erano disponibili, avvalendosi dell'opera di tre docenti e di un laboratorio di tecnologie multimediali.\nIl Laboratorio era stato progettato dall'ing.Carlo Mosca di Santhi\u00e0, progettista di Voice Tutor, Self multimedia System, Media Mixer, e di un Tutorial di Formazione a distanza e continua.\nPer facilitare l'apprendimento furono approntate dai docenti alcune utili dispense.\nI corsi usufruirono anche del finanziamento della Regione Piemonte e del Ministero per i beni e le attivit\u00e0 culturali, da cui l'Universit\u00e0 Popolare di Biella era riconosciuta come Istituto di Cultura Generale.\nAnche la consorella Universit\u00e0 Popolare Subalpina segu\u00ec questo modello e in breve molti studenti e docenti si avvicinarono a questo settore che dischiudeva importanti orizzonti anche all'attivit\u00e0 didattica.\nMultimedialit\u00e0 e mercato.\nSecondo una ricerca presentata dalla Rai al 5\u00b0 Forum mondiale della Tv, al Palazzo dell'ONU a New York, dedicata all'analisi delle nuove opportunit\u00e0 create dalla convergenza multimediale, i mercati europei della comunicazione valgono il 25 - 30% dei mercati mondiali, mentre nel settore dell'industria musicale rappresentano il 34% circa del valore complessivo mondiale. Nel mercato dell'elettronica di consumo, l'Europa totalizza il 22% del totale degli affari mondiali, mentre nel settore del broadcasting televisivo si arriva al 28% del mercato mondiale e nel settore radiofonico al 30%.\nUn interessante studio sulla convergenza multimediale e apertura dei mercati espone le prospettive, i problemi, e le soluzioni della rivoluzione digitale che chiama in causa la convergenza multimediale da un punto di vista tecnologico e normativo.\nStudi sulla multimedialit\u00e0.\nPrecursori delle tematiche della multimedialit\u00e0, in quanto fondatori del campo di studi sui media, sono stati Walter Lippmann, Harold D. Lasswell, Kurt Lewin, Joseph T. Klapper, Paul Lazarsfeld, Edgar Morin, Marshall McLuhan, Jean Baudrillard. \nMa lo studio dei media legati alla multi-medialit\u00e0 ottiene una sua specifica attenzione soprattutto a partire dall'introduzione dei cosiddetti new media, ovvero i media che sfruttano la versatilit\u00e0 e la potenza dei processi di digitalizzazione dell'informazione e della comunicazione. Pierre L\u00e8vy ha approfondito l'impatto delle nuove tecnologie dell'informazione e comunicazione sulle societ\u00e0 contemporanee e coniato il termine intelligenza collettiva. Lev Manovich si \u00e8 interessato agli aspetti linguistici e semantici, con particolare attenzione al cinema.\nNicholas Negroponte ha tematizzato il digitale come dimensione pervasiva del vivere contemporaneo. Jan van Dijk ha approfondito gli aspetti sociologici legati alla cosiddetta CMC (comunicazione mediata dal computer), James E. Katz ha sviluppato studi sulla multimedialit\u00e0 unita alla Mobile Communication, Henry Jenkins ha introdotto il concetto di intermedialit\u00e0, focalizzando l'attenzione sui processi di integrazione e convergenza che stanno avvenendo grazie alla digitalizzazione dell'informazione.\nUn altro autore che si \u00e8 interessato di multimedialit\u00e0 \u00e8 Richard E. Mayer, il quale sostiene che l'apprendimento viene favorito e supportato dall'utilizzo degli strumenti multimediali.\nEvoluzione.\nCon il termine multimedialit\u00e0 si fa riferimento ad ambienti che permettono l'utilizzo di altri sistemi simbolici oltre il testo stampato (parola scritta e immagine statica). La nascita del cinema e, successivamente, della televisione hanno consentito la creazione di ambienti multimediali veri e propri mediante l'utilizzo di immagini dinamiche e di suoni. Pi\u00f9 recentemente, negli ultimi due decenni, la multimedialit\u00e0 ha subito trasformazioni verso due distinte direzioni che Calvani definisce \"singolarizzazione\" e \"ipermedializzazione\". Con il primo termine si intende il cambiamento che ha consentito uno spazio crescente all'attivit\u00e0 del soggetto, mediante il passaggio da una multimedialit\u00e0 \"fruita\" (cinema, televisione) ad una multimedialit\u00e0 \"costruita\" intesa come ambiente di scrittura e di espressione personale. Con ipermedializzazione si fa riferimento alla dimensione \"iper\" ossia la possibilit\u00e0 di \"navigare o allestire pi\u00f9 piste possibili\" non pi\u00f9 solo unidirezionali.\nI media considerati nella loro evoluzione storica possono essere concepiti come un \"processo continuo\", nel quale le nuove tecnologie diventano \"ambienti di riproduzione\" per le tecnologie pi\u00f9 vecchie. La multimedialit\u00e0 pu\u00f2 allora essere descritta come un sistema continuo composto di tecnologie di tipo informatico e telematico, di reti di distribuzione, prodotti off line, che riutilizzano i vecchi media digitalizzandoli.\nGi\u00e0 nel 1995 Nicholas Negroponte preconizzava che quando tutti i media sarebbero divenuti digitali si avranno due risultati fondamentali: i bit si potranno mescolare facilmente, rendendo pervasiva la ricombinazione multimediale; nascer\u00e0 un nuovo tipo di bit che parlano di altri bit, come etichette (oggi li chiamiamo tag); ne deriver\u00e0 un altro cambiamento radicale nel panorama dei media.\nL'inevitabile evoluzione che sta riformulando il concetto di multimedialit\u00e0 \u00e8 quindi quella dei cosiddetti nuovi media, ovvero quell'insieme di mezzi di comunicazione che utilizzano il linguaggio digitale nella codifica delle informazioni, che offre enormi vantaggi in termini di modularit\u00e0, variabilit\u00e0, interattivit\u00e0 e automazione. Altri autori parlano di emergere di \"rich media\" - visibili ad esempio nei formati pubblicitari online che fanno uso di audio, video, animazioni e tecnologia e che quindi vanno oltre i comuni banner grafici o i link testuali - in cui si evidenzia l'obiettivo di creare un'esperienza sempre pi\u00f9 interattiva e coinvolgente per il fruitore, organizzata secondo modalit\u00e0 che non si potrebbero ottenere con i singoli mezzi considerati separatamente, seguendo quello due dei principi guida dell'evoluzione dei media, ovvero la \"metamorfosi\" e l\"'ibridazione\".\nMultimedialit\u00e0 in rete.\nLa multimedialit\u00e0 \u00e8 divenuta un componente essenziale nei servizi offerti della Rete Internet all'interno del cosiddetto Web 2.0 e del paradigma del Web dinamico. I contenuti multimediali richiedono per\u00f2 una grande richiesta di banda poich\u00e9 le immagini e pi\u00f9 in generale le immagini in movimento (video) contengono una grande quantit\u00e0 di informazione rispetto a dati e audio. La diffusione dei contenuti multimediali audio-video (es. video sharing, IPTV, streaming video, streaming audio ecc.) \u00e8 resa quindi possibile dalla parallela diffusione di tecniche di compressione dati, sempre pi\u00f9 efficaci, che riducono l'informazione ridondante associata alla trasmissione permettendo l'abbassamento del bit-rate associato cio\u00e8 dunque l'uso di una banda minore, evitando la saturazione della capacit\u00e0 trasmissiva della rete. Inoltre i contenuti multimediali, come tutti gli altri contenuti Internet, possono fluire in best-effort cio\u00e8 tramite semplice protocollo IP oppure con qualit\u00e0 di servizio garantita (es. tramite architetture Intserv o Diffserv) laddove sono richieste garanzie sulle specifiche di trasmissione a favore dell'utente (es. IPTV)."}
{"id": "60587", "revid": "729019", "url": "https://it.wikipedia.org/wiki?curid=60587", "title": "Interattivit\u00e0", "text": "Nel campo dell'interazione uomo-macchina, quando l'utente trasmette un'informazione al sistema che sta utilizzando, l'interattivit\u00e0 \u00e8 la possibilit\u00e0 di: \nEsistono quindi due tipi di interazione possibile: 1) fra utente e apparecchio; 2) fra utente e fornitore del servizio.\nNegli ultimi anni il concetto di interattivit\u00e0 \u00e8 stato usato in accezioni molto diverse tra loro, distinguendo l'interattivit\u00e0 in: \u201dinterattivit\u00e0 di selezione\u201d, cio\u00e8 l'ampliamento della variet\u00e0 delle scelte a disposizione; l'interattivit\u00e0 intesa come intervento richiesto al fruitore; l'interattivit\u00e0 come interfaccia antropomorfa, ovvero la capacit\u00e0 di simulare la conversazione e lo scambio comunicativo umano e la possibilit\u00e0 di \u201cmonitorare\u201d ed osservare gli usi del mezzo, la sistematica registrazione del \"feedback\" e la possibilit\u00e0 che viene offerta all'utente di aggiungere proprie informazioni da mettere a disposizione di un pubblico.\nComunicazione online.\nUn aspetto interessante ed importante potrebbe consistere proprio nella comunicazione on-line, che va differenziata dall'informazione cartacea, televisiva o radiofonica; infatti, se prendiamo come caso specifico un testo pubblicato on-line, il lettore non si pone nella posizione passiva di chi legge un giornale o nel semplice ascolto di una notizia di un telegiornale, di reagire con diversi strumenti. Infatti l\u2019autore del testo pu\u00f2, ad esempio, inserire a pi\u00e8 di pagina l'indirizzo di posta elettronica, dando direttamente la possibilit\u00e0 al lettore di commentare ci\u00f2 che ha letto, o addirittura dare al lettore la possibilit\u00e0 di dare un voto all'articolo. Grazie a questi nuovi mezzi di comunicazione e interazione vediamo come il sistema pu\u00f2 adeguarsi alle molteplici esigenze dell'utente.\nInterattivit\u00e0 in rete.\nL'interattivit\u00e0 \u00e8 un componente essenziale del Web 2.0 all'interno del paradigma del Web dinamico: l'utente pu\u00f2 interagire con il sito web visitato aggiungendo contenuti propri sotto forma di commenti, giudizi, valutazioni, contenuti multimediali come accade usualmente in blog, forum, sistemi wiki, reti sociali, sistemi di video sharing, ecc. Un altro esempio di interattivit\u00e0 sono i dati/richieste fornite dall'utente al server tramite form.\nInterattivit\u00e0 e multimedialit\u00e0 nelle scuole.\nA partire dai primi anni duemila nelle scuole italiane sono presenti le nuove tecnologie finalizzate per la didattica, che hanno rivoluzionato il tradizionale percorso di apprendimento.\nLe risorse interattive sono utilizzate non solo dai giovani per lo studio, ma anche dai docenti: i nuovi strumenti multimediali (piattaforme e-learning, registri elettronici, ecc.) hanno facilitato il lavoro di questi ultimi rendendo pi\u00f9 breve il tempo di preparazione di materiale didattico e pi\u00f9 facile la valutazione degli allievi.\nUno strumento importante della multimedialit\u00e0 \u00e8 la \"lavagna interattiva\" (LIM) che favorisce un miglior apprendimento dell'allievo rispetto al classico metodo della \"lezione frontale\" fra professori e studenti, e dell'apprendimento di tipo mnemonico-nozionistico. La lavagna elettronica permette di riprodurre audio e video (con animazioni, infografiche e storytelling) e di collegare in rete gli e-book di professori e studenti con la LIM, favorendo una maggiore interattivit\u00e0 didattica e una migliore personalizzazione dell'opera educativa.\nIl marketing interattivo.\nUn mezzo di comunicazione di rilevante importanza pu\u00f2 essere il marketing diretto e interattivo. In questa interattivit\u00e0 rientra come valido canale il telefono, in sostituzione di tutti gli altri media, soprattutto per soddisfare le esigenze dei clienti sia per le vendite che per ordini ed acquisti. Il marketing interattivo ha dato ottimi risultati soprattutto ad aziende che intendono acquisire nuovi clienti, o nel caso in cui le relazioni con l'azienda siano appena iniziate. Ovviamente, per avere maggiore successo bisogna poi concludere con una presenza visiva, che porti a rafforzare la vendita con una firma scritta."}
{"id": "60589", "revid": "1979289", "url": "https://it.wikipedia.org/wiki?curid=60589", "title": "Superga", "text": "Superga (\"Sop\u00e8rga\" in piemontese) \u00e8 uno dei colli pi\u00f9 alti di Torino, in Piemonte, conurbato nell'area metropolitana della citt\u00e0, e situato a circa a nord-est del centro cittadino, e sul quale \u00e8 edificata l'omonima Basilica. Alto , \u00e8 il terzo colle (il primo \u00e8 il Colle della Maddalena, , seguito dal Bric della Croce, ) dell'intera catena delle Colline del Po e del Parco naturale della Collina Torinese.\nTerritorio.\nAppartenente al territorio comunale torinese, confina a ovest col quartiere semi-collinare di Madonna del Pilone, a nord-ovest con la Borgata Rosa-Sassi, a est con Baldissero Torinese, e a sud con Pino Torinese.\nRicco di itinerari panoramici e boschivi, il colle, dal piccolo agglomerato urbano, si diparte a nord nelle zone di Borgata Croce, Moncanino, Tetti Coggiola e Tetti Ronchi, a est con i boschi di Tetti Pietraforata, a ovest con i pendii di localit\u00e0 Mongreno e, a sud, con Tetti Rocco e la vasta area protetta del Parco naturale della Collina di Superga, alle pendici del vicino monte Am\u00e0n (595 m), sotto il comune di Pino Torinese.\nOrigini del nome.\nUna prima ipotesi toponomastica fa risalire il nome di Superga a \"Sarrabergia\" o \"Sarropergia\", dal germanico \"Sarra-berg\", ovvero \"monte della collina\".\n Altre teorie, invece, riconducono l'origine del nome all'esistenza di una statua della Madonna, collocata nel tardo Medioevo sotto un loggiato di piante, da cui Santa Maria \"sub p\u00e9rgula\", davanti alla quale il duca Vittorio Amedeo II di Savoia fece la promessa della costruzione dell'omonima Basilica nel 1706 (oggi conservata nella Cappella del voto, dentro la Basilica stessa).\nGi\u00e0 dal XV secolo, il sito presentava piccole chiesette votive dedicate a Santa Maria, ma anche a Sant'Antonio e San Grato. Considerato un punto strategico di osservazione su Torino, un piccolissimo agglomerato urbano cominci\u00f2 a formarsi dal XIII secolo circa.\nQuando Jean-Jacques Rousseau visit\u00f2 il colle per la prima volta nel 1728, guardando il panorama sottostante esclam\u00f2 pieno di entusiasmo: \u00abIo ho dinnanzi il pi\u00f9 bello spettacolo che possa colpire l'occhio umano\u00bb. Gi\u00e0 Edmondo De Amicis scriveva: \u00abIl panorama del colle di Superga \u00e8 pi\u00f9 grande e pi\u00f9 bello della sua fama\u00bb, e anche papa Pio XII lo defin\u00ec \u00ab...il pi\u00f9 bel panorama d'Europa\u00bb.\nLa basilica di Superga.\nLa basilica di Superga \u00e8 stata edificata sul colle per soddisfare un voto che Vittorio Amedeo II fece davanti alla statua della Madonna delle Grazie in un momento difficile per il regno sabaudo. Nel 1706 Torino era assediata dalle truppe francesi. Luigi XIV, nella sua grande ambizione, mirava a trasformare il Piemonte in una provincia francese, ma trov\u00f2 una ferrea resistenza da parte del duca Vittorio Amedeo II.\nLa storia narra che il 2 settembre del 1706 il Duca, insieme al principe Eugenio, sal\u00ec sul colle di Superga per esaminare, da quell'altura, il campo di battaglia. Successivamente entrarono nella chiesetta che fungeva da parrocchia per pochi fedeli di Superga. Davanti alla statua della Madonna il duca fece un voto: avesse ottenuto la vittoria sui Francesi, avrebbe fatto innalzare in quel luogo una grande chiesa in suo onore. Scesi dal colle i due principi misero in esecuzione il loro piano di battaglia. La mattina del 7 settembre, alle ore 10, iniziarono i combattimenti. Lo scontro fu terribile e massacrante, ma l'esercito piemontese ebbe la meglio e quello francese fu definitivamente sconfitto. Torino era libera, il Piemonte manteneva la sua libert\u00e0.\nIl duca Vittorio Amedeo II di Savoia, assunta la corona di Sicilia e poi di Sardegna, nel 1717 poneva la prima pietra del glorioso tempio votivo in onore della \u00abMadre del Salvatore - Salvatrice di Torino\u00bb. Era stato necessario abbassare il colle di quaranta metri, dopo avere demolito la chiesa preesistente, ceduta al sovrano dal Comune di Torino. Il progetto della basilica e del palazzo venne affidato all'architetto messinese abate Filippo Juvarra, che ne fece un capolavoro. Il tempio fu ultimato e aperto al pubblico, dopo un lavoro di quattordici anni, il 1\u00ba novembre 1731.\nLa tranvia Sassi-Superga.\nNel 1884, in occasione della Esposizione generale italiana, per facilitare il viaggio dei turisti in cima alla collina, fu edificata una linea di collegamento ferroviario in salita (e discesa) di circa 3 km, tra la sottostante Borgata Sassi e la basilica, col sistema a \"cremagliera\" (o, pi\u00f9 popolarmente detta \"Dentera\"), e con trazione di tipo \"funicolare\". Nel 1934 fu eliminato l'obsoleto sistema funicolare, e la linea continu\u00f2 a funzionare a trazione elettrica fino almeno agli anni settanta. In disuso per circa un decennio, fu ripristinata a partire dagli anni ottanta-novanta, arricchendo le due piccole stazioni di collegamento con dei reperti museali dell'epoca.\nOltre alla tranvia, la collina di Superga \u00e8 collegata a Torino da una strada, che parte dalla zona della citt\u00e0 denominata \"Sassi\"."}
{"id": "60594", "revid": "120667135", "url": "https://it.wikipedia.org/wiki?curid=60594", "title": "William Lassell", "text": "Fece fortuna come fabbricante di birra, e ci\u00f2 gli permise di coltivare il suo interesse per l'astronomia.\nVicino a Liverpool costru\u00ec un osservatorio dotato di un telescopio riflettore da 60 cm, che vantava una pionieristica montatura equatoriale per facilitare l'inseguimento degli oggetti in base alla rotazione terrestre. Prepar\u00f2 e levig\u00f2 lui stesso lo specchio, usando attrezzature autocostruite.\nNel 1846 scopr\u00ec Tritone, la pi\u00f9 grande luna di Nettuno, poco tempo dopo la scoperta dello stesso Nettuno.\nNel 1848 co-scopr\u00ec indipendentemente Iperione, una luna di Saturno.\nNel 1851 scopr\u00ec Ariel e Umbriel, due nuove lune di Urano.\nNel 1855, costru\u00ec un telescopio da 121 cm che install\u00f2 a Malta, per via delle migliori condizioni climatiche rispetto alla Gran Bretagna.\nNel 1849 vinse la Medaglia d'Oro della Royal Astronomical Society, e fu presidente della Royal Astronomical Society per due anni a partire dal 1870.\nAlla sua morte lasci\u00f2 un patrimonio di 80\u00a0000 sterline, l'equivalente di una fortuna multi-milionaria dei giorni nostri.\nIn suo onore sono chiamati alcuni crateri su Marte e sulla Luna, un anello di Nettuno e un asteroide, 2636 Lassell."}
{"id": "60598", "revid": "1632387", "url": "https://it.wikipedia.org/wiki?curid=60598", "title": "Wrestling", "text": "Il wrestling \u00e8 uno sport-spettacolo nel quale si combina l'esibizione atletica con quella teatrale, la cui origine risiede nelle fiere itineranti statunitensi di fine XIX secolo. Esso trae spunto dalla lotta libera e dal \"grappling\", con l'aggiunta di prese e manovre che derivano per buona parte dalle arti marziali giapponesi.\nI protagonisti della disciplina sono atleti professionisti che si affrontano in match predeterminati in cui vince colui il quale riesce a schienare o sottomettere per primo l'avversario. In qualunque federazione, i combattimenti sono simulati e programmati a tavolino al fine di esaltarne al massimo il lato spettacolare.\nStoria.\nLe origini del wrestling risalgono alle fiere itineranti statunitensi di fine XIX secolo, durante le quali erano spesso presenti delle esibizioni di lotta libera; all'epoca, per\u00f2, la disciplina era diversa da quella attuale poich\u00e9 i combattimenti erano reali, e non predeterminati, risultando quindi essere molto meno spettacolari. Gli impresari delle fiere cercavano di suscitare interesse nel pubblico vestendo gli atleti in modo stravagante e diffondendo leggende sul loro conto.\nAd inizio XX secolo il wrestling conobbe la sua prima evoluzione moderna e nacquero le prime leghe con una struttura amministrativa simile a quelle gi\u00e0 viste nel pugilato; tuttavia, questo tipo di competizione scomparve quasi completamente con l'avvento della televisione a met\u00e0 anni cinquanta, a causa dell'eccessiva lunghezza e della mancanza di p\u00e0thos dei match. Ben presto si cap\u00ec che, organizzando incontri predeterminati, la competizione diveniva molto pi\u00f9 entusiasmante ed economicamente remunerativa; i match predeterminati sostituirono quindi quelli reali, ma per alcuni decenni gli organizzatori degli spettacoli mantennero la \"kayfabe\", ossia negarono di svolgere incontri gi\u00e0 decisi a tavolino.\nLe prime crepe nella \"kayfabe\" iniziarono ad apparire a met\u00e0 degli anni ottanta, quando Vince McMahon si rifer\u00ec alla propria federazione, la World Wrestling Federation, come ad un prodotto di sport-spettacolo in modo da evadere le giurisdizioni delle commissioni atletiche di molti stati federati statunitensi ed avere minori costi per assicurare gli eventi in pay-per-view. Con il passare del tempo la \"kayfabe\" si indebol\u00ec sempre di pi\u00f9, fino al definitivo crollo avvenuto nel 1997, quando, durante un discorso trasmesso in diretta a \"Raw Is War\", McMahon promise di \"smettere di insultare l'intelligenza dei fan\".\nDiffusione e influenza.\nDerivato storicamente dal catch, il wrestling si \u00e8 sviluppato in Gran Bretagna e in America del Nord sul finire dell'Ottocento e oggi, nel XXI secolo, \u00e8 popolare non solo negli Stati Uniti, ma anche in altri Stati come Giappone (dove prende il nome di \"puroresu\"), Messico (\"lucha libre\") e Canada. Da evento collaterale di fiere itineranti, il wrestling \u00e8 diventato un genere autonomo di intrattenimento ed \u00e8 oggi considerato un'industria di spettacolo multimilionaria. I ricavi sono tratti dalle vendite dei biglietti di eventi in diretta, dalle trasmissioni televisive, dalle trasmissioni in pay-per-view, dal merchandising e dalla vendita di home video. In particolare dal 1950 gli eventi di wrestling hanno spesso fatto registrare il tutto esaurito nelle grandi arene, tra cui il Madison Square Garden, cos\u00ec come negli stadi di football. Gli eventi di wrestling sono divisi in house show (nella maggior parte dei casi non ripresi dalle telecamere), programma televisivi ed eventi in pay-per-view.\nL'house show \u00e8 uno spettacolo che non viene trasmesso in televisione. Molte delle federazioni pi\u00f9 piccole si esibiscono unicamente attraverso questa pratica. Nelle federazioni pi\u00f9 grandi sono rarissimi i cambi di titolo, dettati nella maggior parte dei casi da situazioni contingenti, come infortunio al campione in carica o per dare al pubblico qualcosa di particolare. Il TV show \u00e8 il programma trasmesso in televisione, dove di solito lavorano \"mid carder\", \"upper carder\" e \"main eventer\". Lo scopo principale dei programmi televisivi nelle federazioni che tengono eventi in pay-per-view \u00e8 creare le varie rivalit\u00e0 e storie (storyline) che sarebbero poi culminate a una resa dei conti durante un evento in pay-per-view, con il fine ultimo di spingere gli spettatori ad acquistare quegli eventi. La trasmissione dei programmi televisivi pu\u00f2 avvenire in diretta, o in differita e nel corso di ogni programma televisivo \u00e8 possibile che alcuni degli incontri non vengano trasmessi in televisione, limitando quindi la visione degli stessi ai soli spettatori presenti nell'arena; questo tipo di match viene chiamato \"dark match\". Gli eventi in pay-per-view sono gli show pi\u00f9 importanti dell'anno, tanto che il wrestling \u00e8 stato tra i fenomeni determinati nel rendere il pay-per-view un sistema diffuso. Eventi annuali come \"WrestleMania, SummerSlam, Royal Rumble\" (e in precedenza \"Bash at the Beach, Halloween Havoc\" e \"Starrcade\") sono tra i pay-per-view pi\u00f9 venduti in ogni anno. In questi spettacoli di solito si ha l'epilogo delle rivalit\u00e0 e delle storie e ci sono spesso incontri titolati. Negli ultimi anni internet \u00e8 stato utilizzato da numerose federazioni di wrestling per trasmettere \"web show\", iPPV o contenuti on demand, contribuendo a generare utili legati a internet grazie all'evoluzione del World Wide Web. Le vendite di home video domina le classifiche della \"Billboard\" di DVD sportivi, dove il wrestling occupa tra le tre e le nove posizioni della \"top 10\" ogni settimana. Grazie alla sua presenza culturale persistente e per la sua novit\u00e0 nell'ambito delle arti dello spettacolo, il wrestling costituisce un tema ricorrente sia del mondo accademico sia in quello dei media. Diversi documentari sono stati prodotti, in particolare \"Beyond the Mat\" (diretto da Barry W. Blaustein) e \"Wrestling with Shadows\" (riguardante il wrestler Bret Hart e diretto da Paul Jay). Ci sono stati anche diversi film sul wrestling; il film del 2008 \"The Wrestler\" ha ricevuto due candidature agli Oscar e .\nEssendo uno spettacolo di intrattenimento paragonabile a una serie televisiva, nel wrestling, a differenza di quasi tutti gli sport, non esistono federazioni nazionali o internazionali che raccolgono al loro interno tutti i praticanti della disciplina; gli atleti infatti lavorano per federazioni tra loro non collegate e spesso in competizione. Oltre alle cosiddette major (WWE, All Elite Wrestling, Impact Wrestling, New Japan-Pro Wrestling, Consejo Mundial de Lucha Libre, Asistencia Asesor\u00eda y Administraci\u00f3n e All Japan Pro Wrestling, esistono moltissime altre federazioni con fondi finanziari molto ristretti che sopravvivono organizzando eventi di fronte a poche centinaia di spettatori e sono genericamente indicate con l'espressione \"federazioni indipendenti\" o \"indies\" e fanno parte del cosiddetto circuito indipendente. Le federazioni pi\u00f9 grandi possono stringere accordi con le realt\u00e0 pi\u00f9 piccole (o addirittura acquistarle) per far s\u00ec che queste diventino le proprie federazioni satellite; questo tipo di federazioni fungono da vivaio per i giovani pi\u00f9 promettenti o da collocazione momentanea per i lottatori per i quali la federazione non ha piani nel breve o medio termine; vengono anche indicate con l'espressione \"territori di sviluppo\".\nOgni organizzazione ha un proprio \"booking team\" composto da un numero variabile di scrittori (detti \"writer\") e \"booker\", ossia persone preposte a decidere quanti e quali incontri, faide e segmenti devono essere disputati o eseguiti durante un determinato programma televisivo. Essi lavorano a stretto contatto con i wrestler, decidendo le scalette dei futuri show e sviluppando in base agli esiti dei loro incontri altri aspetti importanti. Ogni federazione ha a sua volta a sua disposizione un roster in esclusiva, cio\u00e8 l'insieme di tutti i wrestler sotto contratto con essa. Nel circuito delle federazioni indipendenti non \u00e8 raro imbattersi in un wrestler che fa parte del roster di pi\u00f9 federazioni; ci\u00f2 accade perch\u00e9 spesso queste federazioni pagano i loro wrestler \"a gettone\", rinunciando a stipulare contratti in esclusiva che possono risultare molto onerosi.\nRegole.\nNon esiste un'autorit\u00e0 internazionale che regolamenta il wrestling, ma esistono regole pi\u00f9 o meno standard che si sono sviluppate col tempo. Ogni federazione applica le proprie varianti delle regole, ma tutti i regolamenti sono molto simili. Le regole qui descritte sono regole standard e potrebbero non corrispondere esattamente con quelle che ogni federazione applica. Vi sono poi decine di tipi diversi di match che condividono per\u00f2 spesso queste regole standard.\nStruttura generale.\nLa forma pi\u00f9 semplice di un match \u00e8 il \"one fall match\", ma noto pi\u00f9 semplicemente come \"single match\", che vede contrapposti due wrestler. Vi sono poi match a squadre, match a handicap e match tutti contro tutti, nei quali si hanno pi\u00f9 di due wrestler che combattono ognuno per s\u00e9. Ecco le modalit\u00e0 con cui un match pu\u00f2 terminare:\nSolitamente gli schienamenti e le sottomissioni devono avvenire all'interno del ring per essere regolari, ma in stipulazioni speciali come \"Falls Count Anywhere\" possono avvenire anche fuori dal ring. Negli incontri validi per un titolo, affinch\u00e9 lo sfidante possa vincerlo, deve vincere per schienamento o per sottomissione; qualora vincesse per squalifica o per count out, il titolo resterebbe nelle mani del campione. Vi sono tuttavia alcune federazioni che non adottano questa clausola. In alcuni tipi di match non basta un solo \"fall\" (schienamento o sottomissione) per aggiudicarsi la contesa. Incontri particolari detti \"Best two out of three falls\" o \"Best three out of five falls\" terminano quando uno dei contendenti ha messo a segno un numero predefinito di \"fall\". Ci sono poi incontri, comunemente detti Iron Man match, che hanno un limite di tempo prestabilito e ad aggiudicarseli \u00e8 chi nella durata del match mette a segno pi\u00f9 \"fall\". Alcuni match a tre o pi\u00f9 partecipanti utilizzano invece un sistema a eliminazione: ogni wrestler che viene schienato o sottomesso esce dalla contesa che continua finch\u00e9 a rimanere sul ring \u00e8 un wrestler solo.\nOgni match \u00e8 diretto da un arbitro che, nonostante agisca secondo accordi prestabiliti dal booking, fa seguire sul ring delle regole che rendono apparentemente la sua figura imparziale e importante. Infatti, se uno schienamento, una sottomissione o un'azione scorretta non \u00e8 vista dall'arbitro non pu\u00f2 essere considerata. Ci\u00f2 consente ai wrestler heel di poter agire scorrettamente dopo aver distratto o messo fuori causa l'arbitro. Di solito gli arbitri rimangono relativamente sconosciuti, mentre a volte vengono scelti degli \"special guest referee\" (\"arbitri speciali\") che spesso dirigono parzialmente l'incontro aumentandone la componente spettacolare.\nIl ring, pesante pi\u00f9 di mille chilogrammi, \u00e8 una struttura composta da acciaio, legno e strati di gomma. Sotto al ring \u00e8 posta un'ampia molla che serve per attutire i colpi; vi sono inoltre collocati due o pi\u00f9 microfoni utili per meglio veicolare i tonfi delle cadute verso la platea. Sul piano successivo \u00e8 presente una rete di ferro sulla quale sono poste delle assi di legno, e sopra tutto ci\u00f2 \u00e8 posizionato una strato di gommapiuma. Infine c'\u00e8 il tappeto, ancorato al ring tramite alcune asole poste lungo il bordo. Il ring si eleva di circa un metro da terra, e ai quattro angoli si ergono, alti circa 140\u00a0cm, quattro paletti di acciaio rivestiti da una spessa imbottitura. Tra essi sono tese tre corde orizzontali, con la pi\u00f9 alta particolarmente rigida in quanto utilizzata come supporto dalla maggior parte dei lottatori. L'esterno del ring \u00e8 ricoperto da un sottile rivestimento gommoso, per evitare impatti diretti sul pavimento, salvo eccezioni come per esempio le federazioni di hardcore wrestling non utilizzano nessun rivestimento attorno al ring, n\u00e9 i wrestler possono attutire le cadute in quella zona. La zona circostante il ring \u00e8 delimitata da barriere, anch'esse rivestite da un materiale gommoso (salvo eccezioni, molte federazioni usano tuttora transenne di ferro), che la separano da quella riservata agli spettatori; capita comunque spesso che la contesa si sposti addirittura tra il pubblico. Nel ring si svolgono gli incontri; la zona immediatamente esterna al ring \u00e8 chiamata \"apron ring\": viene utilizzata in occasione degli incontri in coppia, allorch\u00e9 il collaboratore l\u00ec attende di dare il cambio al compagno. Diverse federazioni messicane, non hanno il classico ring quadrato, ma esagonale.\nIncontri di coppia.\nUn tag team match \u00e8 un incontro combattuto da squadre di due o pi\u00f9 wrestler ciascuna. Nella maggior parte dei match di coppia solo un membro della squadra pu\u00f2 essere indicato come l'uomo legale, ossia l'unico che in quel determinato momento pu\u00f2 schienare l'avversario o essere schienato. L'uomo legale deve avere un contatto fisico, di solito palmo contro palmo, con un wrestler della sua squadra per renderlo il nuovo uomo legale. Questo gesto \u00e8 chiamato \"tag\". Di solito il wrestler che d\u00e0 il \"tag\" al nuovo uomo legale ha un tempo di cinque secondi per lasciare il quadrato, mentre il nuovo uomo legale pu\u00f2 entrare sul quadrato quando vuole: questo spesso determina degli assalti in superiorit\u00e0 numerica da parte degli heel. I wrestler che non sono gli uomini legali devono rimanere dietro le corde per evitare un contatto volontario con gli avversari o essere richiamati dall'arbitro. In molte federazioni il wrestler, per poter diventare uomo legale, deve dare il \"tag\" toccando contemporaneamente il paletto del suo angolo o una cordicella legata all'angolo.\nDivieti.\nUn wrestler non pu\u00f2 dare un pugno all'avversario con il palmo chiuso, n\u00e9 dare un calcio a questi con la punta dei propri stivali. \u00c8 vietato mordere l'avversario, infilargli le dita negli occhi e sputargli. Quando ci\u00f2 accade i wrestler non sono solitamente soggetti a squalifica, ma subiscono solo un ammonimento da parte dell'arbitro. Tuttavia ripetuti richiami e ammonizioni dell'arbitro possono far scattare una squalifica. Pu\u00f2 essere ammesso invece infilare le dita nelle narici dell'avversario.\nAlcune mosse che fanno cadere l'avversario al tappeto di testa o col collo, come il piledriver, sono vietate da alcune federazioni. Se una parte del corpo di un wrestler \u00e8 in contatto con le corde, deve essere interrotto ogni contatto fra i lottatori entro cinque secondi, altrimenti il wrestler che applica la mossa pu\u00f2 essere squalificato. Questa regola \u00e8 chiamata \"rope break\" ed \u00e8 usata spesso per uscire da una presa di sottomissione o da uno schienamento. \u00c8 vietato inoltre colpire l'avversario ai genitali o con oggetti contundenti; una di queste due azioni, se viene vista dall'arbitro, fa scattare un'immediata squalifica.\nElementi di spettacolo.\nSebbene ogni match di wrestling sia essenzialmente un'esibizione atletica, l'obiettivo di ogni incontro \u00e8 di divertire il pubblico. Per questo al wrestling sono state aggiunte alcune caratteristiche per enfatizzare ancora di pi\u00f9 gli incontri per cercare di ottenere la migliore reazione possibile dal pubblico. Un interesse maggiore dal pubblico genera cos\u00ec audience televisivo pi\u00f9 alto, un aumento delle vendite dei biglietti, degli eventi in pay-per-view, del merchandising e del materiale video.\nPersonaggio.\nLa maggior parte dei wrestler interpretano un personaggio ben definito (\"gimmick\"). Queste personalit\u00e0, pi\u00f9 o meno caratterizzate, servono ad aumentare l'interesse verso un lottatore, indipendentemente dalle sue qualit\u00e0 atletiche. Le \"gimmick\" possono essere irreali e simili ai personaggi dei cartoni animati oppure possono essere verosimili. Nella \"lucha libre\" molti lottatori indossano maschere, adottando un'identit\u00e0 segreta.\nI wrestler possono essere classificati in base al loro allineamento; generalmente, a seconda della \"gimmick\" che interpreta, un wrestler pu\u00f2 essere:\nStoria.\nNel wrestling molte volte alcune mosse sono gi\u00e0 organizzate. Ad esempio, al quarto minuto del match il lottatore 1 dovr\u00e0 dare un calcio al lottatore 2. Ad aiutare i lottatori sono gli arbitri che ricevono i minuti e altre informazioni dai loro auricolari.\nPossono essere costruiti dei veri e propri archi narrativi con la concatenazione di pi\u00f9 incontri legati fra loro nel corso del tempo. Dato che la maggior parte delle federazioni hanno almeno un titolo, una sfida per la cintura \u00e8 un impulso piuttosto comune per dare vita a un incontro, ma qualsiasi cosa di un wrestler pu\u00f2 essere in palio in un incontro, dai propri capelli al proprio lavoro.\nAlcuni incontri sono organizzati per narrare una storia di un solo atleta. Possono servire per presentarlo come una forza devastante, un fortunato \"outsider\" (\"underdog\"), un perdente nato o altro. Spesso sono usati dei segmenti non lottati per migliorare l'immagine di un wrestler senza aver bisogno di incontri.\nAltre storie derivano da rivalit\u00e0 fra due o pi\u00f9 personaggi, che vengono chiamate \"feud\". Una faida pu\u00f2 coinvolgere un numero indefinito di lottatori e durare per un tempo indefinito, da pochi giorni a interi anni.\nUn ruolo importante nello \"storytelling\" \u00e8 giocato dai promo.\nTitoli.\nCos\u00ec come altri sport di combattimento, anche nel wrestling sono presenti i titoli. I wrestler possono quindi sfidarsi per un titolo, che il vincitore deve difendere combattendo. Questi titoli sono rappresentati fisicamente da una cintura viene indossata dal campione. In caso di titoli di coppia, c'\u00e8 una cintura per ogni membro del tag team.\nQuasi tutte le federazioni di wrestling hanno un titolo principale e alcuni ne hanno di pi\u00f9. I titoli sono basati su divisioni di peso, altezza, genere, stile di wrestling o altro.\nDi solito ogni federazione considera legittime solo le proprie cinture, sebbene a volte queste possano esser difese in altre federazioni, nel caso del circuito indipendente. Quando una federazione assorbe o acquista un'altra, i titoli della federazione defunta possono continuare a essere difesi nella federazione acquirente o essere unificati ai titoli della federazione principale.\nEntrata.\nMentre gli incontri stessi sono il cuore del wrestling, un altro elemento principale \u00e8 rappresentato dalle entrate dei wrestler nell'arena e sul quadrato. Infatti \u00e8 tipico per un wrestler cercare di ottenere la pi\u00f9 grande reazione possibile del pubblico a loro favore (chiamata \"pop\") per l'entrata sul ring.\nI wrestler entrano accompagnati da una canzone d'ingresso, a cui si aggiungono poi altri elementi per risaltare l'entrata. La canzone che accompagna l'entrata del wrestling di solito rispecchia la sua personalit\u00e0. Alcuni lottatori, specialmente negli Stati Uniti, entrano con una canzone composta per loro. Nonostante sia stato inventato molto prima, l'uso di musiche d'ingresso divenne molto famoso durante gli anni ottanta, specialmente grazie al successo di Hulk Hogan e della WWF, con la loro Rock 'n' Wrestling Connection.\nCon l'introduzione del \"titantron\" (il video mostrato nei maxi schermi al momento dell'entrata) nel 1997 i wrestler della WWF incominciarono ad avere anche dei propri video d'entrata, con immagini ordinate in modo da combaciare con la musica d'entrata. Talvolta l'entrata pu\u00f2 essere accompagnata da giochi pirotecnici e/o cambi improvvisi di luci. I giochi pirotecnici sono elementi che aiutano a risaltare l'entrata e la personalit\u00e0 del wrestler.\nAtleti.\nI wrestler possono essere indifferentemente di sesso maschile o femminile e possono formare dei tag team, squadre formate da due wrestler, o delle stable, squadre formate da tre o pi\u00f9 wrestler.\nWrestler molto famosi possono guadagnare anche diversi milioni di dollari all'anno, con spese mediche e di viaggio pagate dalla federazione, al contrario di wrestler che lavorano per piccole federazioni, i quali sono spesso costretti ad avere un secondo lavoro per mantenersi. Vi sono inoltre altre tipi di personalit\u00e0 che intervengono nel corso degli spettacoli:\nDal punto di vista del peso esistono due tipi fondamentali di wrestler:\nTuttavia tale classificazione varia di federazione in federazione, giacch\u00e9 ogni federazione decide le proprie classi di peso ed eventualmente ne crea altre. I match fra pesi leggeri e pesi massimi sono comunque molto frequenti.\nUna classificazione guarda al livello di importanza che i wrestler raggiungono nel corso della loro permanenza in una federazione; in questi casi sono i \"booker\" a decidere tale livello, decretando per i wrestler eventuali \"push\".\nIn ordine crescente di importanza si parla di:\nTale classificazione \u00e8 dinamica, poich\u00e9 nel corso della propria carriera un lottatore pu\u00f2 trovarsi a occupare posizioni diverse.\nTipi di tifosi.\nNel mondo del wrestling esistono diverse categorizzazioni anche per i fan; i tifosi possono essere infatti di tre tipi: \"mark\", \"smart\" e \"smark\":\nInfortuni e doping.\nNonostante il ring sia costituito utilizzando assi di legno ricoperte di spugna, i wrestler subiscono infortuni piuttosto spesso. Alcuni wrestler inoltre adottano una tecnica di lotta \"stiff\", ossia particolarmente aggressiva: i colpi vengono inferti in modo forte e violento, per meglio dare al pubblico una sensazione di realismo scenico. Gli infortuni pi\u00f9 frequenti riguardano le ossa del collo e della schiena, oltre a classici infortuni di natura muscolare come strappi e rotture dei tendini.\nNel tentativo di limitare gli infortuni, le maggiori federazioni di wrestling, per le quali l'assenza di un wrestler pu\u00f2 avere forti contraccolpi economici, hanno limitato il repertorio delle mosse a quelle pi\u00f9 controllabili e meno pericolose. Tuttavia la maggior parte dei gravi infortuni non dipende dall'errata esecuzione di una mossa, bens\u00ec dalla mancanza d'attenzione che i wrestler pongono in presenza di infortuni di piccola entit\u00e0; molti lottatori, per necessit\u00e0 economica, per ragioni di fama, o per semplice negligenza, lottano regolarmente pur in presenza di lesioni o infortuni lievi; ci\u00f2 spesso porta all'assunzione regolare e in dosi massicce di antidolorifici e non di rado si verificano casi di dipendenza da questi farmaci.\nUn altro grave problema ricorrente nel mondo del wrestling \u00e8 l'assunzione di sostanze dopanti. Ci\u00f2 accade innanzitutto perch\u00e9 le maggiori federazioni di wrestling che tendono a portare al successo i wrestler pi\u00f9 muscolosi e imponenti. Inoltre un wrestler \u00e8 costretto a compiere lunghi viaggi, quindi il tempo d'allenamento risulta ridotto e alcuni lottatori, per aumentare o mantenere la loro massa muscolare, iniziano ad assumere a cadenza regolare steroidi o anabolizzanti. Dalla seconda met\u00e0 del 2007 la WWE ha attivato una serie di controlli detta \"Wellness Program\", con l'intento di monitorare la salute dei lottatori e di combattere il ricorso alle sostanze dopanti."}
{"id": "60601", "revid": "3535", "url": "https://it.wikipedia.org/wiki?curid=60601", "title": "Acqua ragia", "text": ""}
{"id": "60602", "revid": "10556051", "url": "https://it.wikipedia.org/wiki?curid=60602", "title": "Hannover (citt\u00e0)", "text": ""}
{"id": "60604", "revid": "1226", "url": "https://it.wikipedia.org/wiki?curid=60604", "title": "Multimediale", "text": ""}
{"id": "60605", "revid": "217", "url": "https://it.wikipedia.org/wiki?curid=60605", "title": "Segnali elettrici", "text": ""}
{"id": "60606", "revid": "1226", "url": "https://it.wikipedia.org/wiki?curid=60606", "title": "Multimedia", "text": ""}
{"id": "60607", "revid": "1966911", "url": "https://it.wikipedia.org/wiki?curid=60607", "title": "Acqua regia", "text": "L'acqua r\u00e8gia (o acido nitroclorico o acido cloronitrico o acido nitromuriatico) \u00e8 una miscela, instabile a temperatura ambiente, composta da una mole di acido nitrico e tre moli di acido cloridrico.\nFormula chimica.\nI due acidi danno la seguente reazione:\nStoria.\nFu l'alchimista Gabir ibn Hayyan a studiare per primo il suo uso. Il suo nome deriva dalla sua capacit\u00e0 di sciogliere l'oro (e anche il platino e il palladio), considerato dagli alchimisti il \"re dei metalli\" in quanto praticamente inattaccabile dalle altre sostanze. Nessuno dei due acidi che compongono l'acqua regia, preso singolarmente, riesce a intaccare tali metalli: anche se da solo l'acido nitrico riesce a ossidare una piccolissima quantit\u00e0 di oro in ioni Au3+, occorrono gli ioni Cl- forniti dall'acido cloridrico per trasformarli in acido cloroaurico (HAuCl4) e permettere la continuazione della reazione di ossidazione.\nAttualmente trova impiego nell'analisi del contenuto in metalli pesanti nel suolo e nell'industria dei circuiti stampati.\nPrecauzioni.\nAttenzione: l'acqua regia \u00e8 un potente agente corrosivo.\nCuriosit\u00e0.\nQuando i nazisti invasero la Danimarca durante la seconda guerra mondiale, il chimico ungherese George de Hevesy dissolse le medaglie dei premi Nobel dei fisici tedeschi Max von Laue (1914) e James Franck (1925) in acqua regia per evitare che i nazisti le sequestrassero. De Hevesy nascose poi la soluzione tra altri reagenti chimici, riuscendo nell'impresa di renderla invisibile ai nazisti. Alla fine della guerra, de Hevesy ritorn\u00f2 nel laboratorio e ritrov\u00f2 la soluzione intatta. Da questa riprecipit\u00f2 l'oro che fu inviato all'Accademia Svedese delle Scienze e alla Fondazione Nobel, la quale rimodell\u00f2 le medaglie che furono ridate a Laue e Franck."}
{"id": "60614", "revid": "104265", "url": "https://it.wikipedia.org/wiki?curid=60614", "title": "ILife", "text": "iLife \u00e8 una raccolta di software creata dalla Apple Inc., nata per creare, gestire, organizzare, visualizzare e pubblicare contenuti digitali come fotografie, musica, filmati e podcast personali. Attualmente la suite \u00e8 composta da due programmi, inclusi in ogni nuovo Mac e iPhone. La versione per macOS \u00e8 diventata gratis con OS X Mavericks, invece per gli utenti iOS da iOS 7, entrambe scaricabili dall'App Store.\nComponenti.\niMovie.\niMovie \u00e8 un programma di montaggio video. Permette di acquisire video da videocamere digitali (DV, HD o basate su schede Flash) e di montare filmati con tanto di titoli, transizioni e musica. Offre vari strumenti per correggere ad esempio il colore nelle clip oppure per aggiungere un commento audio durante il filmato. Supporta la pubblicazione con preset predefiniti per YouTube, iPod, Computer e Web, ma offre anche la possibilit\u00e0 di personalizzare l'esportazione scegliendo risoluzione e codec da usare.\nGarageBand.\nGarageBand \u00e8 un programma per la creazione di contenuti musicali che include pi\u00f9 di 1000 suoni preregistrati. Per creare la musica basta prelevare i suoni e trascinarli nella finestra principale del programma. Il programma supporta suoni aggiuntivi e si pu\u00f2 interfacciare direttamente a strumenti musicali dotati di collegamento MIDI o USB. GarageBand 08 offre anche un'opzione detta Magic GarageBand che permette di accompagnare un pezzo suonato da un'orchestra virtuale con un proprio strumento a scelta oppure cantando.\nIntegrazione.\nLe applicazioni di iLife sono state progettate per lavorare in congiunzione. Ogni programma si pu\u00f2 automaticamente collegare alla libreria di un altro programma se necessario. I programmi interagiscono nei seguenti modi:\nPer ottenere una reale compatibilit\u00e0, i programmi sono in grado di manipolare le librerie degli altri programmi senza bisogno dell'esecuzione del programma proprietario della libreria. Per esempio, iMovie \u00e8 in grado di leggere la libreria di iTunes e di Foto senza che i due programmi siano attivi, dato che iMovie \u00e8 in grado di manipolare internamente le librerie degli altri programmi. L'unica eccezione \u00e8 GarageBand che \u00e8 in grado di leggere la libreria di iTunes ma non pu\u00f2 manipolare le canzoni acquisite dall'iTunes Music Store per questioni di carattere legale.\nCompatibilit\u00e0.\nTutte le applicazioni funzionano su macOS. Le vecchie versioni di iTunes e iMovie funzionavano solo su Mac OS. Dalla versione 4.1 di iTunes il programma \u00e8 stato reso disponibile anche per la piattaforma Windows. Questa decisione \u00e8 stata resa necessaria dalla volont\u00e0 di Apple di consentire anche agli utenti Windows di accedere al suo negozio di musica on-line.\nLe versioni di iDVD precedenti alla 3.0.1 erano disponibili unicamente con i Macintosh dotati di masterizzatore interno SuperDrive. Dalla versione 3.0.1 tutti i Macintosh possono utilizzare iDVD purch\u00e9 rispettino i requisiti minimi di sistema. Inoltre, dall'ultima versione, iDVD supporta anche masterizzatori terze parti.\nDal 2011, iWeb e iDVD non sono pi\u00f9 disponibili per l'installazione e non vengono pi\u00f9 aggiornati.\nCon l'uscita dell'app Foto di OS X Yosemite, iPhoto non \u00e8 pi\u00f9 disponibili sull'App Store e non viene pi\u00f9 sviluppata ed aggiornati da Apple.\nStoria e disponibilit\u00e0.\niLife \u00e8 uno dei tasselli della strategia Apple. Appena Steve Jobs ritorn\u00f2 a essere il CEO di Apple dichiar\u00f2 che avrebbe trasformato il Macintosh nel centro dello stile di vita digitale. Jobs afferm\u00f2 che i primi Macintosh erano i precursori di questo stile di vita. Lo stile di vita digitale \u00e8 inteso come il trasferimento e l'elaborazione delle informazioni e dei contenuti dell'utente nel formato digitale. Questa codifica in digitale avrebbe permesso all'utente di creare delle sinergie che avrebbero semplificato la sua vita e l'avrebbero arricchita. Ovviamente le informazioni sarebbero state manipolate e organizzate dal Macintosh ma servivano dei programmi per la loro elaborazione e quindi sono nati i componenti del pacchetto iLife.\nApple originariamente rendeva disponibili gratuitamente iTunes, iMovie e iPhoto tramite il proprio sito internet mentre iDVD era fornito insieme a tutti i computer dotati di SuperDrive. Dopo la presentazione di iDVD Apple cre\u00f2 il nome iLife e present\u00f2 il pacchetto vendendolo a 49,95 dollari, sebbene i programmi fossero ancora disponibili tramite internet. Nel gennaio 2004 Apple presenta GarageBand e le nuove versioni di iDVD, iPhoto e iMovie. Le nuove versioni erano disponibili solo tramite il pacchetto iLife mentre le vecchie versioni erano disponibili tramite internet. Apple decise di regalare iLife insieme a tutti i nuovi computer per fornire agli utenti una dotazione di software insieme al computer."}
{"id": "60618", "revid": "547034", "url": "https://it.wikipedia.org/wiki?curid=60618", "title": ".Mac", "text": ".Mac (da leggersi \"punto Mac\", o anche \"dot Mac\", in pronuncia inglese) \u00e8 stato un pacchetto di servizi on-line offerti dalla Apple Inc. e indirizzati agli utenti Macintosh.\nI servizi offerti includono la gestione di un sito web personale con alcuni temi predefiniti, una casella di posta elettronica accessibile via IMAP o web browser, il disco virtuale iDisk accessibile via WebDAV, un software di backup e delle offerte speciali legate al periodo.\nInizialmente, Apple offriva il servizio .Mac in modo gratuito sotto il nome di iTools ma, nel settembre del 2002 decise di chiuderlo dopo aver presentato a luglio il servizio .Mac. Gli utenti Macintosh hanno accolto il cambiamento in modo contrastato. Alcuni utenti, infatti, criticavano il servizio per il prezzo eccessivo di $ 99 e per il fatto che gli utenti che non fossero passati da iTools a .Mac avrebbero perso l'indirizzo di posta elettronica. Altri utenti invece citavano il detto TANSTAAFL (non esistono pasti gratis) e affermavano che il nuovo servizio a pagamento avrebbe offerto pi\u00f9 servizi e una migliore qualit\u00e0. Effettivamente, nuovi servizi vennero aggiunti e la qualit\u00e0 del servizio miglior\u00f2 anche se non era raro assistere a momentanee cadute del sito con conseguente temporanea sospensione dei servizi erogati.\nLe applicazioni della suite iLife possiedono un'alta integrazione con il servizio .Mac. Infatti, gli utenti del servizio possono condividere filmati, fotografie e altro con grande semplicit\u00e0 con iDisk. iPhoto \u00e8 in grado di creare un album fotografico e di pubblicarlo con pochi click del mouse grazie a .Mac e utilizzando il programma Backup si possono salvare i propri dati personali sul sito e se si dispone di pi\u00f9 computer si possono tenere sincronizzati tramite il programma iSync.\nIl 29 settembre 2004, i servizi .Mac vennero potenziati:\nLo spazio \u00e8 stato incrementato fino ad arrivare ad un massimo di 10 GB con la possibilit\u00e0 di aggiungere altro spazio a pagamento\nIl 9 giugno 2008 \u00e8 stato annunciato che il servizio sarebbe stato sostituito da MobileMe e che avrebbe offerto ulteriori servizi come l'aggiornamento di posta, rubrica e calendari in modalit\u00e0 push."}
