{"id": "62152", "revid": "125998187", "url": "https://it.wikipedia.org/wiki?curid=62152", "title": "Jorge Rafael Videla", "text": "Arriv\u00f2 al potere con un colpo di Stato ai danni di Isabelita Per\u00f3n. Il suo governo fu contrassegnato dalle violazioni dei diritti umani e da contrasti frontalieri con il Cile che per poco non sfociarono in una guerra. \u00c8 stato condannato a due ergastoli e 50 anni di carcere per vari crimini contro l'umanit\u00e0, tra i quali l'assassinio e la tortura di oltre 30.000 persone. Scont\u00f2 la pena nel carcere federale di Marcos Paz, durante gli ultimi anni della sua vita. Il regime militarista, anticomunista e autoritario di Videla \u00e8 stato avvicinato al fascismo.\nBiografia.\nOrigini ed educazione militare.\nOriginario di Mercedes, piccola cittadina nella Pampa argentina, il giovane Jorge Videla, figlio di un colonnello dell'esercito, crebbe nell'ideologia anticomunista degli anni della Guerra fredda. Secondo un biografo \"ebbe a che fare con la storia dell'esercito argentino, che gi\u00e0 dagli anni Trenta era stato protagonista di colpi di Stato e interferenze nel potere politico. Videla ricevette una formazione caratterizzata da un forte clericalismo conservatore, anticomunismo, anti-peronismo che condivise con molti gerarchi militari del suo tempo\".\nCome la maggior parte degli alti funzionari sudamericani del suo tempo, venne istruito alla \"Escuela de las Am\u00e9ricas\", a Panama, scuola militare finanziata e gestita dal governo degli Stati Uniti, nel segno della lotta contro il proliferare delle politiche marxiste, considerate sovversive e pericolose per la sicurezza internazionale. Videla e gli altri militari di pari grado, e non solo, erano dunque nazionalisti e ossessionati dal \"pericolo rosso\", che faceva loro vedere comunisti e sovversivi in chiunque non fosse allineato con posizioni conservatrici o reazionarie.\nIl colpo di Stato.\nIl tenente generale Videla fu nominato \"Comandante in capo\" dell'esercito dalla presidente Isabelita Per\u00f3n, in un periodo di forti contrasti tra esercito regolare, peronisti di governo, montoneros (peronisti di sinistra), guerriglia comunista e paramilitari di destra della Tripla A.\nVidela capeggi\u00f2 il colpo di Stato del 24 marzo 1976 con cui \"Isabelita\" fu sostituita da una giunta militare, formata da Leopoldo Galtieri in rappresentanza dell'esercito, dall'ammiraglio Emilio Eduardo Massera per la marina e dal generale Orlando Ram\u00f3n Agosti per l'aviazione, dando inizio a quello che essi chiamarono Processo di Riorganizzazione Nazionale. il 29 marzo assunse la carica di Presidente. Suoi collaboratori erano anche Jorge Eduardo Acosta e Alfredo Astiz.\nIl regime \"videlista\" (1976-1981).\nIl regime che i militari vollero imporre andava oltre un regime d'emergenza post-golpe, ai quali l'Argentina era ormai abituata, n\u00e9 era privo di precise connotazioni politiche, come essi volevano far sembrare (come accadde invece con Pinochet nel Cile). Il collante del regime non era nemmeno solo il conclamato anticomunismo (il Partito Comunista Argentino era tollerato, al fine del mantenimento dei buoni rapporti con l'Unione Sovietica della quale il PCA era emanazione) quanto l'avversione verso le forze democratiche della nazione, considerate nemici del nuovo stato; l'odio dei militari era diretto principalmente verso i peronisti \"montoneros\", i socialisti, i radicali, i gruppi comunisti extraparlamentari e i pacifisti, ma col tempo si diresse verso chiunque non manifestasse un pieno appoggio alla dittatura.\nIl nuovo ordine politico.\nVenne sospesa la Costituzione, sciolti il Parlamento e i partiti, compresi quelli conservatori, sostituiti da un'Assemblea di esperti conniventi e militari, mentre il governo fu messo nelle mani della Giunta militare, costituita dai rappresentanti delle varie forze armate, con a capo Videla come Presidente. Come nella dittatura dei colonnelli in Grecia, ci fu anche la collaborazione di neofascisti interni ed esterni, oltre che un diffuso antisemitismo tra i ranghi dell'esercito, sotto la pressione del gerarca ammiraglio Emilio Eduardo Massera (che considerava tre ebrei - Karl Marx, Sigmund Freud e Albert Einstein - come la causa della decadenza dell'umanit\u00e0), nonostante la dittatura godesse dell'appoggio di Henry Kissinger e avesse rapporti diplomatici con lo stato d'Israele.\nLa repressione e la propaganda.\nVidela, con l'appoggio della giunta, decise che una gran parte della popolazione, ritenuta sovversiva, avrebbe dovuto subire direttamente la repressione e lo sterminio, in gran parte segreto. Il conto delle vittime \"scomparse\" del regime arriva a 40.000, di cui 30.000 sotto Videla, in pi\u00f9 occorre aggiungere i 15.000 prigionieri politici fucilati alla luce del sole, in ossequio alla legge marziale, che permetteva la pena di morte. La parte di popolazione che invece non era considerata pericolosa, andava inquadrata in una precisa visione del mondo, che escludeva perfino il lessico che poteva rimandare al marxismo o allo scetticismo nei confronti delle istituzioni, della religione e delle forze armate.\nPerfino nelle scuole elementari gli insegnanti dovevano correggere e segnalare ogni piccolo eccesso di ribellione nei bambini, considerato indizio di una futura tendenza alla sovversione. Venne istituita la censura anche sulla musica pop considerata vagamente sovversiva; tuttavia il progetto culturale dei militari, per mancanza di una struttura parallela di potere politico (un partito unico), del corporativismo, nonch\u00e9 di un culto della personalit\u00e0, non and\u00f2 in porto, e la dittatura militare rimase un semplice regime autoritario, un totalitarismo imperfetto. Lo stesso nome dato al regime, \"Processo di Riorganizzazione Nazionale\", indicava la volont\u00e0 di forgiare un'Argentina nuova, tramite la distruzione fisica degli indesiderabili. In realt\u00e0, soltanto il 5% dei desaparecidos era guerrigliero e terrorista, il restante 95% era composto da studenti, sindacalisti, operai, giornalisti, critici del governo e religiosi non allineati.\nVidela era vicino anche alla loggia massonica P-2 di Licio Gelli, che appoggi\u00f2 la dittatura (della loggia era membro l'ammiraglio Massera). Il regime non ebbe mai il sostegno della Chiesa cattolica che, soprattutto attraverso la gerarchia ecclesiastica, cerc\u00f2 una continua mediazione tra lo Stato e il popolo, mentre molti cattolici della base finirono uccisi dai militari. Lo stesso Videla era cattolico praticante, e giustific\u00f2 le violenze del suo regime anche come una guerra giusta contro il \"nemico comunista\" e per \"l'Occidente cristiano\". Secondo molti, bench\u00e9 in Argentina si fosse abituati alla violenza di stato, \"non si era mai arrivati alla brutalit\u00e0 che ha contraddistinto il regime di Videla. Tra il 1976 e il 1983 \u00e8 stata spazzata via un'intera generazione. Un genocidio paragonabile a quello del nazismo\", nelle parole dello scrittore Alvaro \u00c1bos.\nI diritti umani.\nL'insediamento della Giunta militare, e con essa della dittatura, port\u00f2 alla sospensione delle libert\u00e0 civili e sindacali; decine di migliaia di persone, sospettate di appartenere ad organizzazioni studentesche, sindacali, politiche o che si ritenesse potessero svolgere una qualsiasi attivit\u00e0 che interferisse con la politica marziale della Giunta furono arrestate, torturate e segretamente uccise, creando il fenomeno dei \"desaparecidos\", letteralmente \"scomparsi\", ossia coloro che, una volta sequestrati, non risultavano nei registri dei commissariati di polizia o delle autorit\u00e0 militari e di cui era impossibile ricevere notizie, anche in merito ad un eventuale decesso; queste persone subirono, in centri di detenzione clandestina, abusi, violenze e torture e di circa di loro non si seppe pi\u00f9 nulla. Delle circa persone scomparse in Argentina durante la dittatura oltre 3.000 vennero fatte precipitare nell'oceano Atlantico o nel R\u00edo de la Plata utilizzando i famigerati voli della morte (\"vuelos de la muerte\").\nI contrasti con il Cile.\nUno degli ultimi motivi di contrasto non risolti tra Argentina e Cile era costituito dal possesso di tre isole nel Canale di Beagle (Picton, Lennox e Nueva). Nel 1977, l'Argentina rifiut\u00f2 il lodo arbitrale a essa sfavorevole del Regno Unito e, sul finire del 1978, i due paesi sudamericani furono molto vicini ad un conflitto armato che fu evitato solo grazie all'intervento di Papa Giovanni Paolo II, che inizi\u00f2 un nuovo processo di mediazione, nominando come suo rappresentante personale il cardinale Antonio Samor\u00e8. I contrasti per\u00f2 non cessarono fino al 1984 quando fu firmato il \"Trattato di pace e amicizia\".\nLa politica economica.\nLa politica economica del regime di Videla fu neoliberista come quella del vicino Cile, ma a differenza che in questo (dove si rivel\u00f2 fruttuoso per le aziende private, grazie agli aiuti americani), si rivel\u00f2 totalmente fallimentare. Alcuni generali sostenevano un sistema corporativo, ma furono messi in minoranza. Gli Stati Uniti, che avevano appoggiato le dittature nell'Operazione Condor, nella speranza che eliminassero il comunismo dal Sudamerica, e finanziato il governo Pinochet in cambio di un alleggerimento della repressione, tolsero ogni appoggio e aiuto a Videla dopo il 1977: quando Henry Kissinger, regista esterno dei vari golpe, lasci\u00f2 la segreteria di stato che aveva ricoperto sotto Nixon e Ford, il nuovo presidente Jimmy Carter, dopo un incontro col dittatore, tolse ogni sostegno al regime. Senza il capitale straniero, l'Argentina collass\u00f2 lentamente.\nJos\u00e9 Alfredo Mart\u00ednez de Hoz guid\u00f2 l'economia durante tutta la presidenza di Videla. Sebbene poi cercher\u00e0 di dissociarsi dagli aspetti repressivi del regime, egli sostenne che questi furono necessari per evitare ogni possibile resistenza alle sue misure economiche, basate sull'apertura al mercato e sullo smantellamento della previgente legislazione in materia di lavoro, che tentarono di riprodurre e rivaleggiare con la legislazione promossa da Jos\u00e9 Pi\u00f1era nel regime pinochetista cileno. Uno dei risultati di tali politiche, nonostante i tagli alla spesa pubblica, fu che il valore nominale del debito estero aument\u00f2 di quattro volte, contribuendo al crollo delle imprese e di conseguenza anche dello Stato che pure era alleggerito del welfare. Nel periodo post-dittatura, la continuazione di tali politiche fino a quasi l'anno 2000, favor\u00ec l'inflazione altissima, culminata nel fallimento dell'Argentina durante la crisi economica successiva.\nLa battaglia dell'immagine.\nIl \"processo di riorganizzazione nazionale\" incontr\u00f2 gli ostacoli maggiori nel cercare di costruire una sua immagine all'estero. Vari gruppi di oppositori esiliati e alcuni governi denunciarono ripetutamente la situazione dei diritti umani in Argentina. Il governo sudamericano rispose con slogan e attribuendo le critiche ad una \"campagna antiargentina\".\nGi\u00e0 il 19 maggio 1976 Videla fu protagonista di un pranzo molto discusso con un gruppo di intellettuali argentini, Ernesto Sabato, Jorge Luis Borges, Horacio Esteban Ratti (presidente dell'Associazione argentina degli scrittori) e padre Leonardo Castellani, in cui alcuni dei presenti manifestarono la loro preoccupazione riguardo agli scrittori detenuti o scomparsi. Borges, il pi\u00f9 illustre e prestigioso intellettuale argentino, antiperonista che aveva visto favorevolmente la deposizione di Isabelita nel 1976, assunse dal 1977 in poi un netto atteggiamento di dissenso con il regime. Nel 1980 firm\u00f2 un appello per gli scomparsi, esplicitando la propria posizione anche dopo la dittatura, con un articolo intitolato \"Confesso che ho sbagliato\" (1984).\nIl campionato mondiale di calcio 1978 fu lo scenario ideale con cui la dittatura tent\u00f2 di guadagnare l'appoggio popolare. Nonostante il pi\u00f9 famoso giocatore al mondo di allora, l'olandese Johan Cruijff, insieme al tedesco Paul Breitner, si rifiutassero di partecipare alla fase finale del mondiale per protestare contro il regime di Videla, il trionfo della nazionale argentina gli permise, nel momento della consegna della coppa, di ricevere l'applauso della folla radunata allo stadio di Buenos Aires.\nTra il 6 e il 20 settembre 1979, la \"Commissione Interamericana dei Diritti Umani\" visit\u00f2 il paese e ricevette denunce dai parenti degli scomparsi e dalle vittime di altri abusi ed ebbe colloqui con membri del governo e dell'opposizione. Nel 1980, il dirigente dell'organizzazione \"SERPAJ (Servicio Paz y Justicia)\" Adolfo P\u00e9rez Esquivel ricevette il Premio Nobel per la pace, denunciando con forza ancora maggiore le violazioni dei diritti umani in Argentina. Fu in questo periodo (1981) che cominciarono malumori interni, a causa della spartizione del potere tra i militari.\nDeposizione di Videla e fine della dittatura (1981-1983).\nCome risultato delle tensioni tra le tre forze armate per la ripartizione del potere, Videla fu allontanato dal suo incarico e la presidenza fu assunta dal Capo di stato maggiore dell'esercito, Roberto Eduardo Viola, a cui succedettero altri militari, fino al ripristino della democrazia sotto la pressione popolare crescente, dopo la sconfitta nella guerra delle Falkland contro il Regno Unito.\nRapporti con la giustizia.\nDue anni dopo il ritorno della democrazia in Argentina nel 1983, fu processato e dichiarato colpevole per l'omicidio e la sparizione di migliaia di cittadini (circa ) avvenuta durante la sua presidenza e condannato all'ergastolo. Tuttavia, nel 1990 il Presidente Carlos Sa\u00fal Menem, su pressione degli apparati militari, gli concesse l'indulto insieme ad altri membri delle giunte militari e capi della polizia della Provincia di Buenos Aires (decreto 2741/90), e al dirigente montonero Mario Eduardo Firmenich (decreto 2742/90). \u00c8 stato detenuto, agli arresti domiciliari per motivi di et\u00e0, perch\u00e9 indagato per il sequestro di minori durante la \"Guerra sporca\".\nIl 25 aprile 2007 la Corte penale federale ha giudicato incostituzionale la grazia concessa nel 1990 dal presidente Carlos Menem, a Jorge Rafael Videla e ad Emilio Eduardo Massera. La sentenza rende quindi valide le condanne all'ergastolo emesse nel processo del 1985, che dovettero essere scontate. Il 22 dicembre 2010 \u00e8 stato nuovamente condannato, insieme ad altri 29 imputati, all'ergastolo in un carcere non militare per la morte di 31 detenuti. Il 5 luglio 2012 \u00e8 stato condannato a 50 anni di reclusione per rapimento e sottrazione di identit\u00e0 perpetrati nei confronti dei figli dei desaparecidos. Insieme a lui sono stati condannati Reynaldo Bignone (a 15 anni) e Jorge Eduardo Acosta, detto \"el Tigre\" (a 30 anni).\nVidela, che non ha mai avuto nessun pentimento, ha ammesso la sua responsabilit\u00e0 diretta nella morte di 8.000 persone; l'anziano ex dittatore, che dal 2007 scontava la pena nel carcere federale di Marcos Paz, dichiar\u00f2 di avere qualche \"peso sull'anima\", ma che ci\u00f2 non gli impediva di dormire benissimo, continuando a definire il terrorismo di stato e le stragi di civili da lui perpetrate come una semplice \"guerra giusta\", e sostenendo la necessit\u00e0 della morte dei \"sovversivi\" come un dovere dei militari.\nUna delle sue ultime dichiarazioni pubbliche fu un incitamento ai suoi vecchi seguaci a riprendere le armi contro il governo democratico di Cristina Fern\u00e1ndez de Kirchner, che lui apostrof\u00f2 come \"dittatrice\".\nMorte.\nVidela \u00e8 morto improvvisamente in carcere il 17 maggio 2013 all'et\u00e0 di 87 anni. Secondo una sentenza del 2009, non ricever\u00e0 ai funerali alcun onore militare proprio per il suo ruolo nelle violazioni dei diritti umani.\nDiversi politici argentini hanno commentato la sua morte. Il deputato Ricardo Gil Lavedra dell'Unione Civica Radicale ha commentato che Videla sar\u00e0 ricordato come un dittatore ed Hermes Binner del Partito Socialista ha espresso il suo cordoglio per le vittime di quel governo repressivo. Hern\u00e1n Lombardi, Ministero della Cultura, ha elogiato la democrazia argentina che lo ha condannato. Ricardo Alfons\u00edn, figlio di Ra\u00fal Ricardo Alfons\u00edn, ha elogiato il fatto che Videla sia morto in carcere. Adolfo P\u00e9rez Esquivel, pacifista e destinatario del Premio Nobel per la pace nel 1980, ha commentato che \"nessuno dovrebbe gioire in ogni caso di morte\", aggiungendo che \"scompare il corpo di Videla, ma non i danni che ha fatto al Paese\".\nNella cittadina natale di Videla, Mercedes, ci sono state proteste contro la possibilit\u00e0 che il corpo del dittatore possa venire seppellito l\u00ec: il sindaco socialista del paese della Pampa ha motivato la richiesta affermando di non volere che la tomba di Videla possa diventare un luogo di pellegrinaggio di simpatizzanti dell'estrema destra fascista."}
{"id": "62159", "revid": "5", "url": "https://it.wikipedia.org/wiki?curid=62159", "title": "Mare Egeo", "text": ""}
{"id": "62160", "revid": "729019", "url": "https://it.wikipedia.org/wiki?curid=62160", "title": "Leopoldo Galtieri", "text": "Galtieri faceva parte della giunta militare di governo diretta dal generale Jorge Rafael Videla, che sospese le garanzie costituzionali, dissolse le associazioni politiche e sindacali e mise in atto un meccanismo di repressione senza precedenti. Fu dittatore e presidente del paese dal 22 dicembre 1981 al 18 giugno 1982.\nBiografia.\nGaltieri era il figlio di una coppia di lavoratori argentini discendenti, a loro volta, di immigrati italiani di origine calabrese (Mormanno). Nel 1943, all'et\u00e0 di 17 anni, si arruol\u00f2 nel Colegio Militar de la Naci\u00f3n per studiare come ufficiale nel ramo dell\"'ingegneria civile\" e nel 1949 si laure\u00f2 presso la Scuola delle Americhe dell'esercito statunitense. Un anno pi\u00f9 tardi si era conquistato il grado di \"geniere combattente\", e nel 1975, dopo pi\u00f9 di 25 anni di servizio nell'esercito, era infine divenuto \"comandante\" del corpo del genio militare argentino.\nFu un fervente sostenitore del colpo di Stato militare del 24 marzo 1976, quando Jorge Rafael Videla prese il potere in Argentina rovesciando la presidente in carica Isabel Per\u00f3n. Galtieri fu uno stretto collaboratore di Videla e si distinse per la dura repressione messa in atto durante il golpe, che gli permise di conquistare la sua fiducia, valendogli l'ascesa al titolo di \"maggiore generale\" nel 1977, e di \"generale supremo\" nel 1980.\nDurante il governo della \"junta militare\" il parlamento e i sindacati furono sospesi, i partiti politici e i governi provinciali vennero vietati, e furono abolite tutte le garanzie costituzionali e sindacali, dando inizio a quella che sar\u00e0 poi ricordata come la \"guerra sporca\". Decine di migliaia di persone furono ritenute appartenenti all'ala sinistra \"sovversiva\", fatte arrestare, torturare, e \"sparire\" dalla societ\u00e0. Torture ed esecuzioni di massa erano all'ordine del giorno. L'economia, gi\u00e0 malridotta prima del colpo di Stato, recuper\u00f2 per un breve periodo, quindi si deterior\u00f2 ulteriormente.\nAll'inizio del 1981 Galtieri visit\u00f2 gli Stati Uniti d'America e fu ricevuto molto calorosamente dall'amministrazione Reagan, che vedeva nel suo regime un baluardo dell'anticomunismo. Il consigliere della sicurezza nazionale (\"National Security Advisor\") Richard Allen lo descrisse come \"maestoso generale\" (\"majestic general\").\nIl 29 marzo 1981 Videla fu deposto dai militari del suo stesso regime, e sostituito da Roberto Eduardo Viola, il quale continu\u00f2 il regime terroristico del suo predecessore, deponendo per\u00f2 tutti i suoi vecchi collaboratori, tra cui anche Leopoldo Galtieri, allontanato dalla politica a tempo indeterminato. Il governo Viola non mantenne per\u00f2 le promesse fatte e pag\u00f2 poco i soldati, causando la ribellione dei militari e la deposizione di Viola stesso, che il 22 dicembre 1981 venne definitivamente sconfitto e sostituito da Leopoldo Galtieri, autoproclamatosi \"presidente a vita\" dell'Argentina, con poteri assoluti e la facolt\u00e0 di scegliersi un successore.\nPresidenza.\nDal marzo del 1982 Galtieri increment\u00f2 ulteriormente la ferocia del regime, e molte altre migliaia di persone furono uccise; i militari torturavano le persone in qualunque posto le trovassero: nei garage, nei bagni e persino nelle case. Le vittime tra il dicembre 1981 e il giugno 1982 furono all'incirca 9.000 secondo i calcoli pi\u00f9 modesti, mentre altre 30.000 erano state uccise durante la dittatura di Videla.\nGaltieri mantenne il diretto controllo dell'esercito e non nomin\u00f2 un nuovo generale supremo. Tent\u00f2 di riparare l'economia riducendo le spese pubbliche e vendendo fuori dal paese tutte le restanti industrie ancora di propriet\u00e0 dello Stato, comprimendo la riserva monetaria e congelando gli stipendi. Istitu\u00ec riforme politiche limitate che portarono a forti espressioni di dissenso e dimostrazioni \"anti-junta\", ben presto divenute manifestazioni comuni di chi auspicava un ritorno alla democrazia.\nOperaci\u00f3n Rosario.\nTra il marzo e l'aprile 1982 in Argentina si susseguirono 5 manifestazioni (di cui 3 organizzate dai familiari dei \"desaparecidos\"), tutte represse nel sangue; la popolarit\u00e0 di Galtieri diminuiva inesorabilmente, mentre l'inflazione saliva alle stelle e il PIL scendeva dell'11,45%. Per calmare gli animi e riconquistare consensi tra la popolazione, Galtieri, il 26 marzo dello stesso anno, decise di dare il via all\"'Operaci\u00f3n Rosario\", che prevedeva l'invasione delle Isole Falkland (chiamate \"Isole Malvinas\" dagli argentini). I militari argentini, guidati dall'ammiraglio Jorge Anaya, diedero inizio all'invasione il 2 aprile 1982, e in poco tempo vinsero la blanda resistenza dei 50 marine inglesi stanziati nelle Falkland/Malvine.\nGaltieri dichiar\u00f2 le \"Malvinas\" una provincia dell'Argentina. Come previsto, gran parte della popolazione sembr\u00f2 entusiasta di questo successo e le manifestazioni \"anti-junta\" furono sostituite da quelle patriottiche in suo favore. Ma le isole Falkland erano troppo importanti per la corona britannica e la Gran Bretagna e molti altri paesi in tutto il mondo condannarono l'annessione. Il Consiglio di Sicurezza delle Nazioni Unite approv\u00f2 la Risoluzione 502, che faceva appello al ritiro immediato delle truppe argentine e all'immediata cessazione delle ostilit\u00e0.\nGaltieri, come molti osservatori, pensava che le forze armate del Regno Unito non sarebbero state in grado (perch\u00e9 troppo lontane o prive dei mezzi necessari) di contrastare il suo esercito. Tuttavia il Regno Unito era deciso a riconquistare le Falkland.\nL'amministrazione repubblicana di Ronald Reagan adott\u00f2 un atteggiamento ambiguo, diviso tra la lealt\u00e0 verso il tradizionale alleato britannico e i rapporti con il governo argentino (Stati Uniti e Argentina erano entrambi firmatari del \"Patto di Rio\" o \"Trattato Inter-Americano di Assistenza Reciproca\", che vincola i paesi membri alla reciproca assistenza). In marzo, il segretario di stato Alexander Haig, attraverso l'ambasciatore in Argentina, ammon\u00ec il governo del paese sudamericano a non dare il via all'invasione. Ronald Reagan richiese assicurazioni a Galtieri che non sarebbero state invase le isole e offr\u00ec l'opera mediatoria del vice presidente George H. W. Bush, ma la proposta venne rifiutata.\nL'amministrazione era divisa: Haig, il segretario alla difesa Caspar Weinberger e il vice segretario di stato per gli affari politici Lawrence Eagleburger erano favorevoli ad un deciso appoggio al Regno Unito, temendo che una posizione diversa avrebbe minato i rapporti tra i paesi NATO. Thomas Enders, vice segretario di stato per l'America Latina e Jeane Kirkpatrick, ambasciatrice all'ONU e avversaria di Haig, sostenevano al contrario che il supporto a Londra avrebbe minato l'impegno anticomunista in Sud America. Reagan disse di non capire la contesa \"per quella sperduta terra ghiacciata\", ma sostenne blandamente la posizione di Haig. Il segretario di stato intraprese una missione tra Londra e Buenos Aires, ma, alla fine del mese di aprile, Reagan accus\u00f2 l'Argentina del fallimento dei negoziati, dichiar\u00f2 l'appoggio statunitense alla Gran Bretagna, la riforn\u00ec di armi, ed impose sanzioni economiche al paese sudamericano.\nUnico alleato argentino fu il Per\u00f9, il quale come si \u00e8 scoperto da documenti e testimonianze recenti, sarebbe entrato in guerra contro il Cile se esso fosse andato in guerra contro l'Argentina.\nAlla fermezza di Margaret Thatcher sulla vicenda delle isole Falkland pu\u00f2 dunque essere attribuita parte del merito della caduta della dittatura militare in Argentina e del ritorno della democrazia in quel Paese.\nIn seguito alle continue pressioni diplomatiche e a trattative infruttuose, il Regno Unito, con l'appoggio di USA e Nuova Zelanda, decise dunque di riprendersi le isole. La Guerra delle Falkland dur\u00f2 circa due mesi; un migliore addestramento e, in misura minore, un equipaggiamento superiore, servirono a controbilanciare il grande vantaggio numerico e geografico dell'Argentina: vi erano infatti oltre 10.000 soldati argentini nelle Falkland e il grosso del contingente britannico si trovava a 13.000\u00a0km dalla zona di guerra. Come risultato i morti inglesi furono appena 255 e quelli argentini ben 632, dei quali la met\u00e0 nell'affondamento dell'incrociatore \"General Belgrano\".\nNel giugno 1982, Stanley/Puerto Argentino fu riconquistata e come conseguenza, nonostante le promesse di mitigamento della persecuzione degli oppositori, nessuno era pi\u00f9 disposto ad ascoltare Galtieri che, il 18 giugno 1982, diede le dimissioni, dopo 6 mesi di sanguinaria dittatura. Venne sostituito da Reynaldo Bignone, che in un primo momento si proclam\u00f2 presidente a vita e continu\u00f2 a perseguitare i propri oppositori, ma in seguito alle proteste dell'opposizione, nel 1983, fu costretto a permettere lo svolgersi di libere elezioni. Bignone perse nettamente e al suo posto venne eletto il radicale cinquantaseienne Ra\u00fal Ricardo Alfons\u00edn. L'Argentina era infine tornata alla democrazia.\nProcesso.\nNel 1985 Leopoldo Galtieri fu processato da una corte militare per violazione dei diritti umani e, nel mese di maggio dell'anno seguente, venne condannato all'ergastolo. I tre appelli successivi (questa volta di fronte ad una corte civile) non servirono a cambiare l'esito del processo. Galtieri rimase in prigione fino al 1991, anno in cui il presidente Carlos Menem, sotto la pressione dei militari, gli concesse l'indulto, liberandolo da ogni accusa.\nNel luglio 2002 Galtieri fu nuovamente imputato in accuse civili riguardo al rapimento di bambini, la scomparsa di 18 simpatizzanti di sinistra verso la fine degli anni settanta (mentre era comandante del secondo corpo dell'esercito) e la scomparsa (o morte) di tre cittadini spagnoli risalente allo stesso periodo. A processo concluso, Galtieri fu posto agli arresti domiciliari.\nMalato di cancro al pancreas, mor\u00ec per un attacco di cuore il 12 gennaio 2003, all'et\u00e0 di 76 anni."}
{"id": "62163", "revid": "287204", "url": "https://it.wikipedia.org/wiki?curid=62163", "title": "Funzione di Eulero", "text": ""}
{"id": "62169", "revid": "247222", "url": "https://it.wikipedia.org/wiki?curid=62169", "title": "Sparassis crispa", "text": "\"Sparassis crispa\" (Wulfen) Fr., fungo commestibile dalla curiosa forma a cavolfiore; specie rara.\nDescrizione della specie.\nCorpo fruttifero.\nIl carpoforo (in questo caso il termine pi\u00f9 specifico di cappello sarebbe assai improprio) \u00e8 ampio da 10 a 50\u00a0cm ed alto da 10 a 20\u00a0cm, di color crema o giallognolo, \u00e8 composto da fitte lamine ondulate ed arricciate dal profilo pi\u00f9 scuro.\nGambo.\nAssai corto e concolore al cappello.\nCarne.\nBianca, elastica e fibrosa.\nSpore.\nLe spore sono ovali e tendenti al rotondo con evidente apicolo.\nDistribuzione e habitat.\nParassita di tronchi di conifere ed in particolare di Pinus. Autunno, rara e pertanto sconsigliata per uso alimentare.\nCommestibilit\u00e0.\nPer la rarit\u00e0 dei ritrovamenti, si raccomanda di non raccoglierla per l'uso alimentare."}
{"id": "62172", "revid": "33921", "url": "https://it.wikipedia.org/wiki?curid=62172", "title": "Caravella", "text": "La caravella (dal portoghese \"caravela\") fu un tipo di veliero introdotta intorno al 1451 dai portoghesi, presumibilmente nell'arsenale di Lisbona e/o nella residenza di Sagres (Algarve) del principe Enrico il navigatore che fungeva al tempo da scuola nautica e arsenale sperimentale per gli esploratori lusitani. Fu concepita come un natante da esplorazione capace di circumnavigare l'Africa e raggiungere cos\u00ec le Indie orientali senza dover pagare tasse agli Ottomani.\nNella sua forma pienamente evoluta, sviluppata dal peschereccio nordafricano \"q\u0101rib\" (prob. evoluzione del \"carabus\" romano), era un natante agile, di facile manovra (fond. una maggiore capacit\u00e0 di virata), con un dislocamento di 50-160 t, da 1 a 3 alberi a vela latina che ne facilitava il galleggiamento, cassero scoperto, prua piana e opera morta non troppo pronunciata. La limitata capacit\u00e0 di carico e di equipaggio ne erano i principali svantaggi ma ci\u00f2 ebbe poca rilevanza fintantoch\u00e9 si tratt\u00f2 di navi destinate all'esplorazione.\nNell'immaginario collettivo, le \"caravelle\" per antonomasia sono le tre navi con le quali Cristoforo Colombo raggiunse i Caraibi nel 1492: la \"Ni\u00f1a\", la \"Pinta\" e la \"Santa Mar\u00eda\". In realt\u00e0, quest'ultima era una \"nau\" e non una caravella.\nEtimologia.\nL'etimo italiano \"caravella\" deriva dall'originale portoghese \"caravela\" mutuato dall'arabo \"q\u0101rib\" che indicava il peschereccio latino \"carabus\" (\u03ba\u03b1\u03c1\u03b1\u03b2\u03bf\u03c2 in greco) illustrando un'origine molto antica per questo tipo di natante.\nStoria.\nFino al XV secolo, i marinai dell'Europa meridionale e centrale avevano limitato le loro imbarcazioni al semplice cabotaggio, utilizzando tipi di legni arcaici: il gozzo (po. \"barcha\"), che pesava 25-30 tonnellate, era parzialmente coperta ed era considerata un veliero sebbene potesse essere condotta a remi con 14-15 uomini che di solito potevano riempire la capacit\u00e0 della nave; ed il barinello, dal pescaggio di 50-200 tonnellate, con albero singolo e vela quadra, del tutto inadeguate alla navigazione in acque oceaniche \"aperte\". Navi ancora diffuse e di largo uso al principio della c.d. \"Et\u00e0 delle Scoperte\" (se ne serv\u00ec Gil Eanes nel 1434 per raggiungere Capo Bojador) ma piccole, lente, ingestibili per l'esplorazione e penalizzate dai forti venti di nord-est lungo la rotta di ritorno in Portogallo pur con l'aggiunta di remi e vele quadre. L'unico natante \"oceanico\" in uso al tempo in Portogallo era la \"nau\", una versione evoluta della cocca baltica ma dalle dimensioni troppo grandi (dislocamento oltre le ).\nC'era bisogno di navigli pi\u00f9 grandi, per equipaggi pi\u00f9 numerosi e maggior carico, oltre che pi\u00f9 manovrabili.\nFu intorno al 1451 che un principe portoghese, Enrico il Navigatore promosse la creazione di un nuovo tipo d'imbarcazione che sviluppasse le innovazioni tecnologiche della cocca portoghese, un'imbarcazione utilizzata da lusitani e genovesi per commerciare dal Mediterraneo al Mar Baltico, per dare ai suoi marinai un legno capace di rispondere alle necessit\u00e0 tecniche imposte dal progetto d'esplorazione delle coste atlantiche dell'Africa.\nI carpentieri portoghesi presero a spunto i pescherecci introdotti dagli arabi in Spagna, i \"q\u0101rib\", sviluppando la \"caravella\". Il nuovo tipo di nave, robusta e facilmente manovrabile, divenne il legno preferito dai grandi esploratori portoghesi che costituirono l'impero commerciale del paese nel Continente Nero, nelle Indie Orientali e nelle Indie Occidentali: Bartolomeo Diaz, Ferdinando Magellano, Vasco da Gama, ecc.\nLa Spagna era una potenza formidabile sull'Atlantico e sul Mediterraneo perch\u00e9 sapeva come adattare le sue navi allo scopo e all'ambiente in cui navigavano che si trattasse di galere per la guerra o d'imbarcazioni per l'esplorazione. Alla fine del XVII secolo, le caravelle non venivano pi\u00f9 utilizzate per l'esplorazione, sostituite dagli agili patachi a due alberi, e tornarono a essere navi da pesca per i galiziani.\nCaratteristiche.\nLa storia tecnologica della caravella si distingue in 3 fasi: \nCaravella Arcaica.\nLa forma arcaica della caravella, il \"q\u0101rib\" arabo, era un natante a remi, privo di vele, di ridotte dimensioni.\nCaravella nell'Et\u00e0 delle Esplorazioni.\nLa tipica caravella portoghese (po. Caravela Latina), rivoluzionaria per l'epoca, aveva un dislocamento di 50 tonnellate, lunghezza di 20-30 m, larghezza di 7-8 m, vele latine su alberi alti 2/3 (cosa che permetteva l'andatura \"di bolina\" ovvero la possibilit\u00e0 di seguire una rotta con un angolo minore di 90\u00b0 rispetto alla direzione del vento, cosa quasi impossibile a navi equipaggiate di sole vele quadre.) e spesso senza bompresso. Un natante veloce, manovrabile con pochi uomini, con scarse capacit\u00e0 di carico e di combattimento. La \"Latina\", utile per l'esplorazione della costa africana, non andava bene per l'Oceano. Si svilupp\u00f2 cos\u00ec la Caravela Redonda, pi\u00f9 grande, con 3-4 alberi e vele quadre per la navigazione oceanica.\n\"Caravela de Armada\".\nLa \"Redonda\" continu\u00f2 a evolvere il suo impianto velico, divenendo la \"Caravela de Armada\" ora pienamente utilizzabile per scopi militari. Sugli alberi s'issavano pi\u00f9 vele, iniziando a distinguere la randa dalle vele sopra-pennone (en. \"topsail\"), non mancava pi\u00f9 il bompresso e apparve la coffa con il c.d. \"nido di corvo\" per l'avvistamento del nemico. Si mantennero per\u00f2 anche navigli agili, porta-ordini: il tp. \"Caravela de Mexerguerira\".\nL'evoluzione fu costante e alla fine alcune caravelle, tp. \"Caravela en la modal Andalucia\", dismisero le vele latine e svilupparono una prua pi\u00f9 alta, per massimizzare la navigabilit\u00e0 nell'Atlantico.\nSecondo il cronista cinquecentesco portoghese Gaspar Correia, la tipica caravella da combattimento della IV Armata d'India di Vasco da Gama (1502) trasportava 30 uomini, 4 cannoni pesanti sottocoperta, 6 falconetti (po. \"falconete\") in coperta (due fissati alla poppa) e 10 archibusoni (po. \"canh\u00e3o de ber\u00e7o\") sul quarto-ponte e a prua.\nCultura di massa.\nLe caravelle sono diventate il simbolo del viaggiare del XV secolo. Erano usate soprattutto per i viaggi di esplorazione: due delle tre navi con cui Cristoforo Colombo scopr\u00ec l'America, la Pinta e la Ni\u00f1a, erano caravelle, mentre la Santa Maria era una \"nau\", la versione portoghese della cocca da cui sarebbe stata sviluppata successivamente la caracca."}
{"id": "62175", "revid": "125996092", "url": "https://it.wikipedia.org/wiki?curid=62175", "title": "Ateismo", "text": "L'ateismo (, composto da \"\u03b1-\" privativo, \"senza\", e \u03b8\u03b5\u03cc\u03c2, \"dio\", letteralmente \"senza dio\") \u00e8 la posizione di chi non crede nell'esistenza di Dio, opposta al teismo e al panteismo in generale, al politeismo e al monoteismo in particolare.\nDefinizioni e concetto di ateismo.\nSi definisce \"ateo\" chi non crede in alcuna divinit\u00e0 negandone la pretesa specifica esistenza come realt\u00e0 trascendente l'uomo. La definizione del termine tuttavia \u00e8 molto dibattuta, in particolare per quanto concerne l'inclusione o l'esclusione della posizione degli agnostici nell'ombrello dell'ateismo. Al riguardo esistono differenti posizioni a tutti i livelli del dibattito, da quello filosofico fino a quello comune. Va inoltre sottolineato che il termine non nasce per una auto-identificazione di chi ha preso una posizione ma piuttosto, storicamente, venne inizialmente usato per descrivere la posizione di coloro che, anche quando teisti, non credevano nel dio di colui che li additava come \"senza dio\".\nNell'antichit\u00e0 infatti il termine \u00abateo\u00bb era spesso usato con accezione negativa dai credenti in una religione per indicare persone di un credo diverso; a titolo d'esempio, il padre della Chiesa Clemente Alessandrino (II-III secolo) riferisce nei suoi \"Stromateis\" che i greci dell'epoca consideravano \u00abatei\u00bb i primi cristiani, in quanto non adoravano le divinit\u00e0 tradizionali.\nRisale a Platone (428-347 a.C.) la prima analisi dell'ateismo ricordata dalla storia della filosofia; nel X libro delle \"Leggi\" (884B - 907D). Platone \"si propone di giustificare filosoficamente la legislazione relativa all'ateismo (\"nomes peri asebeias\")\" distinguendo tre forme di ateismo:\nSe considerata rispetto al concetto di \"divinit\u00e0\", la definizione di \"ateismo\" che il filosofo britannico Antony Flew coni\u00f2 circa alla met\u00e0 degli anni settanta del Novecento distingue tra \u00abateismo positivo\u00bb \u2014 ovvero l'asserzione che non esistano d\u00e8i oppure la negazione che una qualsivoglia divinit\u00e0 esista \u2014 e \u00abateismo negativo\u00bb, al quale egli stesso si richiamava, che si basa sull'impossibilit\u00e0 di verificare o falsificare con l'esperienza qualsivoglia asserzione teologica; l'accezione di cui alla prima definizione citata, anche identificata con \u00abateismo forte\u00bb, ovvero la positiva affermazione dell'inesistenza di Dio e non di una generica divinit\u00e0, \u00e8 tuttavia oggetto di nuove attribuzioni di significato: nel XXI secolo si tende ad attribuire al termine \u00abateismo positivo\u00bb o \u00abforte\u00bb il significato \u2014 oltre a quello, scontato, di negazione del trascendente \u2014 di disapprovazione morale e di avversione alle credenze.\nQualora rapportata altres\u00ec al concetto di \"credenza in qualsivoglia divinit\u00e0\", emerge una distinzione tra \u00abateismo pratico\u00bb \u2014 proprio di chi, per esempio, pur non negando i dogmi o le credenze che affermino l'esistere di qualsivoglia ente trascendente, prescinde nella realt\u00e0 quotidiana da tale ente e agisce come se esso non esistesse \u2014 e \u00abteorico\u00bb, appannaggio di chi, indipendentemente dal proprio comportamento, non creda, o apertamente neghi, l'esistenza di un ente trascendente.\nUn'ulteriore posizione \u00e8 quella dell'apateismo, che caratterizza chi considera irrilevante o priva di significato qualsiasi discussione sull'esistenza o meno di una divinit\u00e0 e, in senso pi\u00f9 esteso, qualsiasi discussione su religione o sistemi valoriali o morali legati a credenze religiose; la posizione implicita dell'apateismo pu\u00f2 essere riassunta nell'asserzione: \u00abDio esiste? Non lo so e non m'interessa\u00bb.\nNel suo portale dedicato all'ateismo, la BBC introduce l'argomento con la seguente definizione: \u00abGli atei sono persone che credono che Dio o gli d\u00e8i (o altri esseri soprannaturali) siano costruzioni umane, miti e leggende, o che credono che questi concetti non siano significativi\u00bb.\nGeneralmente l'ateismo si contrappone al teismo, e in modo particolare al monoteismo (anche se, nell'\u00abateismo forte\u00bb, \u00e8 esclusa \"ogni\" forma di esistenza che trascenda la natura); talora, infatti, l'opposizione al panteismo o al politeismo risulta pi\u00f9 sfumata o molto meno sviluppata, come\u00a0\u2013 per esempio\u00a0\u2013 in Richard Dawkins o Daniel Dennett.\nL'ateismo non esclude l'agnosticismo, che raggruppa tutti coloro che si astengono dall'esprimersi su una materia quale l'esistenza o meno di una divinit\u00e0, considerandola a priori inconoscibile. Ateismo e agnosticismo non sono posizioni contrapposte. Un ateo pu\u00f2 essere considerato agnostico nel momento in cui, pur non credendo nell'esistenza del divino, ammette di non poterne avere la certezza assoluta. Prendendo in prestito una terminologia in uso nel mondo anglosassone, all'ateo agnostico si contrappone l'ateo gnostico, cio\u00e8 colui che ritiene di poter affermare con certezza la non esistenza del divino. Un esempio celebre di ateo che non si dichiara del tutto certo dell'inesistenza di dio lo si trova in Richard Dawkins, che nel suo \"L'illusione di Dio\" espone le ragioni per le quali ritiene l'inesistenza di dio \"quasi\" certa.\nNella storia delle religioni, in quanto negazione della credenza in Dio, e perci\u00f2 anche nel soprannaturale (aldil\u00e0, angeli, demoni, testi e oggetti sacri, messaggi rivelati, preghiere, sacrifici e superstizioni di qualunque tipo) e negli officiatori di culto (sacerdoti, profeti, medium, streghe, maghi, indovini ecc.), l'ateismo \u00e8 sempre stato una corrente di pensiero critica della religione stessa nelle sue svariate forme e dei fenomeni ad essa collegati (spiritualit\u00e0, esoterismo, mistica, teocrazia, idolatria, fondamentalismo, clericalismo e cos\u00ec via).\nPercepito dai credenti e dalle classi sacerdotali come un pericolo per la fede, l'ateismo fu e rimane tutt'oggi oggetto di discriminazione, timore, rifiuto, avversione, intolleranza e violenza persecutoria da parte di istituzioni e figure religiose, a seconda delle religioni e dei culti con il quale si \u00e8 scontrato. Secondo l'accademico e storico delle religioni italiano Raffaele Pettazzoni (1883-1959):\nPer tali ragioni nelle diverse societ\u00e0 umane condizionate dalla religione e/o dove questa svolge un ruolo importante, le persone noncredenti sono bollate come immorali, senza scrupoli o pericolose; dunque l'ateismo, insieme all'irreligiosit\u00e0, viene denigrato come un pensiero potenzialmente distruttivo, per la religione stessa in primis, e poi per l'ordine sociale costituito. Nel corso del tempo lo stereotipo dell'ateismo come una reale minaccia divenne cos\u00ec radicato che talvolta alcuni anticlericali e liberi pensatori arrivarono a condividerlo espressamente: lo stesso Voltaire ad esempio, seppur critico di tutte e tre le religioni abramitiche e delle loro istituzioni, giudicava negativamente l'ateismo (\u00abCerto non vorrei aver a che fare con un principe ateo perch\u00e9, nel caso si mettesse in mente d'avere interesse a farmi pestare in un mortaio, son ben certo che lo farebbe senza esitazione\u2026\u00bb, si legge nel \"Dizionario filosofico\") in quanto, a suo giudizio, \u00abamorale\u00bb e \u00absocialmente pericoloso\u00bb.\nNella filosofia greca l'ateismo ebbe inizio come un atteggiamento pratico alla vita, specie fra i presocratici, o come effetto collaterale delle filosofie che alcune delle loro scuole sostenevano, quali l'atomismo (Leucippo, Democrito) e il naturalismo (Talete, Anassimandro, Anassimene di Mileto, Eraclito), entrambe forme di materialismo, ed il pluralismo (Empedocle di Agrigento, Anassagora di Clazomene, Diogene di Apollonia); invece con i sofisti (Protagora, Prodico, Gorgia e Crizia) il dubbio sull'esistenza degli d\u00e8i divenne oggetto d'interesse della speculazione teorica e della teologia (intesa come un \"discorso su Dio\" vero e proprio, non come sistema di credenze) tra i filosofi greci, legato per\u00f2 sempre a questioni quali il rispetto delle convenzioni sociali, le leggi della \"polis\" e l'etica.\nErede dell'ateismo implicito nella filosofia presocratica e manifesto nella sofistica fu il razionalismo naturalistico dei successori di quest'ultima: Aristippo (fondatore della scuola cirenaica), Antistene (scuola cinica) ed Epicuro (scuola epicurea); fra i singoli filosofi atei dell'epoca si possono annoverare Ippone di Reggio, Diagora di Milo, Teodoro di Cirene (detto \u00abl'Ateo\u00bb), Bione di Boristene ed Evemero di Messene (teorico dell'evemerismo). Nelle \"Leggi\", Platone propose di introdurre pene molto severe per gli atei: l'ateo \u00abpratico\u00bb (cio\u00e8 quello che vive \"come se\" non esistesse alcuna divinit\u00e0) \u00e8 passibile di condanna al carcere, mentre l'ateo \u00abteorico\u00bb (che nega l'esistenza degli d\u00e8i sulla base di motivazioni teoriche) dev'essere, nel peggiore dei casi, condannato a morte.\nNon necessariamente \u00abateismo\u00bb \u00e8 sinonimo di \u00abirreligiosit\u00e0\u00bb, che pu\u00f2 riferirsi\u00a0\u2013 oltre che all'ateismo\u00a0\u2013 all'agnosticismo, all'ignosticismo, al libero pensiero, all'antiteismo, all'umanesimo secolare e cos\u00ec via, tutte forme di noncredenza quale espressione generica dell'irreligiosit\u00e0.\nInoltre, pu\u00f2 darsi il caso di atei dichiarati che credono in concetti come \u00abforza vitale\u00bb o simili, i quali, pur non avendo caratteri teistici, conservano comunque elementi \u00abspiritualistici\u00bb \u2014 posizione avvertita ma fortemente contestata da Michel Onfray, che la esclude dalla propria ateologia, e dagli atei \u00abnaturalisti\u00bb, che rifiutano ogni approccio mistico o soprannaturale, relegandolo nell'ambito della superstizione o della religiosit\u00e0 popolare.\n\u00abAteismo\u00bb non \u00e8 necessariamente sinonimo di anticlericalismo, il quale si caratterizza piuttosto come movimento di opposizione all'ingerenza temporale del clero nella vita civile, e quindi pu\u00f2 essere appannaggio anche di credenti. Esiste, inoltre, la posizione opposta a quella dei credenti anticlericali, la quale, pur essendo molto particolare, \u00e8 invece da includere nell'ateismo: \u00e8 quella dei cosiddetti \u00abatei devoti\u00bb, che sostengono i valori cristiani pur non credendo nell'esistenza di Dio.\nSebbene molti tra coloro che si dichiarano atei condividano un diffuso scetticismo di fondo verso il soprannaturale e lo spirituale, le convinzioni degli atei provengono da molteplici fonti culturali, filosofiche, sociali e storiche, sicch\u00e9 non esiste un \u00abpensiero unico\u00bb, n\u00e9 una linea comune di comportamento e di azione tra gli atei. Posto ci\u00f2, per una categorizzazione indicativa e orientativa dei tipi di ateismo \u00e8 opportuno distinguere almeno tra \u00abdebole\u00bb e \u00abforte\u00bb, \u00abpratico\u00bb e \u00abteorico\u00bb.\nLa distinzione tra \u00abdebole\u00bb e \u00abforte\u00bb ha una sua giustificazione nella percezione che comunemente si ha del termine \u00abateo\u00bb in Occidente, dove si tende a identificare il teismo col solo cristianesimo. In questo contesto, risulta forte l'affermazione \u00abnon esiste alcun dio\u00bb, mentre \u00e8 debole \u00abnon esiste il dio biblico\u00bb: questa seconda affermazione pu\u00f2 presupporre la credenza nel dio degli Stoici, dei Neoplatonici o di Giordano Bruno, in quello del deismo dei secoli XVII e XVIII, in Siva, in Visn\u00f9 o altri.\nPer quanto riguarda la distinzione tra \u00abpratico\u00bb e \u00abteorico\u00bb, va ricordato che la prima distinzione sui tipi di ateismo risale a Platone, che nelle \"Leggi\", avendo preso in considerazione l'empiet\u00e0 nei confronti degli d\u00e8i olimpici, aveva indicato un ateismo privo di giustificazioni teoriche, quindi pratico, e uno con motivazioni filosofiche, quindi teorico. Con le dovute cautele, dunque, \u00e8 la distinzione \u00abpratico\u00a0\u2013 teorico\u00bb ad avere fondamento nella storia della filosofia, per quanto quella \u00abdebole\u00a0\u2013 forte\u00bb possa essere di qualche utilit\u00e0 discorsiva in senso generico.\nArgomenti per l'inesistenza di Dio.\nGli argomenti filosofici e scientifici avanzati per non credere nell'esistenza di Dio sono di vario tipo. Il pi\u00f9 semplice pu\u00f2 essere sintetizzato nel fatto che non ci siano ragioni sufficienti per credere in qualcosa che trascenda la sfera della materialit\u00e0, di cui siamo costituiti e nella quale siamo immersi. Il \"principio di immanenza\" \u00e8 quindi il fondamento di ogni ateismo e con ci\u00f2 non si esclude solamente l'entit\u00e0 denominata \"Dio\", bens\u00ec ogni entit\u00e0 astratta (Logos, Nous, Essere, Assoluto, Spirito ecc.) che alluda all'esistenza di un ambito di realt\u00e0 fuori di quello sottoposto all'indagine della scienza.\nUn argomento ateo pi\u00f9 complesso e articolato non si basa esclusivamente sulla negazione di Dio, ma sul superamento della credenza nel divino. Esso porta a sostegno prove sulla base di dati di fatto scientifici, sia teorici che sperimentali, tali da escludere l'obbligo dell'esistenza di qualche azione trascendente sulla realt\u00e0 dell'immanenza.\nDarwin e le implicazioni della teoria dell'evoluzione per selezione naturale.\nLa teoria dell'evoluzione per selezione naturale formulata da Charles Darwin a met\u00e0 del XIX secolo, \u00e8 stata determinante nel fornire una spiegazione all'evoluzione delle diverse forme di vita che non renda pi\u00f9 necessaria la figura di un Dio creatore.\nNel suo libro \"L'origine delle specie\" pubblicato il 24 novembre 1859, Darwin descrisse come, tramite la selezione naturale degli individui con caratteri favorevoli alla sopravvivenza e alla riproduzione in un determinato ambiente, si siano potute differenziare ed evolvere nel corso di milioni di anni tutte le diverse specie di forme di vita che conosciamo.\nIl darwinismo sta conoscendo una fase di rinnovamento, concretatasi nella riunione dei \"16 di Altenberg\" del 2008, dove 16 tra i pi\u00f9 grandi biologi e filosofi evoluzionisti si sono riuniti per integrare la teoria dell'evoluzione con nuove idee ed ipotesi su meccanismi che sembra si aggiungano a quelli ben noti.\nIl biologo Jacques Monod, Premio Nobel per la medicina del 1965, nel saggio \"Il caso e la necessit\u00e0\" ha dimostrato che in biologia le mutazioni genetiche sono il frutto del \"caso\" mentre la \"necessit\u00e0\" provvede (attraverso invarianza e teleonomia) a mantenere l'esistente. Il caso \u00e8 dunque il portatore del nuovo nel mondo della vita, mentre la necessit\u00e0 lo conserva se \"adatto\". Il biologo molecolare Motoo Kimura nella sua teoria neutralista del 1972 asserisce che a livello molecolare le mutazioni appaiono del tutto casuali.\nRecentemente il filosofo della scienza Telmo Pievani \u00e8 tornato sul problema del creazionismo (\"Creazione senza Dio\", 2006).\nSebbene il darwinismo sia ormai accettato dall'intera comunit\u00e0 scientifica come unico fondamento teorico valido di tutte le scienze biologiche, rimangono ancora oggi dei critici anti-darwiniani, religiosi e laici, che negano la validit\u00e0 della teoria evoluzionistica, sostenendo invece il neocreazionismo o alcune sue forme particolari (ad es. il Disegno intelligente o il teismo evoluzionista) come spiegazione metafisica della realt\u00e0.\nContro i sostenitori di queste teorie, totalmente prive di validit\u00e0 scientifica, alcuni eminenti biologi evoluzionisti e divulgatori scientifici, fra cui i pi\u00f9 noti sono l'etologo Richard Dawkins (principale esponente del Nuovo ateismo) e lo zoologo e paleontologo Stephen Jay Gould, hanno intrapreso una battaglia culturale in difesa della scienza e della laicit\u00e0 delle istituzioni contro le intromissioni della religione nel dibattito scientifico e nella vita pubblica dei cittadini delle democrazie liberali dell'Occidente.\nIn risposta ai critici del darwinismo, Pievani si limita a separare i piani della scienza e della fede personale, riprendendo come modello di riferimento il principio dei magisteri non sovrapponibili di Gould: \u00ab\u00c8 evidente che denunciare l'inconsistenza scientifica del neocreazionismo non implica alcun tipo di interferenza nella sfera delle credenze religiose di chiunque, che restano del tutto libere e incondizionate. Il punto sta nel decidere come comportarsi quando una credenza religiosa vuole travestirsi da scienza e quindi manipolare o censurare, per esempio, i programmi delle scuole pubbliche\u00bb.\nL'onere della prova.\n\"Affirmanti incumbit probatio\": gi\u00e0 i latini sostenevano che \u00abla prova tocca a chi afferma\u00bb. L'onere della prova \u00e8 dunque sulle spalle del credente. \u00c8 lui che afferma l'esistenza di una o pi\u00f9 divinit\u00e0, e tocca quindi a lui dimostrare tale esistenza. Il non credente afferma che esiste l'universo, il credente afferma che esiste l'universo e, in aggiunta, Dio: fornire verifica di quell'aggiunta \u00e8 suo compito. La situazione \u00e8 paragonabile a una causa giudiziaria: \u00e8 l'accusa che, in un tribunale, deve condurre delle prove a sostegno della propria tesi; la difesa deve al massimo invalidare le suddette prove, non di certo fornire alla giuria una dimostrazione di innocenza nei confronti di un'accusa infondata. \u00c8 quindi necessario, secondo questo principio, che gli stessi credenti si facciano carico dell'onere della prova, a sostegno delle loro affermazioni.\nGli atei e gli agnostici non hanno tendenzialmente problemi a riconoscere il fatto che non \u00e8 possibile dimostrare l'inesistenza di Dio: anche perch\u00e9, come scrive Richard Dawkins, \u00abnon si pu\u00f2 dimostrare in maniera incontrovertibile l'inesistenza di niente\u00bb..\nL'assenza di evidenze.\nL'ateismo nasce come confutazione delle pretese dei credenti sull'esistenza di Dio, bench\u00e9 per essere atei sia pi\u00f9 che sufficiente non essere persuasi dell'esistenza di Dio. Si \u00e8 quindi data a lungo una fondamentale importanza alla parte critica, piuttosto che alla formulazione di argomenti \"positivi\u201d in favore della miscredenza. Cos\u00ec facendo, gli atei ritengono che l'assenza di evidenze a favore dell'esistenza di Dio prodotte dai credenti, a cui spetta l'onere della prova, sia gi\u00e0 un argomento sufficiente per negare l'esistenza di qualsiasi entit\u00e0 sovrannaturale (cos\u00ec come, per gli agnostici, \u00e8 gi\u00e0 un argomento sufficiente per non esprimersi affatto sulla questione). Come ha sostenuto Christopher Hitchens citando Euclide, \u00abci\u00f2 che pu\u00f2 essere asserito senza prove concrete pu\u00f2 essere anche rifiutato senza prove concrete\u00bb. Se per credere in Dio bisogna rinunciare alla ragione e sostenere che la ragione umana \u00e8 troppo presuntuosa quando pretende di dire la sua su questioni che \u00abla ragione stessa non pu\u00f2 dimostrare\u00bb, allora si pu\u00f2 teoricamente credere a qualunque cosa, anche a una teiera di porcellana orbitante tra la Terra e Marte.\n\u00c8 una posizione affine a quella del ragionamento scientifico, secondo il quale non si possono prendere per veritiere asserzioni completamente sprovviste di prove: \u00e8 teoricamente possibile, ad esempio, che esistano esseri extraterrestri con una lunga proboscide a forma di trombetta, ma l'infinitesimale possibilit\u00e0 che ci\u00f2 possa essere reale non \u00e8 una valida ragione per crederla vera. Molti atei sostengono inoltre che la scienza \u00e8 competente a intervenire sulle questioni religiose: se si pretende che la divinit\u00e0 interagisca con la sfera materiale (ad esempio attraverso i miracoli), allora la scienza ha tutte le credenziali per studiare la congruit\u00e0 dell'affermazione. Da un punto di vista logico, infine, si \u00e8 anche sostenuto (A. J. Ayer) che tutte le asserzioni su Dio sono letteralmente prive di significato, in quanto nulla pu\u00f2 valere come verifica della loro verit\u00e0 o falsit\u00e0. Non si dimostra l'esistenza di qualcuno, ma la si constata.\nUtilizzo ateologico del Rasoio di Ockham.\nQuesta teoria riguarda principalmente le religioni che affermano la creazione. Il frate francescano Guglielmo di Ockham (1280\u00a0\u2013 1349) sostenne che mentre Dio \u00e8 un \"assoluto\" a priori, per spiegare una qualsiasi altra cosa, non bisogna aggiungere, quando non servono, elementi ulteriori che si rivelano inutili.\nTale teoria, nota come Rasoio di Occam, \u00e8 stata in seguito utilizzata per mettere in discussione la stessa esistenza di Dio, poich\u00e9 semplifica l'affermazione \u00abDio, che \u00e8 sempre esistito, ha creato l'universo\u00bb in \u00abl'universo \u00e8 sempre esistito\u00bb. Questo punto di vista caratterizza sia il panenteismo di Spinoza e sia il materialismo monista e determinista di d'Holbach, per il quale Dio si rivela pertanto un ente inutile. Anche alcuni scienziati moderni, come Fred Hoyle e Stephen Hawking, hanno affermato questo principio - utilizzando le loro teorie - come base per il proprio ateismo personale.\nNello spinozismo l'identificazione Dio-mondo, dove il mondo \u00e8 eterno e necessitato dal Dio-Tutto (Natura) teorizza che \"il mondo rifluisce in Dio\", a differenza del panteismo stoico per il quale \"Dio pervade e permea il mondo\". Dunque \u00e8 solo nel materialismo monistico-deterministico che Dio viene escluso e la sua ipostasi superflua, in quanto la sua inesistenza non pregiudica affatto il funzionamento dell'universo, che si pu\u00f2 spiegare molto meglio evitando di ricorrere a un'entit\u00e0 sovrannaturale. Il mondo \u00e8 dunque autosufficiente.\nLa non-credenza.\nMolte persone non credono. Non pu\u00f2 esistere una divinit\u00e0 che possa e voglia essere creduta (e possibilmente adorata) da tutti, e contemporaneamente non sia in grado di dare la fede a tutti. A questo principio logico \"ad excludendum\" comparso verso la met\u00e0 del Settecento, e rimasto a lungo paradigmatico, nel Novecento si \u00e8 affiancato un nuovo significato, oggi prevalente. La non-credenza \u00e8 quell'atteggiamento razionalistico che non ritiene gnoseologicamente valido ipostatizzare l'indimostrabile. Se ci\u00f2 avviene una data entit\u00e0 \u00e8 \"creduta\" e non pu\u00f2 dirsi \"conosciuta\". Nel linguaggio della Chiesa Cattolica a partire dal decennio 1970-1980 \u00e8 invalso l'uso di chiamare \"non-credenti\" gli \"atei\" nei documenti ufficiali, ci\u00f2 ha fatto s\u00ec che nel linguaggio chiesastico il termine \"non-credente\" abbia praticamente sostituito quello di \"ateo\", sempre pi\u00f9 in disuso. Alla non credenza fa inoltre riferimento il movimento degli attivisti atei nel mondo anglosassone o italiano.\nLa pluralit\u00e0 delle religioni e degli d\u00e8i.\nNel mondo vi sono migliaia di religioni. Milioni di divinit\u00e0 diverse (dagli d\u00e8i antropomorfi a quelli assolutamente trascendenti) sono state venerate negli ultimi millenni dagli esseri umani. In nessuna epoca storica una religione specifica \u00e8 stata praticata dalla maggioranza della popolazione mondiale. Se una religione fosse detentrice della verit\u00e0 e soprattutto direttamente ispirata da Dio, la sua universalit\u00e0 dovrebbe gi\u00e0 essersi affermata. Cos\u00ec non \u00e8, e i conflitti inter-religiosi hanno generato guerre tra le pi\u00f9 terribili. Inoltre, le dottrine religiose sono caratterizzate da contrasti spesso insanabili anche all'interno di una stessa fede di base (es: cattolici/protestanti e sunniti/sciiti). I non-credenti sostengono l'impossibilit\u00e0 che alcuna religione possa essere \"vera\" perch\u00e9 si contraddicono l'una con l'altra: non \u00e8 possibile che pi\u00f9 di una di esse sia vera, e questo diminuisce ulteriormente la loro attendibilit\u00e0. L'esistenza di tante religioni e tante diverse divinit\u00e0 \u00e8 quindi la dimostrazione che nessuna di esse ha mai portato prove irrefutabili.\n\"Nessun motivo\".\nL'argomento \u00e8 stato formulato da Scott Adams nel libro \"God's Debris\" (2001). Adams sostiene che un essere onnipotente e/o perfetto non avrebbe alcun motivo di agire, in particolar modo creando l'universo: Dio non proverebbe infatti alcun desiderio, poich\u00e9 il concetto stesso di desiderio \u00e8 specificamente umano. Ma l'universo esiste, e quindi c'\u00e8 una contraddizione: di conseguenza, un dio onnipotente non pu\u00f2 esistere.\nIl dolore e il male.\n\"Si Deus est, unde malum?\"\nChi pi\u00f9, chi meno, ci troviamo tutti a condividere parte della nostra esistenza con il dolore fisico. Non solo, nel mondo esiste, e spesso predomina, il male (la cui definizione, per quanto relativa, \u00e8 comunque collocabile dalla maggior parte degli esseri umani nella realt\u00e0 visibile). Perch\u00e9 un Dio onnipotente e al contempo benevolo dovrebbe tollerare l'esistenza della tortura fisica, le indicibili sofferenze di un malato terminale, la morte di un bambino inerme, Auschwitz, le guerre e le catastrofi naturali? L'ateo osserva che l'uomo ha da sempre dovuto trovare di persona una soluzione al male, sia che esso fosse di natura sociale (e, quindi, razionalmente attribuibile all'azione dell'uomo stesso, come la povert\u00e0, la guerra o l'ingiustizia), sia che esso fosse di natura materiale (come la malattia, il dolore o la morte).\nAlcune religioni, come il cristianesimo, sostengono che l'esistenza del male dipenda dall'imperfezione dell'uomo stesso e dalle sue azioni sconsiderate. La maggior parte degli atei non accetta questa asserzione, sostenendo invece che l'essere umano, al pari dell'universo, se creato da un Dio benevolo e onnipotente, non dovrebbe poter contenere n\u00e9 essere portatore del male; la stessa esistenza del male dovrebbe essere esclusa dalla realt\u00e0, in quanto non contemplata dal motore divino. Un'altra linea di pensiero apologetica, formulata originariamente dal filosofo tedesco Gottfried Leibniz, accetta la sfida posta dal problema della teodicea, sostenendo nel saggio \"Essais de Th\u00e9odic\u00e9e sur la bont\u00e9 de Dieu, la libert\u00e9 de l'homme et l'origine du mal\" (1710) che quello in cui viviamo \u00e8 ad oggi il migliore dei mondi possibili.\nGli atei contestano vigorosamente questa posizione, ribattendo che non \u00e8 difficile, neppure per una mente umana, concepire un mondo migliore di quello in cui viviamo. Il filosofo britannico Bertrand Russell, ad esempio, sostiene che \u00abNon \u00e8 difficile immaginare un mondo senza i nazisti o il Ku Klux Klan\u00bb. La larga condivisibilit\u00e0 di questa affermazione \u00e8 fonte di sostegno per le obiezioni atee. Per queste ragioni, gli atei sostengono che l'esistenza del male nel mondo \u00e8 dimostrazione dell'impossibilit\u00e0 dell'esistenza di un dio benevolo e al contempo onnipotente.\nL'incoerenza degli attributi divini.\nI vari attributi divini del Dio delle religioni abramitiche (onniscienza, onnipotenza, somma benevolenza) sono vicendevolmente escludenti. Perch\u00e9 Dio non impedisce che si compia il male? Se non lo fa perch\u00e9 non pu\u00f2, vuol dire che non \u00e8 onnipotente. Se non lo fa perch\u00e9 non vuole, vuol dire che non \u00e8 sommamente buono. Se non lo fa perch\u00e9 non sa come farlo, vuol dire che non \u00e8 onnisciente; se Dio \u00e8 onnisciente, sa in anticipo come interverr\u00e0 in futuro usando la sua onnipotenza: non pu\u00f2 dunque mutare parere, e dunque non \u00e8 onnipotente. \nUn'ulteriore contraddizione si rinviene nella teoria del libero arbitrio: se Dio ha dotato l'uomo di libero arbitrio, ben sapendo che lo avrebbe usato per fare del male, vuol dire che Dio non \u00e8 sommamente buono; se non lo poteva prevedere, vuol dire che non \u00e8 onnisciente; oppure \u00e8 perfido, e si prende gioco sia degli esseri umani che predestina a compiere il male, sia di quelli che predestina al ruolo di vittime. Le contraddizioni si moltiplicano, e la mancanza di una spiegazione comprensibile conduce il pensiero ateo a ritenere impossibile l'esistenza del divino laddove riscontri l'incompatibilit\u00e0 dei suoi attributi.\nAlcune di queste contraddizioni sono state gi\u00e0 esposte nell'antichit\u00e0 dal filosofo greco Epicuro nel cosiddetto paradosso di Epicuro\nLa complessit\u00e0 di Dio.\nL'argomento \u00e8 stato presentato da Richard Dawkins nel suo libro \"L'illusione di Dio\". Secondo Dawkins, \u00abun Dio capace di monitorare e controllare in permanenza le condizioni di ogni singola particella dell'universo\u00bb, di curare simultaneamente \u00abazioni, emozioni e preghiere di ogni singolo essere umano\u00bb, di \u00abdecidere ogni momento di non salvarci miracolosamente quando ci ammaliamo di cancro\u00bb non pu\u00f2 essere \u00absemplice\u00bb, come sostengono tanti teologi, ma necessita di una spiegazione \u00abmastodontica\u00bb statisticamente improbabile quanto il supposto Creatore.\nFeuerbach e l'antropomorfismo teologico.\n\u00abUna volta che la coscienza dell'uomo abbia constatato che i predicati attribuiti a Dio dalla religione sono soltanto antropomorfismi, cio\u00e8 rappresentazioni umane, gi\u00e0 la sua fede \u00e8 incrinata dal dubbio e dall'incredulit\u00e0. [...] Se gli attributi sono antropomorfismi, \u00e8 un antropomorfismo anche il soggetto dei medesimi. Se l'amore, la bont\u00e0, la personalit\u00e0 sono qualificazioni umane, lo \u00e8 pure il soggetto delle medesime, il soggetto che tu ad esse presupponi, ed allora anche l\"esistenza\" di Dio, anche la fede nell'esistenza di un qualsiasi dio \u00e8 un antropomorfismo, una proiezione assolutamente umana\u00bb\nFreud: la religione come bisogno psichico.\nMan mano che la scienza prosegue nelle sue ricerche, gli atei vedono come sempre pi\u00f9 evidente l'insostenibilit\u00e0 della trascendenza. Il fenomeno psichico che la esige e che la supporta appare loro come qualcosa di ancestrale e che ha a che fare con l'esistenza stessa dell'uomo.\nGi\u00e0 Sigmund Freud, padre della psicoanalisi, aveva messo in evidenza i meccanismi psichici che fanno nascere il senso del sacro nella mente umana, ed \u00e8 ancora oggi lo studioso della psiche che per primo ha enucleato e analizzato l'origine e il senso della religione come sistema di credenze fallace nell'opera \"L'avvenire di un'illusione\" (1927); secondo Freud, la religione viene partorita dalla nostra mente per determinare uno stato di \"basso investimento\" (\"Besetzung\"), risparmiare energia e sentirsi appagati. L'essere umano quindi, per via dei meccanismi psichici finalizzati a proteggere il suo equilibrio mentale, tende a costruirsi una falsa rappresentazione della realt\u00e0, finalizzata ad evitare la nevrosi da iper-investimento psichico ed emotivo per cercare di risolvere uno stato di disagio, in grado di affiorare nella sua mente qualora metta in dubbio le sue certezze o la sua visione del mondo.\nTipologie di ateismo.\nRisultano esistere differenti linee di pensiero nella filosofia atea, che vedono delle differenze sulla questione dell'esistenza di una divinit\u00e0. Essendo divisioni di forte natura settoriale, nella realt\u00e0 pu\u00f2 spesso capitare che una persona abbia delle idee in condivisione con vari pensieri, creando un suo pensiero autonomo e personale.\nAteismo forte.\nLa posizione chiamata ateismo forte o esplicito \u00e8 quella secondo cui non esiste alcun dio. Ad esso si oppone l'ateismo debole, cio\u00e8 l'assenza di fede in un certo dio, senza la convinzione che questo non esista. L'ateismo forte asserisce positivamente, quanto meno, che non esiste alcuna divinit\u00e0, e pu\u00f2 spingersi fino a sostenere che l'esistenza di alcune o di tutte le divinit\u00e0 \u00e8 impossibile dal punto di vista logico. Ad esempio, gli atei forti sostengono comunemente che la combinazione di attributi che possono essere ascritti al Dio cristiano, quali onnipotenza, onniscienza, onnipresenza, trascendenza, somma benevolenza, \u00e8 logicamente contraddittoria, incomprensibile o assurda; quindi si afferma che l'esistenza di Dio \u00e8 impossibile \"a priori\".\nSimilarmente, l'ateismo esplicito pu\u00f2 sostenere che qualsiasi asserzione circa l'esistenza sovrannaturale \u00e8 irrazionale e falsa \"a priori\". Un esempio storico significativo di ateismo forte \u00e8 certamente rappresentato da Karl Marx. Egli spieg\u00f2 la religione come espressione e risposta alla miseria terrena con la speranza di un riscatto nell'aldil\u00e0. Per questo defin\u00ed la religione \u00aboppio del popolo\u00bb, ovvero un antidolorifico capace di far sopportare la miseria e al tempo stesso impedisce di trovare una soluzione ad essa.\nAteismo debole.\nLa posizione dell'ateismo debole \u00e8 cos\u00ec riassumibile: non ci sono motivi per credere in un qualsiasi dio o entit\u00e0, per ragioni diverse dalla prova della loro (in)esistenza. Gli atei deboli sostengono che il semplice fatto che non ci sono argomentazioni a favore dell'esistenza di Dio accettabili da un punto di vista scientifico \u00e8 sufficiente a dimostrare che l'esistenza del dio non \u00e8 necessaria per spiegare l'universo (vedi anche Rasoio di Occam). A questo proposito, si racconta che, quando Laplace scrisse la sua opera maggiore, il \"Trattato di meccanica celeste\", Napoleone avrebbe osservato: \u00abSignor Laplace, mi dicono che avete scritto questo grande libro sul sistema dell'universo, e non avete mai nemmeno menzionato il suo Creatore\u00bb. Laplace rispose: \u00abJe n'avais pas besoin de cette hypoth\u00e8se-l\u00e0\u00bb (\u00abNon avevo bisogno di quell'ipotesi\u00bb)\nIn base a tale ragionamento, una persona in grado di confutare qualsiasi argomento a favore dell'esistenza di Dio \u00e8 giustificata nell'adottare una visione atea.\nTale obiezione viene spesso espressa in termini che la collegano, come detto sopra, all'onere della prova: secondo gli scettici tocca ai sostenitori dell'esistenza di una qualsiasi cosa (nella fattispecie un dio) dimostrarla.\nLe dimostrazioni filosofiche dell'esistenza di Dio, molto diffuse nel Medioevo, sono state poi contestate dai filosofi illuministi.\nDopo la rivoluzione scientifica, i pochi tentativi di portare prove scientifiche a favore dell'ipotesi dell'esistenza di Dio, tra i quali figura quello di Kurt G\u00f6del, non hanno ottenuto significativi riscontri.\nAteismo pratico (o comportamentale).\nPer ateismo pratico si intende la posizione per cui ci si comporta \"come se\" Dio non esistesse, pur non ponendo alla base del comportamento la convinzione su basi teoriche che non esista. L'ateo pratico \u00e8 quindi piuttosto identificabile con l'\"incredulo\", colui che non crede ma neppure nega. Lo storico Georges Minois ha fatto della categoria dell'incredulit\u00e0 il sottofondo di tutta la sua ricerca nel saggio \"Storia dell'ateismo\", apparso in Francia nel 1988 e in Italia nel 2000 (Editori Riuniti).\nIn tal senso lo studio di Minois \u00e8 un testo di riferimento molto utile per comprendere gli sviluppi storici e le modalit\u00e0 di porsi della forma pratica dell'ateismo in Europa tra il XVI e il XVIII secolo.\nQuello di Friedrich Nietzsche pu\u00f2 essere considerato ateismo pratico pi\u00f9 che teorico, per il fatto che egli combatte la religione e l'idea di Dio, ma non propone una filosofia atea con rigorose basi teoriche.\nAteismo teorico (o filosofico).\nLateismo teorico \u00e8 quello che riguarda il comportamento soltanto in maniera secondaria, caratterizzandosi in primo luogo per l'assunzione di elementi prettamente teorici di carattere filosofico.\nIn termini molto semplificati, due elementi concettuali emergono in esso: l'impossibilit\u00e0 dell'esistenza del divino; la formulazione su basi teoriche di una filosofia capace di porre in una nuova prospettiva sia l'esistenza dell'universo e la sua natura, sia l'esistenza dell'uomo in rapporto ad esso.\nNella prospettiva dellateismo teorico l'idea del divino e del trascendente in generale diventa non solo surrettizia, ma filosoficamente insostenibile.\nL'ateismo teorico in s\u00e9 stesso trascura quindi gli elementi polemici contro la religione, in quanto inessenziali alla formulazione di una teoria filosofica rigorosamente atea, puntando semmai l'attenzione contro la metafisica e le sue costruzioni logiche e dialettiche infondate o insussistenti.\nNella storia della filosofia un vero ateismo teorico \u00e8 pi\u00f9 raro di quanto comunemente si pensi, anche a causa della frequente confusione che si fa con quello forte. I primi atei teorici possono forse essere considerati Leucippo e Democrito (e, dopo di loro Lucrezio) per aver escluso qualsiasi causa trascendente dalla cosmogonia, fondandola esclusivamente sul vuoto e sugli atomi come elementi primi dell'essere\u00a0\u2013 pur non negando l'esistenza degli d\u00e8i. Devono passare diciotto secoli prima che cominci \u00abla storia del vero ateismo\u00bb, che trover\u00e0 in Jean Meslier e, successivamente, La Mettrie e d'Holbach i suoi maggiori esponenti.\nL'Ottocento ha in Feuerbach (e, dopo di lui, Freud) un ateo teorico che riesce ad individuare la causa psichica generatrice dell'idea di Dio e di ogni religione.\nNel XX secolo, il pi\u00f9 noto teorico dellateismo, in chiave scientifico-logica, fu Bertrand Russell. In epoca contemporanea Michel Onfray e Richard Dawkins possono essere considerati casi interessanti di ateismo teorico.\nL'ateismo teorico contemporaneo coniuga elementi strettamente filosofici a elementi scientifici.\nStoria dell'ateismo.\nAntica Grecia.\nI primi pensatori a negare l'esistenza degli d\u00e8i furono alcuni sofisti greci, come Diagora di Milo, Crizia, Teodoro, mentre si pu\u00f2 parlare di \"ateismo teorico\" per gli atomisti Leucippo e Democrito, perch\u00e9 il teorizzare l'esistenza di atomi, che muovendo nel vuoto \"creano\" la realt\u00e0 fisica, esclude non solo la possibilit\u00e0 di una \"creazione\", ma anche di una formazione del cosmo a partire dal Caos primordiale ad opera di una qualsiasi causa divina. Secondo gli atomisti, il cosmo \u00e8 infatti creato e ordinato dal movimento intrinseco agli atomi stessi in quanto mobili, quali particelle elementari e cause di tutta la realt\u00e0 cosmica.\nPer quanto Epicuro non negasse esplicitamente l'esistenza degli d\u00e8i, li relegava negli \"intermundia\", come simboli della beatitudine e dell'indifferenza e non come realt\u00e0 ontologiche. Dal punto di vista teorico \u00e8 fondamentale l'introduzione della \"parenklisis\", la casuale deviazione del percorso in caduta degli atomi nel loro precipitare nel vuoto in base al loro peso.\nLucrezio, che a lui fa riferimento (e traduce \"parenklisis\" con \"clinamen\"), per\u00f2 va oltre, perch\u00e9 stigmatizza la credenza negli d\u00e8i come il peggiore dei mali.\nAncor prima di Epicuro, i cirenaici, senza neanche prendere in considerazione l'esistenza degli d\u00e8i (e quindi non negandola ma considerandola priva di senso), avevano indicato nella ricerca del piacere l'unica forma di vita saggia, in netto contrasto con la teologia della virt\u00f9 che il loro contemporaneo Platone sosteneva.\nUn ruolo rilevante nella negazione dell'esistenza degli d\u00e8i nell'et\u00e0 ellenistica venne ricoperto da Evemero di Messene, storico e mitografo che, tra la fine del IV e l'inizio del III secolo a.C., nella sua \"Storia sacra\" (Cicerone, \"De natura deorum\", I, 119) tradotta in latino da Ennio con il titolo di \"Euhemerus\", avanzava la tesi che gli d\u00e8i non fossero altro che eroi o regnanti illustri del lontano passato, che il mito e la devozione popolare avevano finito per far considerare divinit\u00e0. La teoria evemeristica sull'origine degli d\u00e8i, di carattere razionalistico e sostenuta in precedenza dallo storico e filosofo Ecateo di Abdera, per un verso \u00e8 il primo esempio di demitizzazione del concetto di dio nella Civilt\u00e0 greca, ma nello stesso tempo \u00e8 stata sfruttata dai teologi e apologeti cristiani vissuti tra la Tarda antichit\u00e0 e l'Alto Medioevo quale dimostrazione che gli d\u00e8i pagani erano falsi, contrapponendovi la rivelazione del \"vero dio\" della Bibbia.\nMedioevo.\nDurante il Medioevo, nell'Europa cristiana, sono rare le professioni di ateismo.\nDal Quattrocento al Seicento.\nBench\u00e9 non siano documentati casi significativi di ateismo in et\u00e0 medievale (anche se Dante e Boccaccio affermano che il poeta Guido Cavalcanti fosse ateo), questa visione del mondo sembra ricomparire in sottofondo, sebbene in forma molto attenuata ed ambigua, pi\u00f9 naturalistica che atea, in alcuni filosofi rinascimentali come Pietro Pomponazzi (1462-1525) e Giulio Cesare Vanini, spesso ostracizzati e perseguitati e in alcuni casi (come Vanini) condannati a morte. Tuttavia, se si guarda bene a fondo, in nessuno di questi personaggi si scorge un vero ateismo, ma semmai un preludio del panteismo di Spinoza e del deismo di Toland.\nGiulio Cesare Vanini (1585-1619) \u00e8 colui che in maniera pi\u00f9 esplicita enuncia una teoria panteistica basata sulla divinit\u00e0 intrinseca della natura e sull'appartenenza dell'uomo ad essa come sua parte. Egli riprende il pensiero di Pomponazzi e Cardano per formulare una concezione aristotelica dell'universo in cui la natura \u00e8 in s\u00e9 autosufficiente, senza che ci sia perci\u00f2 bisogno di rivelazioni o sacre scritture ad avvalorarla. Secondo Vanini le religioni vanno viste come strumenti creati dalle classi dominanti volti a perseguire fini politici. Tali posizioni sono intollerabili per la Chiesa cattolica e nel 1619 Vanini viene accusato di blasfemia e ateismo dalle autorit\u00e0 di Tolosa e condannato alla morte sul rogo dopo aver subito il taglio della lingua, come avveniva usualmente per questo tipo di accuse.\nAnche la letteratura libertina, che percorre tutto il Seicento, per quanto devastante per la religione costituita, mostra segni di ateismo estremamente deboli, perch\u00e9 prevalgono nettamente gli aspetti panteistici e deistici che la caratterizzano. Il celebre trattato \"De tribus impostoribus\", scritto verso la met\u00e0 del secolo, tanto esecrato dalle autorit\u00e0 ecclesiastiche, non \u00e8 altro che la versione dotta di uno sbocco panteistico alla incredulit\u00e0 nella rivelazione, presente a livello popolare sin dal Cinquecento. L'ignoto autore scrive: \u00abQuelli a cui premeva che il popolo venisse represso e controllato attraverso simili fantasticherie, hanno coltivato tale seme religioso, facendone poi una legge e costringendo il popolo, con il terrore del futuro e della punizione divina, ad obbedire ciecamente.\u00bb\nDi genere differente \u00e8 il \"Cymbalum mundi\" di Bonaventure Des P\u00e9riers (c. 1500\u00a0\u2013 1544) un libello composto da quattro dialoghi dal tono scherzoso. Altre numerose opere libertine percorrono tutto il Seicento minando la fede religiosa ma con scarso peso, limitandosi a proporre od auspicare un ateismo pratico povero di idee, ma specialmente fatto di rancore contro l'arroganza e il parassitismo dei preti.\nIl Settecento.\nL'ateismo in forme filosofiche definite ha una rilevante ripresa nell'Illuminismo, l'epoca nella quale esso trova una vera e propria rinascita dopo almeno milleseicento anni. Ci\u00f2 avviene con Jean Meslier (1664-1729), con Julien Offray de La Mettrie (1709-1751), con Claude-Adrien Helv\u00e9tius (1715-1771), con Denis Diderot (1713-1784) e infine con il barone Paul Henri Thiry d'Holbach (1723-1789), il pi\u00f9 importante teorico dell'ateismo materialistico.\nDeterminante \u00e8 la figura di Jean Meslier come precursore di un ateismo illuministico che avr\u00e0 il suo periodo pi\u00f9 florido tra il 1740 e il 1780. Curato alla guida della parrocchia di Etr\u00e8pigny, vicino a M\u00e9zi\u00e8res nelle Ardenne per circa 40 anni, dopo avere svolto con diligenza e insospettabile apparenza di fede il suo compito per tutto questo tempo, questo prete, alla sua morte avvenuta nel 1729, lascia due sorprendenti lettere e una grande opera di circa 3500 pagine a stampa, \"Il Testamento\"; in esso evidenzia delle contraddizioni interne fra passi dei Vangeli nelle traduzioni utilizzate dalle Chiese cristiane. Meslier, animato da un profondo senso etico, enuncia anche un progetto di comunismo, che egli traeva probabilmente dall'esperienza delle prime comunit\u00e0 cristiane, con un implicito invito alla rivolta contro il potere costituito.\nPer lui lo stato sociale che si \u00e8 determinato deriva dalla debolezza e dell'acquiescenza del popolo lavoratore, che produce e ha le briciole del suo lavoro. Le classi parassitarie nobiliari ed ecclesiastiche sono delle sanguisughe che vanno abbattute. Le ricchezze della terra vanno divise tra chi ne ha diritto e in parti uguali. Il diritto di propriet\u00e0 va invece abolito e ci si deve ribellare agli abusi dei nobili e dei preti, mutando radicalmente i rapporti sociali delle societ\u00e0 esistenti. Dice nel \"Testamento\": \"Unitevi per scuotere il giogo tirannico... I pi\u00f9 saggi di voi guidino e governino gli altri\u201d\nAnche il suo materialismo \u00e8 una grande novit\u00e0 filosofica. Scrive ad esempio: \"L'origine della credenza negli d\u00e8i sta nel fatto che alcuni uomini pi\u00f9 acuti e sottili, e anche pi\u00f9 scaltri e malvagi, si sono innalzati per ambizione al di sopra degli altri uomini, giocando con facilit\u00e0 sulla loro ignoranza e sulla loro ingenuit\u00e0.\" Dio non c'\u00e8 e la materia \u00e8 l'unica realt\u00e0; essa \u00e8 eterna e in perpetuo movimento e soltanto ci\u00f2 che corporeo \u00e8 reale. Per lui non ci possono esser dubbi, bisogna ammettere la sola esistenza della materia e la sua eternit\u00e0 e dinamicit\u00e0 perpetua. Dice riguardo all'\"essere\" della materia: \"Non avrebbe mai potuto incominciare ad essere, perch\u00e9 ci\u00f2 che non \u00e8 non pu\u00f2 darsi od avere l'essere.\"\nDopo Meslier la figura pi\u00f9 importante di ateo \u00e8 Julien Offray de La Mettrie (1709-1751) che con \"L'uomo macchina\" (1748) scandalizza il mondo settecentesco con un ateismo su base biologica. Gi\u00e0 in precedenza egli aveva sostenuto la materialit\u00e0 dell'anima in \u2018'Storia dell'anima\u2018', ma in maniera ancora incerta. Egli trae da Locke i suoi fondamenti gnoseologici e partendo dal dualismo cartesiano ne fa un monismo della sola \"res extensa\" abolendo la \"res cogintans\". Se Cartesio considerava \"macchine\" solo le bestie, La Mettrie fa dell'uomo una macchina e l'assimila ad esse scandalizzando molti.\nLa Mettrie sostiene che se l'ateismo fosse universalmente diffuso le religioni verrebbero distrutte, e aggiunge: \"Non ci sarebbero pi\u00f9 guerre teologiche n\u00e9 soldati di religione, che sono terribili! La natura, ora infettata da questo sacro veleno riprenderebbe i suoi diritti e la sua purezza\". La Mettrie \u00e8 anche sostenitore dell'edonismo, perch\u00e9 \u00e8 attraverso il corpo che si conseguono la maggior parte dei piaceri. Contrariamente a Helv\u00e9tius e d'Holbach, che sono atei deterministi, egli \u00e8 indeterminista: \"Il caso ha gettato noi nella natura, mentre tanti altri, per mille cause, non sono nati e sono rimasti nel nulla\".\nNe \"L'anti-Seneca\" La Mettrie ribadisce il suo edonismo, che trae dai Cirenaici, da Epicuro e da Lucrezio. Attacca l'etica dell'austerit\u00e0 e del sacrificio degli Stoici asserendo: \"Questi filosofi sono severi e tristi, noi invece saremo dolci e allegri. Essi dimenticano il corpo per essere tutt'anima, noi invece saremo tutto-corpo\u201d. Il fine dell'uomo \u00e8 conseguire la felicit\u00e0 e siccome il corpo \u00e8 fondamentale per ottenerla non \u00e8 necessario essere istruiti. Per quanto gli intellettuali abbiano i piaceri dello spirito che ne danno parecchia, attraverso lo studio, la lettura, la musica e le arti, anche le persone rozze possono averne la loro parte perch\u00e9 \"Dormono, mangiano, bevono e vegetano trovando il piacere\u201d.\nClaude-Adrien Helv\u00e9tius (1715-1771) introduce un ateismo sensistico e materialistico che \u00e8 implicito nelle sue tesi ma di cui ha fornito pochi elementi di tipo teorico, e comunque di seconda mano, presi da Condillac e da Locke. Egli pu\u00f2 venire considerato un moralista sociologo per il quale la soggettivit\u00e0 va sempre sacrificata a favore della collettivit\u00e0; in quanto solo la dimensione della socialit\u00e0 \u00e8 \"virtuosa\". Di conseguenza egli vede l'educazione dei cittadini come il compito primo di uno stato virtuoso che abbia a cuore la loro felicit\u00e0. Egli riduce comunque la nostra conoscenza del mondo ad una pura fissazione mentale delle esperienze dei sensi.\nPaul Henri Thiry d'Holbach (1723-1789) pu\u00f2 venire considerato non solo il pi\u00f9 importante filosofo ateo materialista del Settecento, ma anche colui che ha fornito il primo vero sistema ateistico di interpretazione della realt\u00e0. Per questo suo intento sistemico gli \u00e8 stato rimproverato un dogmatismo che lo avrebbe portato a fare della metafisica atea. D'Holbach costruisce infatti la sua ontologia sul presupposto monistico e su quello necessitaristico dell\"'essere\", com'era gi\u00e0 stato, ad esempio, per gli Stoici. Per lui tutta la realt\u00e0 in ogni minimo dettaglio \u00e8 necessitata, ed anche ogni uomo nasce perch\u00e9 \u00e8 necessario che ci\u00f2 avvenga, cos\u00ec come necessitati sono i suoi comportamenti.\nCon \"Il cristianesimo svelato\" pubblicato nel 1761 D'Holbach accusa di falsificazioni le sacre scritture e la teologia cristiana. Nel 1770 pubblica \"Il saggio sui pregiudizi\" dove colpisce a fondo l'ignoranza, le superstizioni della religione e i pregiudizi di ordine morale. La visione del mondo atea e materialistica \u00e8 per\u00f2 espressa chiaramente solo in \"Il sistema della natura\", anche del 1770, dove il suo sistema filosofico viene esposto con completezza. Segue nel 1776 \"La morale universale\" o \"Catechismo della natura\", dove D'Holbah d\u00e0 indirizzi di morale atea molto precisi.\nSecondo D'Holbach l'universo \u00e8 costituito unicamente di materia. essa esiste da sempre e nessuno pu\u00f2 averla creata. La materia \u00e8 \"Una catena eterna di cause e di effetti... In natura si verificano azioni e reazioni di tutti gli esseri che essa contiene gli uni sugli altri, risultandone una serie continua di cause, di effetti e di movimenti... I movimenti degli enti sono sempre necessitati dal loro essere, dalle loro caratteristiche e delle cause che su essi agiscono\". Il movimento \u00e8 un meccanismo di azioni e reazioni che egli trae in parte dal meccanicismo di Cartesio, ma facendo del dualismo di questi un monismo assoluto dove solo la \"res extensa\" esiste.\nLa figura di Denis Diderot (1713-1784) \u00e8 forse la pi\u00f9 significativa di tutto l'illuminismo, sia per essere stato il principale progettista e fautore della grande \"Enciclopedia delle scienze, delle arti e dei mestieri\", e sia perch\u00e9 ha rappresentato l'aspetto pi\u00f9 profondo e complesso della cultura illuministica. Una profondit\u00e0 e una complessit\u00e0 che per\u00f2 male si conciliano con la chiarezza. Se lo si confronta col suo grande amico e collaboratore D'Holbach, si vede come l'ateismo sia stato espresso in maniera quasi antitetica, tanto sicuro, dogmatico e pesante il barone franco-tedesco quanto incerto, complicato ed elegante il plebeo Diderot. Questo giustifica il giudizio degli storici che vedono solo nel primo - e non nel secondo - un vero teorico dell'ateismo.\nSe per\u00f2 si prende in considerazione l'opera dei due nel suo insieme, ci si accorger\u00e0 che per quanto D'Holbach sia pi\u00f9 chiaro, sistemico ed incisivo, Diderot \u00e8 pi\u00f9 proteiforme e incerto, ma anche pi\u00f9 profondo. Nell\"'Interpretazione della natura\" per\u00f2 egli \u00e8 chiaro nel dire: \"Il fisico, la cui professione \u00e8 di istruire e non di edificare, abbandoner\u00e0 dunque il perch\u00e9 e si occuper\u00e0 solo del come. ... Quante idee assurde, supposizioni false, nozioni chimeriche in quegli inni che alcuni temerari difensori delle cause finali hanno osato comporre in onore del Creatore! ... Anzich\u00e9 adorare l'Onnipotente negli esseri stessi della natura, si sono prosternati davanti ai fantasmi della loro immaginazione.\"\nLa stagione dell'ateismo settecentesco si pu\u00f2 dire che si chiuda con la Rivoluzione, ispirata, nella sua componente democratica, dalle idee di Rousseau, deista e anti-ateo. Anche la ventata razionalistica che aveva alimentato la cultura tra il 1730 e il 1790 sembra diluirsi e l'opportunismo politico di blandire il cattolicesimo risorgente in Francia fa di Napoleone lo sponsor di Chateaubriand, che con \"Il genio del cristianesimo\", uscito nel 1802, segna la fine di un'intera stagione culturale.\nL'Ottocento.\nPer quanto il secolo si apra con l'apparente sconfitta delle idee illuministiche, il messaggio laico e razionalista dell'illuminismo ha prodotto i suoi frutti, dando all'Europa e all'Occidente un primato culturale che dura ancora oggi. L'uomo dell'Ottocento, anche se lo sfondo socio-politico non sembra molto cambiato, \u00e8 come fosse antropologicamente un essere diverso, perch\u00e9 si \u00e8 veramente entrati nella \"modernit\u00e0\u201d. Questo anche grazie ai filosofi atei, che hanno dato un forte contributo, rompendo il fronte di una religiosit\u00e0 che sulle due sponde del cristianesimo e del deismo sembrava dominare.\nL'Ottocento non ha pi\u00f9 veri teorici dell'ateismo; Marx ne \u00e8 un deciso assertore, ma non un suo teorico, mentre \u00e8 Feuerbach a caratterizzarsi come un teorico dell'ateismo attraverso la sua ricerca antropologica sull'origine dell'idea di Dio. Nell'opposizione tra romanticismo filo-religioso e positivismo anti-religioso a questo va il merito di aver raccolto l'eredit\u00e0 dell'ateismo del secolo precedente e di avergli dato una dimensione scientifica pi\u00f9 profonda. L'anticlericalismo alimenta come un fiume sotterraneo la cultura dell'Ottocento e i semi proto-comunisti di Meslier (anche se ignorato da Marx) e quelli libertari di La Mettrie e Diderot incominciano a dare i loro migliori frutti.\nL'eredit\u00e0 di Meslier tra gli stessi religiosi gi\u00e0 a fine Settecento \u00e8 straordinaria. Sono migliaia i preti che non si riconoscono pi\u00f9 nella fede cristiana. E se, come dice Michel Vovelle, in Francia dopo il 1793 avevano rinunciato al sacerdozio 20.000 preti (il 66% del totale), ma per vilt\u00e0 o convenienza, quelli che lo fanno nell'Ottocento sono pochi, ma lo fanno per convinzione, e il peso della loro testimonianza \u00e8 enorme. Cos\u00ec l'incredulit\u00e0 religiosa si diffonde e si avvia a toccare la sua punta massima dal 1820 in poi con vistose aree culturali atee soprattutto tra gli uomini di scienza.\nNumerose e notevoli sono le preoccupazioni della chiesa per l'allontanamento dalla fede. Il vescovo di Orleans nel 1860 rileva che nella sua diocesi di 360.000 abitanti non pi\u00f9 di 25.000 hanno osservato il precetto pasquale. Nella classe intellettuale l'abbandono del Cristianesimo porta nella maggior parte dei casi ad abbracciare il deismo o ad assumere un atteggiamento agnostico, ma dopo la met\u00e0 del secolo molti deisti passano decisamente all'ateismo. \u00c8 abbastanza plausibile l'opinione secondo la quale l'Ottocento sarebbe stato il secolo che ha visto la massima diffusione dell'ateismo. Mentre il Novecento, specialmente nella seconda met\u00e0, avrebbe rivelato un ritorno alle religioni, per quanto, abbastanza spesso, in direzioni non-cristiane o in religioni \"new age\", oppure verso religioni sincretiche o \"fai-da-te\".\nGli sviluppi della fisica e della matematica conducono anche ad aprire un dibattito su indeterminismo e determinismo. Un ferreo assertore di questo secondo \u00e8 Laplace, colui che ne fissa i termini nel celebre passo del \"Saggio sulle probabilit\u00e0\". Si tratta del canone di un \"determinismo assoluto\", espresso con le seguenti parole: \"Lo stato attuale dell'universo \u00e8 l'effetto di quello anteriore e la causa di quello futuro. Un'Intelligenza che conoscesse tutte le forze della natura e la situazione degli esseri che la compongono, ed analizzasse profondamente tali dati, potrebbe esprimere in un'unica formula i movimenti dei grandi astri come quelli dei pi\u00f9 piccoli atomi. Tutto gli sarebbe chiaro e il passato come il futuro presenti ai suoi occhi\".\nVi sono tuttavia atei radicali che criticano Laplace per aver introdotto tale forma di intelligenza senza una ragione plausibile, perch\u00e9 essa, essendo ovviamente una figura ideale e non reale, ricorderebbe troppo da vicino l'onniscienza divina, rischiando di far rientrare dalla finestra una divinit\u00e0 buttata fuori dalla porta, o quantomeno evocandone un attributo.\nNell'Ottocento la popolarit\u00e0 dell'ateismo aument\u00f2 moltissimo, in conseguenza anche alle scoperte scientifiche della biologia (la teoria dell'evoluzione di Charles Darwin), dell'antropologia e dell'idea della possibilit\u00e0 di dominare la natura derivante dalla rivoluzione industriale. L'ateismo fu portato avanti dai filosofi della sinistra hegeliana come Ludwig Feuerbach e divenne un aspetto fondante del materialismo dialettico di Karl Marx e Friedrich Engels, cos\u00ec come del positivismo (Auguste Comte, F\u00e9lix Le Dantec).\nIn particolare Marx indag\u00f2 il fenomeno religioso all'interno della societ\u00e0 contemporanea, in cui predomina il modo di produzione capitalistico, individuandone una delle ragioni nei rapporti di produzione generanti alienazione e feticismo (inteso quest'ultimo come inversione tra soggetto e oggetto che fa apparire i rapporti sociali come rapporti tra cose e viceversa). Tale alienazione impedirebbe ai soggetti di essere consapevoli della realt\u00e0 ontologica nascosta dietro i fenomeni economici e sociali, nello stesso modo in cui l'ignoranza delle leggi della natura impediva in passato di dare spiegazioni razionali ai fenomeni naturali. Da ci\u00f2 la fuga nella religione e nella superstizione, superabile solo con l'organizzazione della societ\u00e0 sulla base delle decisioni consapevoli e scientificamente fondate degli uomini associati, e non dei meccanismi impersonali e spontanei del mercato.\nLudwig Feuerbach con le sue analisi del fenomeno religioso non ha solo chiarito molti aspetti oscuri del sentimento del sacro, ma ha contribuito a formare la coscienza della sua ambiguit\u00e0 e falsit\u00e0, portando all'ateismo ulteriori ragioni di plausibilit\u00e0 e fondatezza. Nella \"proposizione\" 2 di \"L'essenza della religione\" viene detto chiaramente che la fantasticata dipendenza dell'uomo da Dio (teorizzata da Friedrich Schleiermacher) \u00e8 come il falso lato di una medaglia, mentre dalla parte vera c'\u00e8 la reale dipendenza di esso dalla natura, cio\u00e8 dalla materia. Dio \u00e8 perci\u00f2 un ambiguo essere para-natura che nasce attraverso il processo psichico spiegato nella \"proposizione\" 9: \u00abLa credenza che nella natura si esprima un ente diverso dalla natura stessa, che la natura sia penetrata e dominata da un ente diverso da lei, questa credenza \u00e8 fondamentalmente identica con quella per cui spiriti, demoni, diavoli, si manifestano, almeno in certe situazioni, per mezzo dell'uomo, e lo possiedono, \u00e8 di fatto la credenza che la natura sia posseduta da un ente estraneo, da una sorta di spirito. E si pu\u00f2 ben dire che, in questa prospettiva, la natura sia davvero posseduta da uno spirito, ma questo spirito \u00e8 lo spirito dell'uomo, la sua fantasia, il suo animo, che si introduce involontariamente nella natura, e fa di essa un simbolo e uno specchio della sua essenza.\u00bb\nMa per Feuerbach Dio \u00e8 anche il frutto di un'astrazione che crea Dio nullificando la natura per mezzo di giochi logici. Occorre allora opporvi un'astrazione razionale e realistica per poter accedere al vero. Alla fine della \"proposizione\" 25 si legge: \u00abMa se nella prospettiva del pensare astratto la natura dilegua in nulla, nella prospettiva di una concezione realistica del mondo a dileguarsi in nulla \u00e8 invece questo spirito creatore. In questa prospettiva tutte le deduzioni del mondo da Dio, della natura dallo spirito, della fisica dalla metafisica, del reale dall'astratto, si mostrano per quello che sono: giochi logici.\u00bb\nMax Stirner, pseudonimo di Johann Kaspar Schmidt, contemporaneo di Marx, nel 1845 pubblica \"L'unico e la sua propriet\u00e0\", opera che verr\u00e0 idolatrata e odiata, in cui con un ateismo senza mezzi termini critica Feuerbach, Bauer e i comunisti, fa tabula rasa di tutta la filosofia precedente e dei \"fantasmi\" dell'irrazionale, propugnando un estremo individualismo e adottando, anzi, proprio il termine \"egoismo\". Stirner fu, di volta in volta, definito profeta dagli anarchici, dai fascisti, dai libertari. Lo stesso Friedrich Nietzsche fu folgorato da Stirner, tanto che temette di essere accusato di plagio.\nVa ricordato anche l'ateismo di Arthur Schopenhauer, da alcuni definito \"l'ateismo della disperazione\"'. Su una posizione simile si trova Giacomo Leopardi.\nUn importante contributo all'ateismo del Novecento viene dal biologo francese F\u00e9lix Le Dantec, che riprende l'ateismo deterministico di D'Holbach in chiave biologistica ed evoluzionistica (lamarckiana) pubblicando nel 1907 il saggio \"L'Ath\u00e9isme\" nel quale espone le tesi del suo ateismo scientifico monistico e deterministico. Il materialismo di Le Dantec affonda le sue radici nello iatro-meccanicismo del '700. Tutta la parte prima de \"L'atheisme\" \u00e8 dedicata alla confutazione della credenza in Dio, considerata mera superstizione. La negazione del libero arbitrio e il necessitarismo assoluto su base biologica \u00e8 accompagnata da considerazioni avanzate per il XIX secolo, ma oggi del tutto superate.\nAncora nell'Ottocento la maggior parte delle nazioni occidentali aveva il Cristianesimo come religione di Stato e gli atei potevano essere accusati di blasfemia. In Gran Bretagna il libero pensatore Charles Bradlaugh fu ripetutamente eletto in Parlamento, ma fino alla sua quarta elezione non pot\u00e9 prendere posto in aula perch\u00e9 rifiutava di prestare giuramento sulla Bibbia.\nNel Novecento in Occidente queste leggi sono state cancellate o abbandonate di fatto.\nTuttavia, ancora oggi, negli Stati Uniti d'America le Costituzioni di alcuni stati, in contrasto con quella federale che all'articolo 6 comma 3 proibisce espressamente l'adozione di parametri religiosi come titolo a servire nei pubblici uffici, tuttora prevedono condizioni discriminatorie per chi si dichiara non credente.\nAnche in Irlanda esistono limitazioni per i non religiosi.\nDurante il periodo della Guerra Fredda, l'Unione Sovietica e la maggior parte dei regimi che si definivano \"comunisti\" portarono avanti l'ateismo di stato e l'opposizione alle religioni organizzate.\nLa stessa pratica privata, in alcuni paesi e periodi, incontr\u00f2 opposizioni e ostracismi severi, malgrado la libert\u00e0 di culto privato fosse ufficialmente consentita.\nIl secolo XX.\nIn et\u00e0 contemporanea l'ateismo si \u00e8 diffuso enormemente ed \u00e8 spesso associato al razionalismo, all'empirismo, al sensismo e al riduzionismo. L'incrocio e la sovrapposizione di questi termini ha creato non poche ambiguit\u00e0 e una corretta analisi filosofica deve sempre tenerli ben distinti. In realt\u00e0 tutti gli indirizzi citati, ateismo escluso, possono convivere benissimo anche con concezioni teologiche\nNella prima met\u00e0 del Novecento emerse un nuovo fenomeno: l'ateismo di Stato nell'Europa orientale e in Asia, in particolare nell'Unione Sovietica sotto il comando di Lenin e Stalin e nella Repubblica popolare Cinese guidata da Mao Zedong. La politica atea o antireligiosa sovietica fu caratterizzata dall'approvazione di numerose leggi, dal divieto dell'insegnamento religioso nelle scuole e dalla nascita della Societ\u00e0 Senza Dio. Dopo Mao, il Partito Comunista Cinese rimase un'organizzazione atea e regolava, sebbene non completamente bandita, la pratica della religione nella Cina continentale.\nIl XX secolo non vede importanti teorizzazioni dell'ateismo, ma piuttosto prese di posizione atee da parte di uomini di cultura, basate soprattutto su presupposti di carattere etico. Fanno eccezione due intellettuali francesi che fanno dell'ateismo il sottofondo del loro pensiero filosofico e letterario: Albert Camus e Jean Paul Sartre. Essi sono i pi\u00f9 noti esponenti di una corrente di pensiero nota come esistenzialismo ateo. Del primo qualche esegeta, come Jacqueline L\u00e9vi-Valensi, vorrebbe mettere in dubbio l'appartenenza all'esistenzialismo sulla base dei suoi contrasti con Sartre e per il fatto che la sua \u00e8 pi\u00f9 una problematica dello \"stare nel mondo\" che dell'\"essere uomo\" in rapporto al mondo. Questa lettura del pensiero di Camus non \u00e8 corretta.\nIn primo luogo va tenuto conto che i contrasti di Camus con Sartre sono stati tutti di natura politico-sociologica e non filosofica, e in secondo che l'atteggiamento esistenzialistico consiste sempre in una problematica dell'esistere che riguarda il proprio stare nel mondo non meno che il proprio essere. Il tema dell'assurdo \u00e8 il fondamento dell'esistenzialismo camusiano: \u00abUn mondo che possa essere spiegato, sia pure con cattive ragioni, \u00e8 un mondo famigliare, ma viceversa, in un universo subitamente spogliato di illusioni e di luci, l'uomo si sente un estraneo, e tale esilio \u00e8 senza rimedio, perch\u00e9 privato dei ricordi di una patria perduta o della speranza di una terra promessa. Questo divorzio tra l'uomo e la sua vita, fra l'attore e la scena, \u00e8 propriamente il senso dell'assurdo.\u00bb\nSe il senso dell'assurdo fonda l'esistenzialismo di Camus, per Sartre l'uomo \u00e8 condannato ad essere libero e nello stesso a fallire la sua istanza di libert\u00e0. In quanto libero in un mondo di cose dominate dalla necessit\u00e0 egli \u00e8 un Dio, ma si fallisce in quanto tale poich\u00e9 resta sempre un Dio fallito. Scrive Sartre: \u00abLa libert\u00e0 umana precede l'essenza dell'uomo e la rende possibile, l'essenza dell'essere umano \u00e8 in sospeso nella sua libert\u00e0. \u00c8 dunque impossibile distinguere ci\u00f2 che chiamiamo libert\u00e0 dall'essere della \"realt\u00e0 umana\"\u00bb.(\"L'essere e il nulla\", introduzione, 5, Il Saggiatore, 2002, p. 60)\nSartre parte dalla libert\u00e0 dell'uomo e arriva al suo sentirsi Dio: \u00abOgni realt\u00e0 umana \u00e8 contemporaneamente progetto diretto di compiere una metamorfosi del suo per-s\u00e9 in in-s\u00e9-per-s\u00e9 e progetto di appropriarsi il mondo come totalit\u00e0 di essere-in-s\u00e9, sotto la specie di una qualit\u00e0 fondamentale. Ogni realt\u00e0 umana \u00e8 una passione, in quanto progetta di perdersi per fondere l'essere e per costituire contemporaneamente l'in-s\u00e9 che sfugge alla contingenza essendo il proprio fondamento, l'\"Ens causa sui\", che le religioni chiamano Dio.\u00bb(cit., p. 682).\nPostosi come un autosufficiente Dio, come un \"per-s\u00e9\" assoluto, libero dalla necessit\u00e0 cui soggiace quel \"in-s\u00e9\" che \u00e8 la natura, la materia. L'esito \u00e8 il fallimento e del mondo e dell'uomo in esso: \u00ab\u00c8 come se il mondo, l'uomo e l'uomo-nel-mondo non giungessero che a realizzare un Dio mancato. \u00c8 dunque come se l'in-s\u00e9 ed il per-s\u00e9 si presentassero in stato di \"disintegrazione\" in rapporto ad una sintesi ideale. Non che l'integrazione abbia mai avuto luogo, ma invece precisamente perch\u00e9 essa \u00e8 sempre indicata e sempre impossibile.\u00bb (cit., p.\u00a0691)\nIl secolo XXI.\nIl secolo XXI nasce sotto l'insegna di un riflusso religioso e spiritualistico forse pi\u00f9 apparente che reale. \u00c8 per\u00f2 evidente l'accentuazione dei fondamentalismi religiosi che si confrontano nel mondo contemporaneo, rivendicando un protagonismo sociale che intende opporsi a quella che viene ritenuta una generale deriva materialistica ed atea nel mondo occidentale.\nCi\u00f2 a cui si assiste \u00e8 per\u00f2 anche una certa fioritura di saggi storici critici rispetto alla dottrina cristiana nelle sue pretese di veridicit\u00e0. Tra questi basti citare il \"Ges\u00f9 ebreo\" di Riccardo Calimani (Mondadori 1998), la \"Storia criminale del Cristianesimo\" di Karlheinz Deschner (Ariele, 2000-2004) e la \"Invenzione del Cristianesimo\" di Leo Zen (Clinamen 2003), che emergono per completezza e profondit\u00e0. Dalle analisi e dalla documentazione prodotta si evince una forte presenza di elementi mistificanti che hanno modellato nei secoli i testi sacri e i documenti della dottrina. Perci\u00f2 un atteggiamento abbastanza generale di incredulit\u00e0 e agnosticismo, che per\u00f2 rivela anche la presenza, sia pure in sottotono, di istanze atee sempre pi\u00f9 motivate.\nNel 2005 il filosofo francese Michel Onfray ha pubblicato un \"Trattato di ateologia\" che reca significativamente il sottotitolo \"Fisica della metafisica\". Onfray infatti precisa le fondamenta della scienza definita \"ateologia\" da Georges Bataille, basandole su una critica scientifica delle religioni, a partire dall'esame dei testi sacri delle tre grandi religioni monoteistiche. Inoltre egli mutua da Friedrich Nietzsche la convinzione che l'invenzione di Dio \u00e8 in opposizione alla vita, che l'invenzione dell'aldil\u00e0 serve a svalutare l'unico mondo reale, che l'invenzione dell'anima immortale ha lo scopo di spregiare il corpo, la sua cura e i suoi piaceri. Pertanto \"il vero peccato mortale\" sarebbe \"l'offerta di un oltremondo\" per farci perdere \"l'uso e il beneficio del solo mondo esistente\".\nL'opera di Onfray ha contribuito notevolmente a smuovere le acque di una letteratura atea abbastanza stagnante. A parte \"L'atheisme\" di F\u00e9lix Le Dantec del 1906 in tutto il Novecento gli unici saggi sull'ateismo degni di rilievo sono ad opera di cattolici. Tre emergono: Jacques Maritain (\"Il significato dell'ateismo contemporaneo\", 1949), Augusto del Noce (\"Il problema dell'ateismo\", 1964) e Cornelio Fabro (\"Introduzione all'ateismo moderno\", 1964). Nell'assenza quasi secolare di una voce atea significativa Onfray rompe il ghiaccio col suo \"Trattato di ateologia\" (Grasset &amp; Fasquelle, 2005). Esso ha avuto un ottimo rilievo mediatico, anche perch\u00e9 Onfray si spende personalmente a favore dell'ateismo in sedi deputate e nei mezzi di informazione.\nNella parte prima del trattato egli cos\u00ec definisce la sua proposta: \u00abL'ateologia si propone tre obiettivi: anzitutto decostruire i tre monoteismi e mostrare come, nonostante l'odio che da secoli anima i protagonisti delle tre religioni, nonostante l'apparente irriducibilit\u00e0 in superficie della legge mosaica, dei detti di Ges\u00f9 e della parola del Profeta Maometto, nonostante i tempi genealogici diversi di queste tre variazioni realizzate in un arco di pi\u00f9 di dieci secoli con un solo e identico tema, il fondo resta lo stesso. Variazioni di grado, non di natura\u00bb. (Fazi Editore, 2005, pag.65) Il secondo obiettivo: \u00abOccuparsi in particolare di una delle tre religioni per vedere come si costituisce, prende piede e si radica su principi che implicano sempre falsificazione, isteria collettiva, menzogna, finzione, e miti ai quali si danno i pieni poteri.\u00bb (cit., p.\u00a065). Terzo obiettivo: \u00abuna decostruzione del cristianesimo. In effetti, la costruzione di Ges\u00f9 avviene in un'officina identificabile con un periodo storico di uno o due secoli: la cristallizzazione dell'isteria di un'epoca avviene in una figura che catalizza il meraviglioso, raccoglie in un personaggio concettuale chiamato Ges\u00f9 le aspirazioni millenaristiche.\u00bb(cit., pag.66)\nDibattiti sull'ateismo.\nI filosofi nel corso della storia hanno presentato un'estrema variet\u00e0 di argomentazioni a favore o contro l'esistenza di Dio o anche in sostegno dell'irresolubilit\u00e0 della questione e della sospensione del giudizio (agnosticismo). Secondo un sondaggio del 2009, molti filosofi propendono per l'ateismo, sebbene il tentativo di dimostrare l'inesistenza di Dio operato attraverso ricerche e studi accademici dall'\u00abIstituto per l'ateismo scientifico\u00bb di Leningrado, attivo nell'Unione Sovietica per oltre settant'anni, non abbia prodotto alcun risultato.\n Al contrario, bench\u00e9 l'ateismo sia indicato quale evento preoccupante della societ\u00e0 moderna, per quanto riguarda il singolo peccatore \u00abL'imputabilit\u00e0 di questa colpa pu\u00f2 essere fortemente attenuata dalle intenzioni e dalle circostanze.\u00bb Al contrario, il Catechismo della Chiesa Cattolica (artt. 1461 - 1463) prevede l'assoluzione tramite il sacramento della Riconciliazione, amministrato da un presbitero o vescovo.\nGli atei vi contrappongono il fatto che \u00e8 l'ateo ad essere morale, in quanto agisce per la moralit\u00e0 stessa e non per obbedire a Dio o per compiacerlo. D'Holbach riteneva che il cristianesimo stesso fosse portatore di immoralit\u00e0 e che solo l'ateo, libero dalle catene della fede, potesse elevarsi alla vera moralit\u00e0. La fondazione di un'etica, infatti, non richiede affatto la credenza in Dio: se una persona sostenesse di comportarsi onestamente solo per compiacere Dio o per non essere da Lui punito, allora non dovrebbe essere definita religiosa ma cortigiana, trattandosi non di fede ma di opportunismo e adulazione verso i potenti. Pierre Bayle \u00e8 stato il primo a sostenere nei \"Pensieri sulla cometa\" che chi non crede in Dio pu\u00f2 comportarsi addirittura in maniera pi\u00f9 morale del cristiano. Anche alcuni pensatori cristiani successivi sostennero che la fede di per s\u00e9 stessa non garantisce la moralit\u00e0 e che chi non ha fede pu\u00f2 comportarsi correttamente. Ci\u00f2 si ritrova nel saggio di Kant \"Fondazione della metafisica dei costumi\" e, pi\u00f9 recentemente, nell\"'Etica\" di Bonhoeffer.\nTalvolta l'ateismo viene accusato di esprimersi in forme fideistiche, poich\u00e9 assume come un postulato l'affermazione \u00abDio non esiste\u00bb, logicamente indimostrabile. A tale critica gli atei rispondono che l'ateismo non \u00e8 un atto di fede, ma una scelta razionale. A differenza dei teisti, infatti, sono pronti a ricredersi nel caso l'esistenza di Dio fosse dimostrata. Sostiene Sam Harris:\nAll'accusa di essere \u00abintegralista come gli integralisti che critica\u00bb, l'etologo Richard Dawkins risponde:\nLe discussioni sull'esistenza di Dio e sulla sua influenza sugli uomini riguardano questioni fondamentali per le persone e in varie circostanze possono avere conseguenze rilevanti sul piano del consenso ideologico e politico. Non stupisce quindi che i dibattiti relativi assumano spesso toni aspri e prese di posizione faziose.\nDiffusione.\nAlcune stime sul numero di atei nel mondo (ma talvolta confusi con gli agnostici):\nAssociazioni areligiose e/o correlate con l'ateismo.\nIn Italia.\nUAAR.\nDal 1987, in Italia, si \u00e8 costituita l'UAAR (Unione degli Atei e degli Agnostici Razionalisti), un'organizzazione filosofica non confessionale e apartitica che dichiara di lavorare per la tutela dei diritti civili degli atei e degli agnostici, a livello nazionale e locale. L'UAAR \u00e8 impegnata in battaglie civili tra cui quella sulla possibilit\u00e0 di sbattezzarsi e la protesta contro la devoluzione alle confessioni religiose degli oneri di urbanizzazione concernenti gli edifici di culto. Inoltre, ha inoltrato all'Unione Europea la richiesta che in Italia si rimuovano i crocifissi dai luoghi pubblici.\nNella rivista ufficiale dell'UAAR, \"L'Ateo\", sono stati variamente esposti i princip\u00ee regolatori dell'ateismo moderno in campo sia teorico sia etico."}
{"id": "62181", "revid": "467420", "url": "https://it.wikipedia.org/wiki?curid=62181", "title": "Energie Nove", "text": "Energie Nove \u00e8 stata una rivista politico-letteraria fondata a Torino da Piero Gobetti nel 1918. Fu pubblicata fino al 1920.\nPiero Gobetti diciassettenne, ancora studente del Liceo classico Vincenzo Gioberti, fonda il 1\u00ba novembre 1918 la rivista \"Energie Nove\", avvalendosi della collaborazione di Balbino Giuliano, Mario Attilio Levi, Giuseppe Manfredini, Edmondo Rho, Ada Prospero, Maria Marchesini e di altri compagni dell'istituto.\nLa rivista quindicinale si presenta in formato quaderno e subito rivela le influenze dell'idealismo di Benedetto Croce e di Giovanni Gentile nel settore filosofico-letterario e quelle di Gaetano Salvemini in politica.\nEssa riscuote subito la simpatia di Antonio Gramsci, amico di Gobetti dal 1918 e collaboratore di \"Energie Nove\" dal gennaio successivo.\nSulle pagine della rivista spicca l'amore dialettico per la concretezza e l'esaltazione dei valori della libert\u00e0.\nVi sono ampi spazi per i problemi del Mezzogiorno, i problemi della scuola e l'antigiolittismo ideologico.\nC'\u00e8 ampio spazio per le letterature straniere e non viene tralasciata la critica letteraria che puntualmente informa e discute sulle opere e gli autori italiani dimostrando apprezzamento per Giosu\u00e8 Carducci e Giovanni Pascoli, stroncatura per Filippo Tommaso Marinetti e interesse per i contemporanei Piero Jahier, Alfredo Panzini, Ardengo Soffici, Giovanni Papini di \"Un uomo finito\".\nDue momenti soprattutto caratterizzano questa rivista giovanile: il rapporto politica-cultura che d\u00e0 la predominanza al primo termine e il dichiarato disprezzo per ogni forma di opportunismo in polemica con \"La Ronda\".\nSul n.5, 5 luglio 1919, Maria Marchesini dedica alla \"Ronda\" un articolo nel quale, pur riconoscendo la seriet\u00e0 dell'ideale artistico ne disprezza la qualit\u00e0 delle pagine \"nitide e limpide come pietre preziose, ma fredde, ma morte\".\nNell'articolo n.1 e n.6, 15 maggio e 25 luglio 1919, Gobetti accusa l'editoria del momento di essere commerciale e consumistica; l'editore Treves viene additato come il fornitore di \"collane amene\". Gobetti auspica invece un'editoria libera, di qualit\u00e0 e non di profitto, con intellettuali e pensatori \"nella funzione editoriale\".\nNonostante l'indiscutibile fortuna della rivista, essa, con il numero del 12 febbraio 1920 cessa le pubblicazioni per un bisogno di \"raccoglimento\" e di \"silenzio\" allo scopo di \"un'elaborazione politica assolutamente nuova\", come scrive Gobetti stesso nell'articolo di fondo.\nNell'aprile del 1923, sull'esempio delle \u00abEdizioni de \"La Voce\"\u00bb, delle case editrici di Laterza e di Vallecchi, nate e sviluppate \"intorno ad una rivista per completarla e rappresentare con essa le \"idee\", avr\u00e0 inizio l'attivit\u00e0 della Piero Gobetti editore. I libri pubblicati da Gobetti, come \"Una battaglia liberale\" di Giovanni Amendola, \"Le lotte del lavoro\" di Luigi Einaudi, \"Nazionalfascismo\" di Luigi Salvatorelli, \"Ossi di seppia\" di Eugenio Montale, porteranno impresso il motto greco \"ti moi douloisin\" (che ho a che fare io con i servi), che si presenta come un'aperta sfida culturale e politica al regime fascista."}
{"id": "62182", "revid": "372", "url": "https://it.wikipedia.org/wiki?curid=62182", "title": "Maigret", "text": ""}
{"id": "62185", "revid": "1684799", "url": "https://it.wikipedia.org/wiki?curid=62185", "title": "Zacatecas", "text": ""}
{"id": "62187", "revid": "1226", "url": "https://it.wikipedia.org/wiki?curid=62187", "title": "Jules Maigret", "text": ""}
{"id": "62191", "revid": "1226", "url": "https://it.wikipedia.org/wiki?curid=62191", "title": "Giuseppe Bottazzi", "text": ""}
{"id": "62193", "revid": "228587", "url": "https://it.wikipedia.org/wiki?curid=62193", "title": "Hal", "text": ""}
{"id": "62196", "revid": "767487", "url": "https://it.wikipedia.org/wiki?curid=62196", "title": "De La Soul", "text": "I De La Soul sono un gruppo musicale rap statunitense, emerso negli ultimi anni ottanta e che ha fatto scuola nella definizione del genere alternative rap, noto in particolare per aver innovato lo stile jazz rap.\nStoria del gruppo.\nPosdnuos, Trugoy the Dove e Pasemaster Mase misero in piedi il gruppo mentre frequentavano le scuole superiori e attirarono l'attenzione del produttore Prince Paul grazie a una registrazione demo della canzone \"Plug Tunin\"'. Il loro album di debutto, \"3 Feet High and Rising\", ottenne sensibili successi di critica e fece guadagnare al gruppo la fama di hippie a causa del messaggio pacifista. In breve divennero capofila dei Native Tongues Posse, un movimento politico e musicale composto da diversi artisti hip hop Afroamericani, insieme a A Tribe Called Quest, Black Sheep, Queen Latifah, Jungle Brothers e altri. \"Me Myself and I\" \u00e8 probabilmente il loro maggiore successo, e consolid\u00f2 ulteriormente la popolarit\u00e0 del gruppo. Tuttavia il gruppo rock the Turtles denunci\u00f2 la formazione per il campionamento non autorizzato di \"You Showed Me\" contenuto in \"Transmitting Live from Mars\". La sentenza sfavorevole ai De La Soul ha anche fatto testo, in quanto da quel momento in poi il campionamento di pezzi di altri richiede un esplicito permesso dell'autore originario.\nIl secondo album dei De La Soul, \"De La Soul Is Dead\" (1991), ottenne giudizi alterni da parte della critica e non and\u00f2 troppo bene neanche nelle vendite. \"Buhloone Mindstate\" del 1993 e \"Stakes Is High\" del 1996 videro il gruppo evolvere verso un nuovo suono, che sebbene ancora non raggiunse un successo commerciale, contribu\u00ec ad affermarli come figure di riferimento dell'Hip hop alternativo. Quattro anni dopo, i De La Soul fecero un ritorno sulla scena con il primo di una serie di tre album, intitolato \"\".\nNel 2005 parteciparono al progetto Gorillaz di Damon Albarn collaborando alla canzone \"Feel Good Inc\" con la quale hanno anche vinto il premio di miglior collaborazione maschile in un brano pop ai Grammy Award.\nA maggio 2013 tornano con \"Get Away\", primo singolo del nuovo album previsto per la fine dello stesso anno.\nIl 26 agosto 2016 viene pubblicato il nono album in studio \"and the Anonymous Nobody...\", con diverse collaborazioni con artisti della musica black, tra i quali Usher e Snoop Dogg, e non solo, come Damon Albarn. La realizzazione del disco \u00e8 stata interamente finanziata tramite la piattaforma di crowdfunding Kickstarter.\nNel 2017 collaborano nuovamente con i Gorillaz al brano \"Momentz\", presente nell'album \"Humanz\"."}
{"id": "62200", "revid": "228587", "url": "https://it.wikipedia.org/wiki?curid=62200", "title": "Project MAC", "text": "Project MAC, in seguito MIT Laboratory for Computer Science (LCS), \u00e8 stato un importante laboratorio e centro di ricerca del Massachusetts Institute of Technology (MIT). L'importanza di tale struttura nella storia della ricerca nel campo informatico \u00e8 analoga a quella dello Xerox PARC, del Project Genie di Berkeley e dell'oN Line System dello Stanford Research Institute (SRI).\nL'acronimo \"MAC\" \u00e8 variamente interpretato, ad esempio come Multiple Access Computer, Machine Aided Cognition e, negli anni successivi, anche Minsky Against Corby (quest'ultimo basato su due tra i principali personaggi nei due laboratori di scienza dell'informazione nell'edificio, spesso in competizione).\nStoria.\nIl Project MAC ebbe inizio il 1\u00ba luglio 1963 con un sovvenzionamento iniziale da un trasferimento dal DARPA di due milioni di dollari. Il primo direttore del Project MAC \u00e8 stato Roberto Mario Fano. Il program manager responsabile per l'accettazione da parte del DARPA fu J.C.R. Licklider, che era stato all'MIT e che avrebbe preso il posto di Fano come direttore del Progetto MAC. Il Progetto MAC fu finanziato principalmente dal DARPA e dalla National Science Foundation. (Fano decise di chiamare il MAC \"project\", un progetto, piuttosto che \"laboratory\" per ragioni di opportunit\u00e0 interne al MIT: se il MAC si fosse definito un laboratorio, sarebbe stato pi\u00f9 complicato recuperare personale per la ricerca da altri dipartimenti del MIT).\nI fondatori del Project MAC - Fano, Fernando J. Corbat\u00f3 e Marvin Minsky (con l'ispirazione dal precedente collega John McCarthy), per citare alcuni nomi - idearono una sorta \"accessorio per computer\", che doveva rendere disponibile l'elaborazione informatica con la stessa facilit\u00e0 con cui si pu\u00f2 avere l'energia di cui si ha bisogno dalla rete elettrica. Per questo, Corbato invent\u00f2 il primo sistema informatico basato sul time-sharing, il CTSS, utilizzando i fondi DARPA per acquistare un IBM 7094 per la ricerca. Uno degli obiettivi del Project MAC sarebbe stato lo sviluppo del successore del CTSS, il Multics, destinato ad essere il primo computer ad \"high availability\", sviluppato come parte di un consorzio di imprese che comprendeva General Electric e Bell Laboratories.\nAlla fine degli anni sessanta il gruppo di ricerca di Minsky sull'intelligenza artificiale aveva bisogno di maggiore spazio e non riusciva ad ottenere in questo soddisfazione dal direttore del Project, Licklider. La politica di assegnazione degli spazi in ambito universitario era per\u00f2 congegnata in maniera tale che Minsky trov\u00f2 che, se all'interno del Project MAC non poteva ottenere lo spazio aggiuntivo di cui aveva necessit\u00e0, poteva distaccarsene per formare un nuovo istituto di ricerca ed aver cos\u00ec titolo ad uno spazio maggiore. Cos\u00ec il MIT AI Lab fu formato nel 1970 e molti del colleghi di Minsky impegnati nel progetto AI lasciarono il Project MAC per unirsi nel nuovo centro di ricerca, mentre i rimanenti membri formarono il \"Laboratory for Computer Science\". Due professori, Hal Abelson e Gerald Jay Sussman, scelsero di rimanere neutrali: il loro gruppo venne denominato in vari modi, come Svizzera e Project MAC per i successivi 30 anni, fino a quando i due laboratori si unirono di nuovo come CSAIL.\nTra le successive opere d'ingegno create nell'ambito del Project MAC, il dialetto MacLisp del linguaggio di programmazione Lisp.\nNel 1975 ci\u00f2 che rimaneva del Project MAC fu rinominato in Laboratory for Computer Science (LCS) e continu\u00f2 nel lavoro di sviluppo e ricerca, tra cui un ruolo significativo per lo sviluppo delle tecnologie relative ad Internet.\nIn occasione del quarantesimo anniversario della fondazione del Project MAC, il 1\u00ba luglio 2003, LCS si \u00e8 nuovamente fuso con AI Lab per dar vita al MIT Computer Science and Artificial Intelligence Laboratory, o CSAIL. Con tale fusione si \u00e8 dato vita al maggiore laboratorio, con un organico di oltre 600 dipendenti, all'interno del campus del MIT e viene considerato come una riunificazione dei diversi elementi del Project MAC."}
{"id": "62204", "revid": "20768", "url": "https://it.wikipedia.org/wiki?curid=62204", "title": "Intervallo (musica)", "text": "Nella teoria musicale, un intervallo \u00e8 la \"distanza\" (in gergo \"ampiezza\", in termini di altezza) tra due suoni. A causa della fisiologia della percezione del suono, l'intervallo musicale non \u00e8 percepito - e \nmisurato - proporzionalmente alla differenza tra le frequenze dei suoni, ma alla differenza tra i loro logaritmi, cio\u00e8 al rapporto tra le frequenze.\nTale distanza si pu\u00f2 verificare tra due suoni prodotti consecutivamente, e in tal caso si parler\u00e0 di intervallo \"melodico\" o \"diacronico\" o \"salto\", oppure tra due suoni prodotti simultaneamente, e si dir\u00e0 intervallo \"armonico\" o \"sincronico\" o \"bicordo\".\nGli intervalli, nella tradizione musicale europea, definiscono le distanze fra le note di una scala musicale e sono misurati in gruppi di toni e semitoni; intervalli pi\u00f9 piccoli possono avere come unit\u00e0 di misura il comma o il cent.\nSi noti che l'intervallo musicale \u00e8 una classificazione teorica delle distanze musicali e non delle distanze acustiche che separano un suono dall'altro. Per tale motivo, non rientra nel campo dell'accordatura e del temperamento.\nClassificazione.\nChiamando per necessit\u00e0 di chiarezza il suono pi\u00f9 grave 1\u00ba termine e il suono pi\u00f9 acuto 2\u00ba termine, per calcolare senza possibilit\u00e0 di confusione un intervallo \u00e8 necessario stabilire la \"distanza\" e la \"specie\".\nDistanza.\nLa distanza identifica quanti gradi intercorrono tra i due termini contando anche i due in questione, attraverso un aggettivo numerale ordinale al genere femminile (ad esempio: Do3-Re3 = intervallo di seconda o di 2\u00aa; Do4-Mi4 = intervallo di terza o di 3\u00aa); gli intervalli che vanno da quello di prima a quello di ottava vengono detti primari o semplici; quelli superiori all'ottava vengono detti multipli o composti dei precedenti, vale a dire che essi sono considerati trasposizioni degli intervalli primari alle ottave superiori (ad es.: l'intervallo di 10\u00aa \u00e8 il multiplo di quello di 3\u00aa). Solitamente nella classificazione gli intervalli multipli vengono ricondotti ai loro corrispettivi primari, tranne casi particolari riguardanti lo studio dell'armonia.\nSpecie.\nLa specie \u00e8 la caratteristica di un intervallo determinata dalla sue composizione in toni e semitoni. Essa viene determinata come segue:"}
{"id": "62205", "revid": "228587", "url": "https://it.wikipedia.org/wiki?curid=62205", "title": "Consonanza e dissonanza", "text": "Nel linguaggio ordinario con il termine consonanza (dal latino \"consonare\", \"suonare insieme\") si indica in genere un insieme di suoni eseguiti simultaneamente e tali che l'effetto complessivo risulti all'ascoltatore morbido e gradevole, mentre con il termine dissonanza, all'opposto, si indica un insieme di suoni tali che l'effetto complessivo risulti all'ascoltatore aspro e stridente.\nNella teoria musicale, si definisce pi\u00f9 precisamente un insieme di suoni consonante quando \u00e8 caratterizzato da \"stasi armonica\" (che d\u00e0 senso di stabilit\u00e0 o di \"appagamento\") e dissonante quando d\u00e0 l'impressione di essere un \"movimento armonico\" che debba essere seguito da (\"debba risolvere su\") un ulteriore insieme di suoni consonante per arrivare ad una sensazione di stabilit\u00e0 o di \"appagamento\".\nNel linguaggio tecnico della teoria musicale, e in particolare dell'armonia, le due parole hanno significati ben precisi, e anzi si pu\u00f2 dire che la contrapposizione tra consonanza e dissonanza, insieme al principio della tonalit\u00e0, rappresenta la base della teoria armonica occidentale.\nBasi acustiche e fisiologiche.\nPrima di esporre i principi dell'armonia tonale su consonanze e dissonanze consideriamo i principali risultati conseguiti nel tentativo di interpretare i fenomeni attraverso l'acustica e la fisiologia.\nGalileo, nei , propone una spiegazione molto semplice dei fenomeni di consonanza e dissonanza. Se consideriamo il segnale costituito dalla sovrapposizione dei due suoni del bicordo, in prima approssimazione la lunghezza del suo periodo sar\u00e0 tanto minore quanto pi\u00f9 il rapporto tra le frequenze fondamentali che costituiscono i due suoni sar\u00e0 semplice, ossia espresso da una frazione intera con numeratore e denominatore non troppo grandi. Ebbene, l'idea di Galileo \u00e8 che il grado di consonanza risulti inversamente proporzionale alla lunghezza del periodo del suono complessivo, e analogamente il grado di dissonanza risulti proporzionale a questo periodo. L'orecchio, secondo Galileo, apprezza finemente la maggiore o minore regolarit\u00e0 del suono risultante.\nUn'obiezione all'idea di Galileo sorge qualora il rapporto tra le frequenze di due suoni sia irrazionale, ma vicinissimo a una frazione molto semplice. Il suono risultante sar\u00e0 ovviamente non periodico, il che rappresenterebbe il massimo grado di dissonanza nell'ottica galileiana, ma sar\u00e0 anche assai prossimo, anzi volendo anche del tutto indistinguibile dall'orecchio, a un suono consonante. Questa obiezione \u00e8 importante, ma non sarebbe difficile complicare leggermente l'idea galileiana, conservandone il nocciolo, al fine di superarla. Vedremo inoltre che l'idea di Galileo contiene, nella sua semplicit\u00e0, anche aspetti profondi.\nUna trattazione sperimentale sistematica dei fenomeni che stiamo considerando \u00e8 dovuta a von Helmholtz.\nEgli cominci\u00f2 a considerare l'effetto di due suoni puri, cio\u00e8 di frequenze ben precise che non danno origine a ipertoni. L'esperimento base di Helmholtz consisteva nell'emettere due suoni puri simultaneamente, di altezza inizialmente uguale, e poi, tenendo fissa la frequenza di uno di essi, far variare l'altra all'interno di un piccolo intervallo simmetrico su scala logaritmica rispetto alla frequenza di partenza. Si poteva cos\u00ec notare che i due suoni, per differenze di frequenza molto piccole, producono una consonanza, mentre man mano che la differenza cresce il suono risultante acquista un colore sempre pi\u00f9 aspro fino a un certo limite, per poi tornare ad essere gradualmente sempre pi\u00f9 consonante. L'ampiezza dell'intervallo tra la frequenza di partenza e la fine della zona dissonante era, nella zona di frequenze corrispondente alla parte centrale della tastiera di un pianoforte, leggermente pi\u00f9 piccola di una terza minore temperata.\nHelmholtz interpret\u00f2 questi dati immaginando che responsabili della dissonanza fossero i battimenti. Poich\u00e9 essi sono molto lenti quando le frequenze sono molto simili, inizialmente si ha una sensazione generale di consonanza. La massima dissonanza corrisponde alla zona in cui si producono circa 30 battimenti al secondo, mentre per differenze di frequenza ancora superiori i battimenti diventano cos\u00ec rapidi da non essere percettibili, e il loro contributo alla sensazione di dissonanza diminuisce.\nIl seguente \"file\" sonoro illustra la diminuzione graduale dell'effetto di asprezza e della velocit\u00e0 dei battimenti al procedere dell'intervallo tra due suoni (relativamente puri) da una seconda maggiore all'unisono:\nL'idea di Helmholtz, in questa forma base, spiega abbastanza bene la fenomenologia relativa ai suoni puri non troppo distanti in frequenza, ma, anche nell'ambito dell'ottava, rimangono dei problemi con i suoni reali dotati di ipertoni. Infatti questi suoni (come ad esempio quelli di un pianoforte) risultano dissonanti, in particolare, anche per il tritono, e anzi tanto pi\u00f9 dissonanti quanto pi\u00f9 il sistema di amplificazione dello strumento usato mette in risalto gli armonici (ad esempio pi\u00f9 nel pianoforte che nei legni).\nSe, come fece Helmholtz, applichiamo l'idea base sopra descritta, oltre che al suono fondamentale, anche ai suoi armonici pi\u00f9 vicini (e quindi maggiormente percettibili), avremo una teoria che spiega abbastanza bene, in prima approssimazione, il fenomeno della dissonanza del tritono. Infatti il primo armonico della nota superiore del tritono e il secondo della fondamentale cadono proprio nella zona in cui i battimenti sono pi\u00f9 frequenti. Allo stesso modo si spiega la dissonanza di intervalli come la settima maggiore e la nona minore.\nNel prossimo \"file\" i due suoni divergono dall'unisono all'ottava; come si noter\u00e0, intervalli prossimi all'ottava, vicini alla settima minore e maggiore, risultano assai poco dissonanti. Ci\u00f2 \u00e8 dovuto alla relativa purezza dei suoni (eventuali ipertoni possono essere generati dall'apparato di amplificazione usato):\nL'applicazione dell'idea fondamentale ai suoni armonici \u00e8 giustificata dal fatto che il meccanismo di percezione dei suoni, come ha dimostrato lo stesso Helmholtz, effettua un'analisi spettrale molto simile a quella di Fourier, che applicata alle onde sonore corrisponde proprio alla loro analisi armonica.\nI suoni che hanno i primi armonici simili e che quindi, secondo la teoria di Helmholtz, sono consonanti poich\u00e9 presentano in genere battimenti molto lenti (o molto deboli, perch\u00e9 provocati da armonici molto lontani dai suoni fondamentali), hanno rapporti di frequenze semplici, e quindi risultano anche consonanti secondo la teoria di Galileo, che viene cos\u00ec ad essere non contraddetta, ma inclusa in quella di Helmholtz. \nPer analisi pi\u00f9 raffinate del concetto di consonanza, relative anche al caso di pi\u00f9 di due suoni simultanei, si rimanda alla bibliografia.\nLa teoria armonica tonale.\nIn questa sezione verranno trattati gli aspetti pi\u00f9 elementari della teoria armonica tradizionale che si occupano di consonanza e dissonanza. Per maggiore semplicit\u00e0 la trattazione \u00e8 limitata all'armonia tonale che impiega il temperamento equabile, che \u00e8 anche quella studiata di regola nei corsi dei conservatori, e quella cui \u00e8 dedicata la maggior parte della trattatistica classica.\nNell'ambito della nona, intervallo in cui con buona approssimazione \u00e8 contenuta la distanza tra voci adiacenti nella scrittura a parti late, gli intervalli consonanti sono l'unisono, l'ottava e la quinta giuste, la terza e la sesta maggiori e minori. Sono invece dissonanti la seconda, la settima e la nona maggiori e minori, (si noter\u00e0 qui la coerenza con la teoria di Helmholtz) e tutti gli intervalli aumentati o diminuiti (che includono il tritono, che \u00e8 una quarta aumentata o una quinta diminuita). Un accordo \u00e8 dissonante se contiene un intervallo dissonante; altrimenti \u00e8 consonante.\nOsserviamo esplicitamente che alcuni intervalli, come ad esempio la sesta minore e la quinta aumentata, possono coincidere enarmonicamente, e tuttavia risultare l'uno consonante e l'altro dissonante. D'altra parte la funzione armonica di un suono della scala cromatica \u00e8 il pi\u00f9 delle volte deducibile dal contesto, e quindi di regola in un accordo che \u00e8 parte di una sequenza armonica non ci dovrebbero essere dubbi sull'identit\u00e0 di un suono enarmonicamente ambiguo. Esistono naturalmente eccezioni a questa constatazione, la pi\u00f9 notevole delle quali \u00e8 l'accordo di settima diminuita, che proprio per questo \u00e8 assai usato come mezzo modulante enarmonico. \nIn generale le dissonanze devono essere preparate; questo vuol dire che uno dei due suoni che producono dissonanza (in generale quello superiore) deve venire sentito, con un valore ritmico almeno pari a quello della dissonanza stessa, nell'accordo che precede quello in cui la dissonanza si verifica, e deve in esso costituire consonanza. La dissonanza deve inoltre essere risolta; ci\u00f2 significa che il suono dissonante che era stato preparato deve procedere per grado congiunto, generalmente discendente, verso una consonanza.\nQuesto principio base, che \u00e8 seguito abbastanza fedelmente dalla musica corale tardo-medioevale, rinascimentale e del primo Seicento, serve a smorzare l'effetto di asprezza provocato dalla dissonanza, facendo in modo che essa sia circondata da un ambiente accordale consonante e non troppo dissimile. La principale eccezione a questo principio \u00e8 costituita dalla settima minore, intervallo che, se sentito nell'ambito dell'accordo di settima di prima specie, non necessita di preparazione. Ci\u00f2 \u00e8 in buon accordo con la teoria di Helmholtz, in quanto la settima minore \u00e8, tra le dissonanze, l'intervallo in cui la nota superiore costituisce l'armonico pi\u00f9 vicino di quella inferiore.\nCi si potrebbe chiedere perch\u00e9 questo bisogno di \"attenuare\" l'effetto della dissonanza non si sia storicamente risolto nella sua semplice esclusione dalla pratica musicale. La risposta a questa domanda non \u00e8 semplice, e qui ci si limiter\u00e0 a riportare una sintesi del pensiero di Sch\u00f6nberg sull'argomento. Si tenga presente, innanzitutto, che per lungo tempo la polifonia vocale medioevale aveva scelto proprio l'eliminazione totale della dissonanza, e anzi, pi\u00f9 o meno fino all'avvento della Scuola di Notre Dame, aveva considerato consonanti solo unisoni, ottave, quarte e quinte. A un certo punto, per\u00f2, l'esigenza di variet\u00e0 implicita in ogni forma d'arte e l'assuefazione progressiva a suoni armonicamente pi\u00f9 lontani costituirono una componente abbastanza rilevante da far muovere la composizione musicale verso la situazione di equilibrio illustrata dal principio base prima esposto. Tale assuefazione, secondo Sch\u00f6nberg, fu dovuta in gran parte all'utilizzo sempre pi\u00f9 frequente di note di passaggio nelle voci superiori al cantus firmus, che rispetto all'armonia della nota fondamentale, per il fatto stesso di procedere in genere per grado congiunto, rappresentavano armonici abbastanza lontani. Nell'opera citata in bibliografia Sch\u00f6nberg definisce questa compresenza di esigenze melodiche e armoniche in contrasto tra di loro una \"fortunata combinazione\".\nAnche quando la pratica viva dell'arte musicale (soprattutto nella tradizione strumentale) ha pian piano superato la rigidit\u00e0 del principio base che \u00e8 stato enunciato, esso ha continuato a costituire un importante punto di riferimento sia per l'analisi armonica, sia perch\u00e9 rappresenta (anche grazie all'illustre tradizione corale cui si accennava) la formula di base che spesso opera a livello profondo, quasi inconsapevole, nella mente del compositore.\nLa dissonanza nella musica del XX secolo.\nNel XX secolo il concetto di dissonanza si amplia e si trasforma. Essa non costituisce pi\u00f9 un elemento di tensione, qualcosa che deve \"risolversi\" o \"posarsi\" su una consonanza, ma diventa una cellula sonora dotata di senso proprio, di un definito valore espressivo. La dissonanza tende programmaticamente a destrutturare le modalit\u00e0 classiche di maggiore e minore, indebolendo la funzione della tonica. Questa trasformazione implica lo spostamento dell'accento dall'armonia propriamente intesa a una nuova \"armonia di timbri\" (Sch\u00f6nberg), cio\u00e8 a un rapporto tra le voci fondato non sulla loro altezza rispetto alla scala, ma sulla loro diversa qualit\u00e0 timbrica (sulle loro armoniche). La dissonanza acquista quindi una maggiore ricchezza polifonica, una pi\u00f9 densa qualit\u00e0 timbrica, come si pu\u00f2 percepire nel celebre accordo del Tristano, di R. Wagner. La stessa struttura metrica musicale subisce una radicale scompaginazione, in quanto scompare la tradizionale alternanza di tempi forti e deboli a favore di una vera e propria prosa musicale, un flusso sonoro in cui gli accenti si spostano continuamente.\nL'armonia wagneriana, che fu di capitale importanza per la storia della musica, port\u00f2 la densit\u00e0 sonora media della trama accordale a un livello nettamente pi\u00f9 alto rispetto alle generazioni precedenti. Mentre l'armonia precedente era cio\u00e8 fondata sulla triade, l'armonia tardoromantica si fonda essenzialmente sulla quadriade. Ci\u00f2 contiene gi\u00e0 intrinsecamente una rivisitazione del concetto di dissonanza, in quanto \"non esiste\" una quadriade consonante formata da suoni temperati. Uno dei fenomeni collegati all'aumento di densit\u00e0 sonora (ma \u00e8 difficile su tali questioni trovare il giusto rapporto di causa-effetto) fu l'abbandono sempre pi\u00f9 regolare delle regole classiche di condotta delle parti; nella musica tardoromantica gli accordi, infatti, si trasformano in genere per scivolamento cromatico, basato in gran parte sul principio di sensibilizzazione dei suoni.\nL'assuefazione ad un universo accordale pi\u00f9 denso port\u00f2 una sempre maggior frequenza di accordi di cinque o pi\u00f9 suoni, che, ad esempio, nell'opera tarda di Aleksandr Skrjabin e nelle composizioni giovanili di Sch\u00f6nberg costituiscono la norma. Il fenomeno di progressiva liberazione dalla necessit\u00e0 di trattare la dissonanza in modo speciale (attutendone gli effetti) viene chiamato dagli storici della musica emancipazione della dissonanza, ed ha portato alla musica atonale in genere, e quindi a quella dodecafonica.\nPer quanto riguarda gli sviluppi successivi alla seconda generazione di compositori dodecafonici (e siamo ormai agli anni '60 del secolo scorso), l'abbandono delle tecniche compositive tradizionali e l'utilizzo di principi come l'alea e la manipolazione elettronica del suono fanno perdere significato al concetto di condotta delle parti, e quindi, in questi contesti, il trattamento della dissonanza non \u00e8 pi\u00f9, sostanzialmente, argomento della teoria armonica dal punto di vista tradizionale. L'abbandono della distinzione tra dissonanza e consonanza, e l'utilizzo di strutture fondamentalmente dissonanti limita fortemente le possibilit\u00e0 del linguaggio scelto dal compositore. Durante la seconda met\u00e0 del secolo ventesimo l'idea di una emancipazione della dissonanza, e le tecniche dodecafoniche/seriali, furono rifiutata da un vasto numero di compositori. Le tendenze compositive moderne rivalutano una attenta calibrazione tra effetti di consonanza e dissonanza."}
{"id": "62207", "revid": "66387", "url": "https://it.wikipedia.org/wiki?curid=62207", "title": "Camillo Cavour", "text": ""}
{"id": "62210", "revid": "219110", "url": "https://it.wikipedia.org/wiki?curid=62210", "title": "Advanced Technology Attachment", "text": "Advanced Technology Attachment (abbreviato, ATA), in informatica indica un'interfaccia standard per la connessione di dispositivi di memorizzazione, quali hard disk e unit\u00e0 CD-ROM, all'interno di un personal computer.\nSono molti i termini utilizzati per designare tale standard, comprese abbreviazioni e acronimi quali \"IDE\", \"EIDE\", \"ATAPI\" (studiata per dispositivi quali lettori ottici). \u00c8 stata sostituita dal \"Serial ATA\" a partire dal 2003.\nGli standard ATA permettono collegamenti con lunghezze di cavo comprese tra 45 e 90\u00a0cm, quindi l'utilizzo prevalente per tale tecnologia \u00e8 per le memorie di massa all'interno dei personal computer. Tale soluzione rappresenta, nelle implementazioni dei personal computer esistenti fino al 2004, l'interfaccia pi\u00f9 comune e la meno costosa per tale applicazione.\nStoria.\nSebbene il nome ufficiale per lo standard sia sempre stato \"ATA\", le esigenze di \"marketing\" hanno denominato una prima versione dello standard Integrated Drive Electronics (IDE) e quella immediatamente successiva Enhanced IDE (EIDE).\nCon l'introduzione, intorno al 2003, del Serial ATA questo standard \u00e8 stato rinominato in Parallel ATA (P-ATA), con riferimento al metodo con il quale i dati viaggiano sul cavo utilizzando questa interfaccia.\nInizialmente l'interfaccia funzionava soltanto con i dischi fissi. Solo in un secondo momento, un'estensione allo standard \u00e8 stata realizzata per permettere il funzionamento con una variet\u00e0 di dispositivi - quelli che in genere utilizzano dei \"media\" rimovibili. In linea di massima, tali dispositivi comprendono i lettori CD-ROM, le unit\u00e0 a nastro magnetico, floppy ad alta capacit\u00e0 quali lo Zip drive e il SuperDisk. Le estensioni prendono il nome Advanced Technology Attachment Packet Interface (ATAPI), con l'insieme noto come ATA/ATAPI.\nIl cambiamento da \"programmed input/output\" (PIO) a \"direct memory access\" (DMA) ha rappresentato un'ulteriore importante transizione nella storia dell'ATA. Di questi due metodi di accesso e trasferimento dei dati all'interno dei personal computer, il PIO si \u00e8 dimostrato inefficiente, dal momento che esso richiede tempi di elaborazione significativi da parte della CPU. Ci\u00f2 significa che i sistemi basati su dispositivi ATA erano generalmente pi\u00f9 lenti nell'effettuare operazioni di input/output rispetto a quei computer che utilizzavano sottosistemi SCSI o altre interfacce. Tuttavia il DMA (e in seguito l\"'Ultra DMA\" o UDMA o Ultra ATA) ha ridotto enormemente il tempo di elaborazione necessario da parte della CPU a parit\u00e0 di dati letti o scritti sui dischi.\nI dispositivi ATA hanno sofferto di un certo numero di limitazioni e vere e proprie \"barriere\" in termini di capacit\u00e0 e di quantit\u00e0 di dati gestibili. Ogni volta nuovi sistemi di indirizzamento, uniti a tecniche di programmazione pi\u00f9 sofisticate, hanno permesso di superare la maggior parte dei limiti, accompagnando di fatto la crescita dei dispositivi di memoria di massa alla quale abbiamo potuto assistere negli ultimi anni. Alcune delle limitazioni e barriere relative alle dimensioni massime dei dischi gestibili dall'interfaccia ATA includono: 504 MB, 64 GB e 137 GB.\nCi sono state altre limitazioni, spesso dovute a driver mal scritti o alle routine di supporto del sistema operativo. In molti casi le limitazioni elencate derivavano da implementazioni non perfette del BIOS o ad aggiornamenti tardivi dello stesso da parte dei produttori di schede madri: numerosi modelli con Slot 1 o Socket 7 non accettavano dischi fissi di capacit\u00e0 superiore a 32 GB a causa di un bug nell'Award BIOS. In alcuni casi furono i produttori stessi a pubblicare BIOS aggiornati che risolvevano il problema, in altri dei volontari indipendenti.\nDescrizione.\nIl principale cambiamento nelle specifiche ATA si \u00e8 verificato con l'introduzione del Serial ATA. Questa interfaccia utilizza cavi a 7 contatti per la connessione dati e trasmette i dati in formato seriale anzich\u00e9 in parallelo. Inoltre, Serial ATA permette agli utenti la connessione e disconnessione \"hot\" (a caldo) delle unit\u00e0 a disco. Il Serial ATA riduce anche le tensioni di riferimento per i segnali dai 5 volt utilizzati nel P-ATA fino a 0,5 volt, ci\u00f2 riduce l'assorbimento di potenza e le interferenze elettriche e permette cavi SATA di dimensioni pi\u00f9 lunghe.\nLa transizione verso il Serial ATA \u00e8 stata in larga misura trasparente al sistema operativo, sebbene alcuni SO hanno richiesto delle modifiche per utilizzare appieno le nuove caratteristiche introdotte. Attualmente il SATA, pur ancora largamente utilizzato, \u00e8 stato superato dall'utilizzo dello standard PCI Express, nato per altri scopi, come interfaccia per i dischi allo stato solido SSD.\n\"Parallel ATA\".\nFino all'introduzione del Serial ATA, sono stati impiegati generalmente connettori a 40 pin impiegati sia sulle unit\u00e0 sia sui controller, con collegamenti per mezzo di cavo a nastro; ciascun cavo \u00e8 dotato di due o tre connettori. I cavi Parallel ATA permettono il trasferimento di dati con 16 o 32 bit per volta.\nPer la maggior parte della storia dell'ATA, i cavi a nastro o a fascia hanno avuto 40 conduttori, ma una versione da 80 conduttori \u00e8 comparsa con l'introduzione dello standard \"Ultra DMA/66\". Il cavo con 80 conduttori prevede un filo di messa a terra per ciascun conduttore che porta il segnale. Ci\u00f2 riduce gli effetti dell'induzione elettromagnetica tra i conduttori adiacenti e permette il \"transfer rate\" (velocit\u00e0 di trasferimento) di 66 megabyte al secondo (MB/s), proprio del \"UDMA4\". Le modalit\u00e0 ancor pi\u00f9 veloci, \"UDMA5\" e \"UDMA6\" richiedono anch'esse cavi con 80 conduttori. Sebbene il numero di conduttori sia raddoppiato, il numero di pin dei connettori \u00e8 rimasto lo stesso, dal momento che i connettori sono fisicamente identici.\nLe successive versioni degli standard ATA intorno alla fine degli anni 1990 si sono dimostrate meno generose anche per le specifiche riguardanti la lunghezza dei cavi. La lunghezza massima di appena 18 pollici (45\u00a0cm) rendeva infatti difficili i cablaggi all'interno dei computer con cabinet pi\u00f9 grandi o nel montaggio di pi\u00f9 dischi all'interno dello stesso computer.\nSe due unit\u00e0 vengono collegate ad un solo cavo, \u00e8 generalmente necessario configurare una delle due unit\u00e0 come \"master\" e l'altra come \"slave\". L'unit\u00e0 \"master\" generalmente viene elencata prima di quella \"slave\" da parte del sistema operativo. L'unit\u00e0 \"master\" gestisce l'accesso ai dispositivi su quel canale. Per questa ragione, dispositivi come le prime versioni dei masterizzatori, che possono risentire nel funzionamento a causa dei tempi di latenza aggiuntivi necessari per l'arbitraggio da parte dell'unit\u00e0 master, dovrebbero essere configurati come \"master\", inoltre ogni canale dovrebbe avere un \"master\" per funzionare correttamente.\nNella maggior parte dei casi, un'unit\u00e0 da sola in un canale viene configurata come \"master\". Ad ogni modo, alcune unit\u00e0 possiedono un'impostazione specifica \"single\", che indica questo tipo di configurazione (in particolare il produttore Western Digital, utilizza quest'impostazione aggiuntiva). Inoltre, a seconda dell'hardware e del software disponibile, alcune unit\u00e0 possono operare da sole in un canale anche se impostate come \"slave\".\nUna configurazione possibile per alcune unit\u00e0 a disco \u00e8 quella denominata \"cable select\", realizzata solo in tempi recenti. In questa modalit\u00e0, l'unit\u00e0 si configura automaticamente come \"master\" o \"slave\". Questa funzione viene ottenuta tagliando il conduttore 28 sul cavo con 40 conduttori (o i conduttori 56 e 57 sul cavo con 80 conduttori) tra i due connettori riservati alle periferiche (HDD e CD-ROM). I cavi pi\u00f9 recenti non recano alcun taglio nella piattina, dal momento che la disconnessione viene effettuata internamente sui connettori, che, in questo caso, sono sempre di colore diverso: nero il connettore per la periferica \"master\", grigio il connettore per la periferica \"slave\". Il connettore destinato all'inserimento sul controller (normalmente integrato nella scheda madre) \u00e8 di colore blu.\nNota che il \"transfer rate\" per ciascuna modalit\u00e0 UltraDMA riporta il transfer rate massimo teoricamente. I dati aggiuntivi dovuti al protocollo impiegato per il trasferimento riducono tale valore ed altri fattori derivanti ad esempio da un'eventuale congestione del bus PCI possono ulteriormente ridurre le velocit\u00e0 di trasferimento. Inoltre, ancora nell'autunno 2006 \u00e8 difficile trovare dischi fissi capaci di mantenere velocit\u00e0 maggiori di 100 MB/s, quindi i limiti di velocit\u00e0 dell'Ultra DMA influiscono veramente solo su quei trasferimenti che avvengono quando l'unit\u00e0 opera in burst mode, ossia quando i dati richiesti vengono recuperati dalla cache e l'unit\u00e0 non effettua fisicamente una lettura da uno dei suoi piatti magnetici.\nCon la diffusione dei controller Serial ATA la richiesta di dischi Parallel ATA si \u00e8 ridotta e produttori come Seagate hanno interrotto la produzione di questo tipo di prodotti nel 2008.\nAll'anno 2021, anche lo standard Serial ATA, pur ancora molto diffuso, dopo aver sostituito totalmente il PATA, appare a sua volta nettamente surclassato, dal punto di vista delle prestazioni, dall'adozione del preesistente standard PCIE, (nato inizialmente per collegare schede video sempre pi\u00f9 potenti col sistema) come interfaccia abbinata ai dischi allo stato solido (SSD). Pertanto, sia in ambito computer desktop che portatili, \u00e8 ormai usuale avere una configurazione di sistema che vede un disco primario allo stato solido, un SSD, che garantisce tempi di risposta molto pi\u00f9 elevati di un HDD meccanico, collegato alla scheda madre per mezzo di una interfaccia PCIE. Le interfacce SATA rimangono ancora molto diffuse, e sono utilizzate per connettere al sistema HDD o SSD drive aggiuntivi da utilizzare come archivi e non come unit\u00e0 primarie di avvio.\nNello standard ATA il pin 20 \u00e8 definito come piedino meccanico e non \u00e8 usato. Sul connettore femmina il vano corrispondente \u00e8 solitamente otturato, perci\u00f2 in questi casi il pin 20 deve essere assente dal connettore maschio o dal dispositivo, prevenendo inoltre un errato montaggio; un connettore maschio con il pin 20 presente non pu\u00f2 essere usato (deve essere rimosso). Tuttavia, alcuni dispositivi flash memory utilizzano il pin 20 come VCC_in, evitando cos\u00ec ulteriori cavi per l'alimentazione; questa loro caratteristica pu\u00f2 essere sfruttata solo se l'alimentazione viene fornita sul pin 20.\nIl pin 28 del connettore grigio (slave/intermedio) in un cavo a 80 conduttori non \u00e8 collegato ad alcuno di essi. Normalmente \u00e8 connesso ai due connettori nero (master) e blu (scheda madre).\nIl pin 34 \u00e8 connesso a massa nel connettore blu del cavo a 80 conduttori, ma non \u00e8 collegato ad alcuno di essi. Normalmente \u00e8 invece collegato nei due connettori grigio e nero. Vedere pagina 315 di.\nL'interfaccia PATA a 44 pin viene usata per drives da 2.5\"(pollici) dentro i laptops. I pin sono pi\u00f9 ravvicinati ed il connettore \u00e8 fisicamente pi\u00f9 piccolo dell'interfaccia a 40 pin. I pin extra conducono l'energia elettrica."}
{"id": "62212", "revid": "9", "url": "https://it.wikipedia.org/wiki?curid=62212", "title": "Consonanza", "text": ""}
{"id": "62213", "revid": "9", "url": "https://it.wikipedia.org/wiki?curid=62213", "title": "Dissonanza", "text": ""}
{"id": "62215", "revid": "1871", "url": "https://it.wikipedia.org/wiki?curid=62215", "title": "Extensible HyperText Markup Language", "text": ""}
{"id": "62218", "revid": "124675091", "url": "https://it.wikipedia.org/wiki?curid=62218", "title": "Bruno Rossi", "text": "Biografia.\nNato a Venezia da una famiglia ebraica, era il maggiore dei tre figli di Rino Rossi e Lina Minerbi. Suo padre era un ingegnere elettrotecnico che partecip\u00f2 alla elettrificazione di Venezia. Compiuti gli studi universitari in fisica tra le Universit\u00e0 di Padova e di Bologna (dove si laure\u00f2 nel 1927), dal 1928 al 1932 fu assistente di Antonio Garbasso all'Universit\u00e0 di Firenze, dove fond\u00f2 la scuola fiorentina di fisica dei raggi cosmici, lavorando come astrofisico presso l'osservatorio di Arcetri.\nQui ad Arcetri, nel 1930, Rossi perfezion\u00f2 la tecnica di coincidenza, costruendo circuiti che consentivano di collegare rivelatori posti a grandi distanze. Nello stesso anno utilizz\u00f2 il campo magnetico terrestre per misurare se le particelle cosmiche fossero in prevalenza positive o negative: nel primo caso, l'interazione con il campo magnetico terrestre le avrebbe fatte apparire come provenire in prevalenza da ovest; nel caso di una prevalenza di particelle negative, esse sarebbero arrivate soprattutto da est (\"effetto est-ovest\"). Esegu\u00ec la misura ad Arcetri, in un esperimento dal risultato ambiguo.\nNel 1932 divenne professore di fisica sperimentale all'Universit\u00e0 di Padova e, in seguito, si prodig\u00f2 per la costruzione dell'attuale dipartimento di fisica. Dopo aver perfezionato i suoi strumenti a Padova, Rossi programm\u00f2 una campagna di misure ad Asmara, nell'allora colonia eritrea, perch\u00e9 l'effetto est-ovest doveva essere maggiore in prossimit\u00e0 dell'equatore. Comp\u00ec il viaggio nel 1933, e dimostr\u00f2 che i raggi cosmici sono in prevalenza particelle di carica positiva; pubblic\u00f2 il risultato nel 1934. Rossi fu sfortunato: Luis \u00c1lvarez e Arthur Compton avevano ottenuto lo stesso risultato qualche mese prima (ma nel loro lavoro i due colleghi avevano correttamente riferito che l'idea era stata di Rossi).\nNel corso delle sue misure all'Asmara, Rossi ottenne un altro risultato importantissimo. Durante un test delle apparecchiature riport\u00f2 l'osservazione di scariche quasi simultanee rilevate da contatori Geiger posti su una linea orizzontale, ma molto distanti tra loro. Era la scoperta degli sciami estesi di particelle: ampi sciami di particelle sono generati da raggi cosmici primari ad alta energia che interagiscono con i nuclei d'aria nell'alta atmosfera, dando inizio a una cascata di interazioni secondarie che alla fine porta uno sciame di elettroni, fotoni, muoni a raggiungere il suolo. Gli sciami di particelle sono la spiegazione diretta del fenomeno di scarica spontanea degli elettroscopi, da cui l'insieme delle indagini sui raggi cosmici era partito all'inizio del secolo.\nNel 1938, essendo di origini ebraiche, fu costretto a lasciare l'Italia a seguito della promulgazione delle leggi razziali fasciste. Si spost\u00f2 dapprima a Copenaghen, ospite di Niels Bohr, poi in Gran Bretagna, infine negli Stati Uniti. Tra il 1939 e il 1943 soggiorn\u00f2 prima all'Universit\u00e0 di Chicago e poi alla Cornell University. \u00c8 in questo periodo (1940) che, assieme a Hall, realizz\u00f2 il celebre esperimento con i muoni atmosferici, noto come esperimento di Bruno Rossi e David B. Hall, i cui risultati confermarono la previsione relativa alla dilatazione dei tempi e alla contrazione delle lunghezze contenuta nella teoria della Relativit\u00e0 ristretta\nTra il 1943 e il 1945, insieme a Enrico Fermi e Emilio Segr\u00e8, partecip\u00f2 al progetto Manhattan nei Laboratori nazionali di Los Alamos per la realizzazione della prima bomba nucleare. La partecipazione al progetto, dietro invito di Fermi, fu accettata dopo molte esitazioni, con la speranza che si trattasse solo di una \"dimostrazione\". Dopo le esplosioni di Hiroshima e Nagasaki e la seguente corsa agli armamenti nucleari, il fisico italiano riesamin\u00f2 le proprie posizioni e negli anni ottanta manifest\u00f2 una netta opposizione al progetto di scudo spaziale di Ronald Reagan.\nDal 1946 al 1970 insegn\u00f2 al Massachusetts Institute of Technology (MIT), dove si afferm\u00f2 come una delle maggiori autorit\u00e0 internazionali nella fisica dei raggi cosmici e nella ricerca astronomica e spaziale. Nel 1958 fu fondata l'American Science &amp; Engineering (AS&amp;E) all'interno della quale Rossi fu presidente del consiglio di amministrazione e consulente scientifico. L'anno successivo, Rossi chiam\u00f2 Riccardo Giacconi, con il quale inizi\u00f2 i primi studi di astronomia a raggi X, che portarono alla messa in orbita del satellite Uhuru e del primo telescopio a raggi X orbitante, l'Osservatorio Einstein. Nel 2002, Giacconi ricevette, proprio per questi lavori, il premio Nobel per la fisica.\nDal 1974 al 1980 Rossi insegn\u00f2 pure in Italia, ricoprendo la cattedra di \"complementi di fisica generale\" all'Universit\u00e0 di Palermo. \nConsiderato il fondatore dell'astronomia a raggi X, Rossi mor\u00ec nel 1993; \u00e8 sepolto al Cimitero delle Porte Sante di Firenze."}
{"id": "62231", "revid": "287204", "url": "https://it.wikipedia.org/wiki?curid=62231", "title": "Monegonda", "text": ". \nOrigine e diffusione.\nDeriva dal nome germanico \"Munigund\", che \u00e8 composto dagli elementi \"mun\" (di significato incerto, forse \"piacere\", oppure \"amabile\", oppure \"desiderio\", \"volont\u00e0\") e \"gund\" (\"battaglia\", \"guerra\").\nOnomastico.\nL'onomastico si festeggia il 2 luglio in ricordo di santa Monegonda, anacoreta a Chartres e poi a Tours, citata nella \"De vita patrum\" di san Gregorio."}
{"id": "62236", "revid": "1543377", "url": "https://it.wikipedia.org/wiki?curid=62236", "title": "Onnivoro", "text": "Per onnivoro si intende in biologia un organismo che si nutre di una ampia variet\u00e0 di alimenti; altri sinonimi utilizzati sono polifago, eurifago e pantofago.\nDefinizioni.\nPolifago pu\u00f2 essere inteso (in contrapposizione a monofago, che si nutre di una sola specie o alimento, e oligofago o stenofago, che si nutre di poche specie o alimenti) come un organismo che si nutre, in analogia ad organismi ad esso affini, di diverse specie, animali o vegetali, a seconda del tipo di dieta, quindi non di un misto di animali e vegetali.\nAd esempio, tra gli emitteri, \"C. ciliata\", il tingide del platano, specie fitofaga (erbivora) e polifaga, viene predata da \"O. laticollis\", specie entomofaga (predatrice insettivora) altrettanto polifaga, ma entrambe polifaghe entro le rispettive classi di dieta, attualmente tendenzialmente monofaghe sul territorio italiano (platano e tingide rispettivamente). Al contrario la \"B. orientalis\", lo scarafaggio comune, \u00e8 da considerarsi polifago in senso ampio, comprendendo una vastissima tipologia alimentare all'interno della propria dieta. Polifago viene spesso utilizzato nell'ambito delle specie parassite, parassitanti diverse specie ospiti.\nSpesso si utilizzano i termini intendendo una categorizzazione dei cibi in sostanze vegetali e sostanze animali; in questo caso il rapporto percentuale fra le due componenti della dieta pu\u00f2 essere anche molto differente a seconda della specie presa in considerazione.\nEtimologia.\nIl nome \"onnivoro\" deriva dall'unione delle parole latine \"omnis\" (tutto) e \"vorare\" (mangiare), quindi significa \"colui che si nutre di tutto\".\nCaratteristiche.\nL'apparato digerente degli onnivori \u00e8 in grado di elaborare diverse composizioni della dieta: questa duplice capacit\u00e0 di elaborazione di sostanze nutritive offre agli onnivori maggiori possibilit\u00e0 di assimilazione di nutrienti, maggiore scelta nella ricerca del cibo e consente un maggiore adattamento ai cambiamenti climatici. La maggiore variet\u00e0 e pi\u00f9 alta qualit\u00e0 della dieta, perci\u00f2, garantiscono all'organismo onnivoro una maggiore probabilit\u00e0 di sopravvivenza. Tra i componenti animali le proteine hanno in genere la prevalenza, mentre tra quelli vegetali i glucidi e tra questi l'amido e la cellulosa, che non viene comunque digerita dalla gran parte degli organismi, ma viene invece eliminata con le feci, costituiscono spesso la frazione dominante.\nElenco di specie onnivore.\nSebbene vi siano casi sporadici in cui degli animali erbivori si nutrono di sostanze animali (ad esempio la lepre artica, che a volte mangia le carcasse degli animali presi nelle tagliole), cos\u00ec come di animali prettamente carnivori che si nutrono di sostanze vegetali (come lupi e gatti, che spesso mangiano steli d'erba per facilitare la digestione), la classificazione della dieta di un animale come \"onnivora\" non si basa sull'assunzione sporadica di sostanze diverse da quelle presenti abitualmente nella dieta.\nSono onnivori, tra i vertebrati, molti pesci, mammiferi ed uccelli tra cui, per esempio:"}
{"id": "62240", "revid": "729019", "url": "https://it.wikipedia.org/wiki?curid=62240", "title": "Brian O'Driscoll", "text": "Ai 133 incontri disputati per la Nazionale irlandese si assommano infatti gli 8 per i British and Irish Lions; ha inoltre preso parte, con l', a quattro edizioni consecutive della Coppa del Mondo di rugby, dal 1999 al 2011, e ad altrettanti \"tour\" dei British Lions, dal 2001 al 2013.\n\u00c8 infine, dal 2011, il detentore del record assoluto di mete dell'intera storia del Cinque/Sei Nazioni con 26 realizzazioni, dopo avere infranto tale primato che durava dal 1933.\nBiografia.\nFiglio di due medici e ultimo di tre figli (ha due sorelle maggiori), O'Driscoll \u00e8 nato e cresciuto a Clontarf, quartiere della zona nord di Dublino, e prima del rugby si dedic\u00f2 al calcio gaelico.\nDopo avere terminato gli studi in gestione sportiva all'Universit\u00e0 di Dublino, nella cui squadra di rugby militava, prese parte alla Coppa del Mondo Under-19 1998, che l'Irlanda si aggiudic\u00f2.\nNel 1999 esord\u00ec nell'Irish Interprovincial con la formazione di Leinster nonch\u00e9 in Nazionale irlandese a Brisbane contro l' e nell'ottobre di quell'anno fu convocato alla in Galles; nel 2001 fu incluso nella squadra dei che si rec\u00f2 in \"tour\" in Australia, venendo schierato in tutti i tre \"test match\" previsti contro gli \"Wallabies\".\nNel 2001 fu istituita la Celtic League e O'Driscoll, insieme con il Leinster, ne fece parte fin dall'inizio, aggiudicandosi anche la prima edizione; alla fine di tale anno O'Driscoll fu tra i candidati al titolo di miglior giocatore IRB dell'anno, riconoscimento che poi fu assegnato al suo connazionale Keith Wood.\nAnaloga candidatura ricevette un anno pi\u00f9 tardi, anche se il premio and\u00f2 al francese Fabien Galthi\u00e9.\nA tale data era stato gi\u00e0 stato capitano della Nazionale, anche se la designazione definitiva giunse dopo la .\nPrese parte al suo secondo \"tour\" dei British Lions consecutivo nel 2005; in quell'occasione la selezione interbritannica si rec\u00f2 in Nuova Zelanda e proprio O'Driscoll, in occasione di uno dei \"test match\" contro gli \"All Blacks\", fu vittima di un placcaggio molto discusso e controverso a opera di Tana Umaga e Keven Mealamu, che gli procurarono un dislocamento della spalla: quando la palla aveva gi\u00e0 lasciato la \"ruck\" e un'altra se ne era formata a meno di 10 metri, infatti, i due neozelandesi placcarono O'Driscoll sollevandolo in aria e lasciandolo ricadere pesantemente al suolo; O'Driscoll dovette lasciare il campo in barella ed essere sottoposto a intervento chirurgico; successivamente nacque una polemica in seno all'International Rugby Board per via dell'intervento non sanzionato dall'arbitro; nell'ottobre successivo, a quattro mesi di distanza dal fatto, con O'Driscoll ancora inabile a mettere piede in campo (e ciononostante designato capitano del Leinster), la IRB acquis\u00ec un filmato del placcaggio e ne sanc\u00ec la punibilit\u00e0 da allora in avanti, in quanto pericoloso per la sicurezza dei giocatori.\nTornato in attivit\u00e0 dopo l'infortunio, nel 2006 e nel 2007 si aggiudic\u00f2 per due volte consecutive il premio di miglior giocatore delle rispettive edizioni del Sei Nazioni; ancora nel 2007 guid\u00f2 l' alla Coppa del Mondo in Francia da capitano, e nel 2008 giunse anche la sua prima vittoria da capitano del Leinster, la Celtic League 2007-08.\nNel 2009 vinse il Sei Nazioni con il Grande Slam, il primo dell' da 61 anni a quella parte e fu votato per la terza volta miglior giocatore di tale torneo; a seguire si laure\u00f2 campione d'Europa con il Leinster vincendo la Heineken Cup in finale contro gli inglesi del Leicester e, in giugno, partecip\u00f2 al suo terzo \"tour\" consecutivo con i British Lions, disputandovi due dei tre \"test match\" in programma contro il padrone di casa.\nA fine anno, infine, fu per la terza volta nominato tra i candidati al titolo di miglior giocatore IRB, che nell'occasione and\u00f2 al neozelandese Richie McCaw.\nNel 2010 O'Driscoll fu votato dalla rivista \"Rugby World\" miglior giocatore del decennio appena concluso nell'ambito di un sondaggio per determinare la squadra ideale dei dieci anni precedenti.\nNell'ultima giornata del Sei Nazioni 2011 mise a segno la sua venticinquesima meta in tale torneo, superando il record precedente dello scozzese Ian Smith che durava dal 1933; successivamente si aggiudic\u00f2 la sua seconda Heineken Cup con il Leinster, vincendo la finale di Cardiff, per la quale era in dubbio a causa di un infortunio, contro gli inglesi del Northampton per 33-22.\nInfine, a seguire, fu il capitano dell' alla , la sua quarta consecutiva, in cui la squadra fu eliminata ai quarti di finale dopo avere vinto il proprio girone con quattro successi in altrettante gare contro , , e .\nNel 2012 non prese parte al Sei Nazioni a causa di un intervento chirurgico alla spalla, ma biss\u00f2 il titolo europeo di club dell'anno precedente battendo nella finale di Heineken Cup i connazionali dell'Ulster per 42-14; il Sei Nazioni 2013 lo vide per la prima volta senza il grado di capitano dopo nove stagioni consecutive; a succedergli fu Jamie Heaslip.\nIn tale torneo disput\u00f2 il suo pi\u00f9 recente incontro per l', una sconfitta a Roma contro l', fino ad allora sempre battuta nel torneo.\nA livello di club invece ottenne la doppia vittoria in Pro12 (nuovo nome della Celtic League) e, per la prima volta, in Challenge Cup, alla quale il Leinster era stato riassegnato come migliore tra le non qualificate alla fase finale della contemporanea edizione di Heineken Cup; non pot\u00e9 tuttavia prendere parte alla finale (vinta aDublino contro lo Stade Fran\u00e7ais per 34-13) perch\u00e9 impedito da un infortunio alla schiena patito nella precedente partita di Pro12 contro i Glasgow Warriors.\nAl momento di tale vittoria era gi\u00e0 stata resa nota la sua convocazione nel suo quarto \"tour\" dei British Lions che, come nel 2001, si recavano in Australia.\nNel corso della spedizione australiana O'Driscoll scese in campo in quattro dei sette incontri infrasettimanali previsti e nei primi due dei tre \"test match\" in programma contro gli \"Wallabies\", risoltisi rispettivamente con una vittoria e una sconfitta per i Lions, anche se entrambe di strettissimo margine; in occasione del terzo e decisivo \"test match\" il C.T. della selezione Warren Gatland decise l'esclusione di sette elementi rispetto ai due incontri precedenti, ma quella che dest\u00f2 pi\u00f9 scalpore fu, tra tali sette, proprio quella di O'Driscoll sia dal XV di partenza che dalle riserve; stante l'indisponibilit\u00e0 del capitano designato Sam Warburton, infatti, si riteneva che fosse O'Driscoll a rivestire tale compito per il suo ultimo incontro assoluto nei Lions.\nGatland fu criticato aspramente per la decisione di lasciare fuori squadra O'Driscoll; in difesa e apprezzamento di quest'ultimo si espressero i suoi connazionali Keith Wood, che parl\u00f2 di \u00aberrore clamoroso\u00bb e Willie John McBride, che sostenne come Gatland fosse stato fuorviato da un tranello tesogli dalla stampa australiana, che aveva attribuito la vittoria degli \"Wallabies\" nel secondo \"test match\" a una prestazione insufficiente di O'Driscoll per indurre il C.T. a fare a meno di lui nell'ultimo incontro; persino l'australiano David Campese espresse le sue perplessit\u00e0 su tale esclusione, anche se il britannico \"Guardian\" aveva gi\u00e0 puntualizzato come lo stesso O'Driscoll fosse stato tra coloro che non avevano reso secondo i loro standard usuali nel secondo \"test match\", avendo mancato di lucidit\u00e0 ed equilibrio, e che quindi tale improvvisa esclusione non poteva essere considerata un fulmine a ciel sereno.\nI Lions batterono, comunque, l' nel terzo e decisivo \"test match\" per 41 a 16 e O'Driscoll, seppure escluso dall'ultimo incontro, si aggiudic\u00f2 per la prima volta la vittoria in una serie della selezione interbritannica, avendo perso le tre precedenti.\nIl 2012-13 era l'ultima stagione di contratto di O'Driscoll con il Leinster; inizialmente intenzionato a ritirarsi al termine di essa, O'Driscoll decise di accordarsi per un ulteriore anno con la \"franchise\" irlandese, fino al giugno 2014.\nL'incontro di chiusura del Sei Nazioni 2014 contro la fu il suo ultimo atto internazionale, che coincise anche con la conquista del torneo.\nIl suo ultimo incontro in assoluto fu la finale di Pro12 2013-14 vinta dal Leinster su Glasgow, per l'ultimo titolo in carriera di O'Driscoll, anche se di tale partita disput\u00f2 solo 8 minuti prima di uscire per infortunio.\nO'Driscoll vanta anche diversi inviti nei Barbarians, il primo dei quali nel 2000 contro un XV del ; nel 2007 fu nominato capitano della squadra che avrebbe dovuto incontrare, di nuovo, gli \"Springbok\" nel frattempo divenuti campioni del mondo, ma le province di Munster e Leinster resero indisponibili i propri giocatori per tale appuntamento in ragione degli incontri di Celtic League da disputare.\nVita privata.\nBrian O'Driscoll \u00e8 sposato dal luglio 2010 con l'attrice irlandese Amy Huberman; la coppia ha una figlia, Sadie, nata poche ore prima dell'incontro del Sei Nazioni 2013 contro l'.\n\u00c8 tifoso della squadra di calcio del Manchester Utd. e di quella di calcio gaelico del Dublino, di cui segue le partite disputate a Croke Park.\nNel 2005 diede alle stampe \"A Year in the Centre\", racconto di un anno da rugbista professionista.\nI suoi tifosi sono soliti intonare il motto \"In BOD We Trust\" utilizzando le iniziali del suo nome per parafrasare il motto degli Stati Uniti \"In God We Trust\"\u00a0.\nIl 18 maggio 2011 O'Driscoll fu invitato dal presidente irlandese Mary McAleese a una cena di Stato in occasione della visita della regina Elisabetta; in precedenza O'Driscoll e sua moglie erano stati invitati anche al matrimonio del principe William e Catherine Middleton ma per via della concomitante semifinale di Heineken Cup che vedeva il Leinster impegnato, solo sua moglie pot\u00e9 presenziare alla cerimonia e al successivo ricevimento.\nDal 13 novembre 2013 O'Driscoll \u00e8 dottore in filosofia dopo aver ricevuto la laurea \"honoris causa\" conferitagli dalla Dublin City University."}
{"id": "62246", "revid": "767487", "url": "https://it.wikipedia.org/wiki?curid=62246", "title": "Lingua sona", "text": "Il Sona \u00e8 una lingua ausiliaria internazionale creata da Kenneth Searight e descritta in un libro da lui pubblicato nel 1935. Il suo nome in Sona significa \"pensiero ausiliario neutrale\", e fu scelto per la sua somiglianza alle parole \"sonorit\u00e0\" e \"suono\".\nSearight cre\u00f2 il Sona in risposta alle altre lingue ausiliarie artificiali del suo tempo. Secondo lui l'Esperanto era troppo eurocentrico, mentre le lingue a priori come il Solresol erano del tutto inattuabili. Per queste ragioni Searight prese ispirazione da molti linguaggi diversi, soprattutto Inglese e Cinese, e gener\u00f2 la sua lingua eclettica, ma assai regolare e logica.\nIl Sona \u00e8 una lingua agglutinante con una forte tendenza all'isolamento. Fa uso di 375 \"radicali\" o radici, basate sui termini originali del thesaurus di Roget. Le idee e frasi vengono composte tramite la giustapposizione di radicali. (Es: \"ra\" \"uomo\" + \"ko\" \"piccolo\" (diminutivo) = \"rako\" \"bambino\")\nIl libro di Searight, \"Sona, un linguaggio ausiliario neutrale\" (Titolo originale: Sona; an auxiliary neutral language, Londra, K. Paul, Trench, Trubner &amp; Co., Ltd., 1935, LCCN: 35016722) \u00e8 il solo esempio di questa lingua. \nEsiste una piccola comunit\u00e0 in Internet interessata a far rivivere ed usare il Sona."}
{"id": "62249", "revid": "123245821", "url": "https://it.wikipedia.org/wiki?curid=62249", "title": "John Cage", "text": "\u00c8 considerato una delle personalit\u00e0 pi\u00f9 rilevanti e significative del Novecento. La sua opera \u00e8 centrale nell'evoluzione della musica contemporanea.\nBiografia.\nFormazione.\nIl padre era un inventore che aveva progettato, tra le altre cose, un sottomarino a benzina, un sistema di proiezione televisiva e una medicina per la tosse. La madre era invece una giornalista.\nDa ragazzino studia pianoforte presso alcuni maestri privati, e compie svariate ricerche personali sulla musica dell'Ottocento\ninteressandosi particolarmente alla tecnica del virtuosismo pianistico.\nA 16 anni decide di voler diventare scrittore. A 18 anni lascia il college per andare in viaggio in Europa. Ci rimane per un anno e mezzo. Va a Parigi e si interessa all'architettura, alla pittura, alla poesia e alla musica. Conosce la musica di Stravinskij, di Bach e soprattutto quella di Erik Satie. Viaggia in Germania, Spagna e Italia. Compie le prime prove di composizione, approfondendo gli aspetti tra l'unione di musica e teatro.\nNel 1931 torna in California. Nel 1933 decide di dedicarsi principalmente alla musica. Spedisce alcune sue composizioni a Henry Cowell, che gli dice di andare da un allievo di Sch\u00f6nberg, Adolph Weiss. Va dunque a New York, per studiare con Weiss e l\u00ec prende anche alcune lezioni da Cowell. Sul finire del 1933, con una tecnica compositiva migliorata, decide di rivolgersi a Sch\u00f6nberg per diventare suo allievo. Sch\u00f6nberg lo accetta e accetta anche di dargli lezioni gratuitamente. Studia con lui per due anni.\nIn questo periodo usa la tecnica seriale, sia di tipo dodecafonico, sia con delle serie da lui stabilite, ad esempio con una serie basata su 25 note.\nPeriodo \"romantico\".\nNel 1936 trova lavoro a Seattle, alla \"Cornish School Of The Arts\", come compositore di musiche per balletto.\nNel 1939 fonda alla Cornish School un'orchestra di percussioni per cui compone \"First construction (in metal)\". In essa vengono usate largamente percussioni improprie come tazzine, cerchioni di auto, contenitori di latta. Nello stesso anno compone \"Imaginary landscape no. 1\". \u00c8 un quartetto per un pianoforte, un piatto e due fonografi a velocit\u00e0 variabile. \u00c8 una delle prime composizioni in cui compare la musica registrata.\nNel 1940 gli viene commissionata una musica per il balletto \"Bacchanale\". Qui per la prima volta sperimenta le diverse sonorit\u00e0 prodotte dal cosiddetto \"pianoforte preparato\". La \"preparazione\" avviene inserendo vari oggetti tra le corde cos\u00ec da modificare il timbro dello strumento e produrre suoni percussivi.\nNei pezzi per pianoforte preparato si inseriscono tra le corde del pianoforte svariati oggetti, di modo che l'esecutore produca suoni che non sono del tutto volontari. \u00c8 uno studio sulla casualit\u00e0 del timbro: il compositore indica la preparazione dello strumento ma non decide completamente il risultato sonoro della sua opera. Si generano suoni che suggeriscono il suono prodotto da un'orchestra di percussioni. \u00c8 una provocazione nei riguardi dell'inviolabilit\u00e0 degli strumenti classici. Il pianoforte, strumento romantico per eccellenza, viene violentato con oggetti di uso quotidiano, la tradizione europea sbeffeggiata.\nNel 1937 alla \"Cornish School Of The Arts\" incontra Merce Cunningham, rivoluzionario coreografo pioniere della danza post-moderna, con cui instaurer\u00e0 un sodalizio artistico e sentimentale, un'intesa di amicizia, fratellanza, rispetto e amore che durer\u00e0 per tutta la vita.\nIn questo primo periodo Cage si dedica quasi esclusivamente alla musica percussiva, dettata alla ricerca di soluzioni timbriche e ritmiche originali. \u00c8 un interesse che si ricollega a Var\u00e8se e a Cowell.\nQuesto periodo \u00e8 stato definito romantico, perch\u00e9 \u00e8 quello in cui Cage usa la musica con fini espressivi intenzionali.\nImportante \u00e8 il lavoro con ballerini e coreografi sulla correlazione tra musica e danza, e sulla ricerca di una relazione strutturale tra le due arti. Il lavoro a volte parte dalla coreografia e poi si aggiunge la musica, altre volte parte dalla musica. L'influenza della danza \u00e8 importante per lo sviluppo di una musica intesa soprattutto in senso percussivo, e di conseguenza anche per l'invenzione del piano preparato.\nCage basa la costruzione musicale sulla struttura ritmica, sulla successione delle durate. La struttura ritmica \"soggioga\" l'armonia.\nEsplora anche il campo dei rumori.\nProva nuovi tipi di strumenti, soprattutto percussioni e conduce esperimenti con la musica elettronica.\nUtilizza formule matematiche per strutturare la composizione, ad esempio i rapporti basati sulla \"sezione aurea\" (1:1,618).\nTra il 1946 e il 1948 scrive il suo lavoro per piano preparato pi\u00f9 acclamato: \"Sonate e interludi\". Sono venti pezzi, sedici sonate e quattro interludi, in cui Cage porta ad un livello di maggiore complessit\u00e0 la sua tecnica basata sulle proporzioni ritmiche: la struttura di ogni pezzo \u00e8 definita da una serie di numeri, e allo stesso modo anche le parti di ogni pezzo sono definite matematicamente. Il processo compositivo \u00e8 basato largamente sull'improvvisazione e sull'esplorazione delle varie possibilit\u00e0: Cage ha scritto di averlo composto suonando il piano, sentendo le differenze e facendo una scelta. \u00c8 il pezzo per piano preparato in cui la preparazione dello strumento \u00e8 pi\u00f9 complessa: ci sono 45 note preparate attraverso l'inserimento di bulloni, pezzi di gomma, pezzi di plastica e noci.\nAlea.\nNella seconda met\u00e0 degli anni quaranta si interessa alle culture orientali: alla musica e alla filosofia indiana, al Buddhismo Zen. Lo Zen diventa un'impostazione filosofica con cui ridiscutere il concetto di musica. La musica viene considerata affermazione della vita, un modo per vivere veramente la nostra vita. Il concetto fondamentale \u00e8 la mancanza di fini, di scopi, di intenzioni: bisogna meditare sul vuoto.\nNel 1947, durante la composizione di \"Sonate e interludi\", crea \"The Seasons\". \u00c8 il suo primo pezzo per orchestra e nasce come musica per un balletto di Cunningham. Cage ricorre all'uso delle proporzioni numeriche nella costruzione della struttura compositiva. Nella concezione ciclica del pezzo si esprime il nascente legame di Cage con la cultura indiana: le armonie statiche e la anti-direzionalit\u00e0 vogliono suggerire l'andamento ciclico della natura.\nNel 1950 si procura il libro dell'I Ching, il libro cinese dei cambiamenti, di cui si vuole servire per fare delle scelte compositive senza l'intervento della sua volont\u00e0, in modo non intenzionale. \u00c8 un metodo per organizzare il caso, per controllare l'imprevedibile. Serve a determinare secondo un sistema di combinazioni numeriche, quali note suonare, la loro durata, la loro altezza.\nL'adozione di tecniche aleatorie e casuali serve:\nIndeterminismo vuol dire espellere la nozione di scelta dal processo creativo.\nSignifica avvicinarsi all'indeterminatezza del suono naturale. La musica \u00e8 natura, non \u00e8 imitazione della natura. L'artista non controlla, non organizza, non domina la natura, ma la ascolta. L'uomo ha un ruolo subalterno, non \u00e8 n\u00e9 esecutore n\u00e9 creatore della musica, \u00e8 un liberatore del suono. C'\u00e8 il rifiuto del principio composizionale della conseguenza logica, c'\u00e8 il rifiuto della concezione della musica in quanto suono organizzato. Vuol dire liberarsi dalle costrizioni, rimuovere l'idea di modello.\n\u00c8 il crollo dell'idea europea di musica, basata sulla centralit\u00e0 del compositore. Cage distrugge la figura del compositore genio, di stampo romantico. \u00c8 un passo che Cage pu\u00f2 fare perch\u00e9 \u00e8 americano e quindi non sente schiacciante il peso della tradizione colta.\nLe caratteristiche della musica di Cage derivate dall'approccio alle filosofie orientali legano la sua opera alla poetica dada: l'esaltazione dell'automatismo, il disprezzo per la ragione, l'accettazione dell'assurdo, sono aspetti che accomunano lo Zen all'avanguardia dadaista.\nLa prima composizione in cui Cage impiega questa nuova tecnica \u00e8 \"Music of Changes\" per piano solo, del 1951. Il titolo deriva dall\"'I Ching\". L'opera consiste in quattro \"books\". Il processo compositivo parte dalla costruzione di un quadrato di 64x64 celle. In ogni cella viene inserito un valore: il tipo di suono, la durata, il volume. Attraverso dei meccanismi casuali gestiti da un calcolatore avviene la scelta all'interno di queste possibilit\u00e0. Gli stessi meccanismi avvengono a livello verticale per la creazione di effetti polifonici, e per la scelta dei ritmi.\nIn \"Imaginary landscape no. 4\" per dodici radio, del 1951, ogni radio \u00e8 controllata da due esecutori, uno sintonizza la frequenza, l'altro cambia il volume, seguendo le indicazioni della partitura. I risultati sono sempre differenti e imprevedibili. Invece di tentare di imporre il suo stile musicale all'ambiente locale, Cage lascia che sia l'ambiente locale a determinare il risultato della propria arte.\nUn altro metodo di composizione casuale si basa sull'osservazione delle imperfezioni della carta su cui si scrive la musica.\nL'approccio alle filosofie orientali porta Cage verso la negazione dell'io, verso la rinuncia all'espressione e alla comunicazione, verso l'abbandono del controllo umano sulla natura e sul suono.\nL'alea \u00e8 un modo per imitare la maniera in cui la natura opera e per aprire la mente alle influenze divine, ad esempio al mondo indeterminato dei suoni non intenzionali.\nCage vuole creare musica che non ha mai ascoltato.\nUn'importante rivoluzione, anche nel senso classico della traduzione musicale, \u00e8 costituita dal suo \"Concerto per pianoforte e orchestra\", composto nel 1958 con la tecnica dell\"'I Ching\".\nHa partecipato con \"Duo\" e \"Music for piano\" al Primo Concerto di Musica aleatoria per vari strumenti svoltosi a la \"Rotonda del Pellegrino\" di Milano, intitolato: \"Rumori alla rotonda\", mercoled\u00ec 21 gennaio 1959, a cui parteciparono anche:\nSilenzio.\nIn questo periodo visita la camera anecoica dell'universit\u00e0 di Harvard, una stanza insonorizzata e acusticamente trattata, in cui poter \"ascoltare il silenzio\", dove Cage invece dichiara di essere riuscito a sentire dei suoni, quelli prodotti dal suo corpo: il battito del cuore, il sangue in circolazione. Ci\u00f2 che ne ricava \u00e8 consapevolezza dell'impossibilit\u00e0 di ottenere il silenzio assoluto.\nIl silenzio \u00e8 una condizione del suono, \u00e8 materia sonora: sottolinea e amplifica i suoni, li rende pi\u00f9 vibranti, ne preannuncia l'entrata, crea suggestivi effetti di attesa e sospensione. Il silenzio \u00e8 un mezzo espressivo, \u00e8 pieno di potenziale significato.\nNel 1952, anche in seguito all'esperienza nella camera anecoica, compone quella che \u00e8 rimasta la sua opera pi\u00f9 celebre, \"4'33\"\", per qualsiasi strumento: l'opera prevede, semplicemente, di non suonare nulla per 4 minuti e 33 secondi. La sostanza esecutiva dell'opera \u00e8 un'operazione teatrale pi\u00f9 che musicale. Il titolo e la durata dell'opera (4 minuti e 33 secondi corrispondono a 273 secondi) richiamano forse la temperatura dello zero assoluto (\u2013273,15\u00a0\u00b0C che equivale a zero kelvin), il pi\u00f9 basso valore di temperatura possibile per la materia, valore che secondo la scienza \u00e8 irraggiungibile, esattamente come il silenzio assoluto secondo Cage, il quale tuttavia dichiar\u00f2 d'aver creato quel titolo \"just for fun\" - per puro divertimento - in quanto, scrivendolo con la sua macchina da scrivere, la maiuscola del numero 4 era il segno ' e la maiuscola del numero 3 era il segno \".\nIl significato del silenzio \u00e8 la rinuncia a qualsiasi intenzione, la rinuncia alla centralit\u00e0 dell'uomo.\nIl silenzio non esiste, c'\u00e8 sempre il suono. Il suono del proprio corpo, i suoni dell'ambiente circostante, i rumori interni ed esterni alla sala da concerto, il mormorio del pubblico se ci si trova in un teatro, il fruscio degli alberi se si \u00e8 in aperta campagna, il rumore delle auto in mezzo al traffico.\nCage vuole condurre all'ascolto dell'ambiente in cui si vive, all'ascolto del mondo. \u00c8 un'apertura totale nei confronti del sonoro.\nUna rivoluzione estetica: \u00e8 la dimostrazione che ogni suono pu\u00f2 essere musica.\nIo decido che ci\u00f2 che ascolto \u00e8 musica. \u00c8 l'intenzione di ascolto che pu\u00f2 conferire a qualsiasi cosa il valore di opera.\nCage ha rivoluzionato il concetto di ascolto musicale, ha cambiato l'atteggiamento nei confronti del sonoro, ha messo in discussione i fondamenti della percezione.\nCage ha detto: \nUno dei modelli di \"4'33\"\" \u00e8 Robert Rauschenberg, il pittore amico e amante di Cage che nel 1951 produsse una serie di quadri bianchi, che cambiano a seconda delle condizioni di luce dell'ambiente di esposizione.\nLa musica aleatoria crea un problema a livello critico. Come si pu\u00f2 criticare un'opera che non \u00e8 il frutto del lavoro intenzionale di un autore? Si conclude che il lavoro di Cage \u00e8 un lavoro puramente filosofico, che la sua importanza sta nelle idee, non nel risultato musicale di queste idee. Si pensa che i risultati di queste idee siano uguali l'uno all'altro dal punto di vista stilistico, come delle serie di numeri presi a caso.\nMa Cage \u00e8 un compositore e ha una sensibilit\u00e0, uno stile musicale, che cambia con gli anni e l'avvento delle nuove tecnologie.\nMultimedialit\u00e0.\nNegli anni cinquanta diventa pioniere degli Happening. Sono degli incontri basati sull'unione delle arti-musica, danza, poesia, teatro, arti visive, secondo un'idea antidogmatica e libertaria di arte. Gli spettatori assumono un ruolo attivo nelle performance. L'intento \u00e8 di unire arte e vita, rivendicando l'intrinseca artisticit\u00e0 dei gesti pi\u00f9 comuni ed elementari e promuovendo lo sconfinamento dell'atto creativo nel flusso della vita quotidiana. Al posto del concerto c'\u00e8 uno spazio esecutivo concepito teatralmente e composto di mezzi misti, uno solo dei quali \u00e8 la musica. Nel 1952 ha luogo \"Theater Piece No. 1\", il primo spettacolo di questo genere.\nDa questi esperimenti nascer\u00e0 nel 1961 il gruppo Fluxus, una rete internazionale di artisti, che svilupper\u00e0 l'esperienza degli happenings.\nNel 1959 Cage partecip\u00f2 al telequiz \"Lascia o raddoppia?\" in qualit\u00e0 di esperto di funghi, vincendo 5 milioni di lire. Durante lo spettacolo si esib\u00ec in un concerto chiamato \"Water Walk\", sotto gli occhi sbigottiti di Mike Bongiorno e del pubblico italiano, in cui gli \"strumenti\" erano, tra gli altri, una vasca da bagno, un innaffiatoio, cinque radio, un pianoforte, dei cubetti di ghiaccio, una pentola a vapore e un vaso di fiori.\nMemorabile il dialogo che ci fu tra il presentatore e Cage quando questi si conged\u00f2, vittorioso:\nM.B.: \"\"Bravissimo, bravo bravo bravo bravo. Bravo bravissimo, bravo Cage. Beh, il signor Cage ci ha dimostrato indubbiamente che se ne intendeva di funghi... quindi non \u00e8 stato solo un personaggio che \u00e8 venuto su questo palcoscenico per fare delle esibizioni strambe di musica strambissima, quindi \u00e8 veramente un personaggio preparato. Lo sapevo perch\u00e9 mi ricordo che ci aveva detto che abitava nei boschetti nelle vicinanze di New York e che tutti i giorni andava a fare passeggiate e raccogliere funghi\".\"\nJ.C.: \"Un ringraziamento a... funghi, e alla Rai e a tutti genti d'Italia\".\nM.B.: \"\"A tutta la gente d'Italia. Bravo signor Cage arrivederci e buon viaggio, torna in America o resta qui?\".\"\nJ.C.: \"Mia musica resta\".\nM.B.: \"\"Ah, lei va via e la sua musica resta qui, ma era meglio il contrario: che la sua musica andasse via e lei restasse qui\".\"\nNegli anni sessanta Cage prosegue nei suoi progetti di unione delle arti e di spettacolo totale.\nIn \"Musicircus\" del 1967 ci sono vari gruppi di musicisti che suonano musiche diverse sovrapponendosi; la determinazione del momento in cui ogni gruppo deve cominciare la propria parte avviene tramite scelte casuali.\n\"HPSCHD\" del 1969 \u00e8 un lavoro multimediale dalla durata di circa cinque ore in cui si uniscono: 7 clavicembali che suonano degli estratti \"sorteggiati\" di musiche di Cage e di autori classici, 52 cassette di suoni generati dal computer, 6400 diapositive proiettate da 64 proiettori, 40 film. Gli spettatori entrano ed escono liberamente dall'auditorium. Uno degli scopi dell'opera \u00e8 quello di eliminare il centro di interesse singolo e dominante e di circondare il fruitore con una variet\u00e0 di elementi.\nIn questi anni Cage \u00e8 considerato la guida dell'avanguardia musicale, una leggenda vivente. Il suo lavoro \u00e8 basato principalmente sulla commistioni di discipline, sull'aggiunta di altre arti alla musica. Si dedica alla pittura e alla scrittura.\nAlcuni suoi lavori si basano sull'esplorazione della parola scritta, dall'esempio del \"Finnegan's Wake\". Comincia a utilizzare i mesostici, dei versi in cui una frase verticale interseca il testo orizzontale. A differenza degli acrostici, la frase verticale si interseca con lettere nel mezzo del testo e non con le lettere iniziali dei versi. Questi versi possono essere destinati al canto, come nel caso di quello scritto per Demetrio Stratos.\nDagli anni settanta Cage si interessa maggiormente agli aspetti politici e sociali dell'opera d'arte. Si occupa di tematiche ambientaliste. Appare pi\u00f9 come un filosofo sociale che come un musicista.\n\u00c8 un rifiuto della autosufficienza dell'arte.\nI \"Freeman \u00c9tudes\" per violino solo, del 1980, sono un'opera quasi impossibile da eseguire per la sua complessit\u00e0: rappresentano la \"praticabilit\u00e0 dell'impossibile\", come risposta all'idea che i problemi mondiali riguardanti politica e societ\u00e0 siano impossibili da risolvere.\nLa serie di lavori intitolata \"Europeras\", composta tra il 1987 e il 1990, \u00e8 una decostruzione della forma operistica: i libretti, le arie e gli intrecci di varie opere del Settecento e dell'Ottocento sono assemblati con metodi aleatori, cos\u00ec come gli altri aspetti dello spettacolo, le scenografie, i costumi, le luci, i movimenti degli attori. Gli esecutori non sono guidati da un direttore ma da un orologio digitale.\nNegli ultimi anni, tra il 1987 e il 1992, anno in cui muore all'et\u00e0 di 79 anni, Cage compone le sue opere pi\u00f9 astratte, intitolate semplicemente con dei numeri che rappresentano il numero degli esecutori. \"Seventy-Four\" per orchestra, del 1992, \u00e8 composta per i 74 musicisti della \"American Composers Orchestra\". La parte di ogni esecutore \u00e8 composta di quattordici suoni isolati. Cage indica un lasso di tempo in cui il musicista ha la libert\u00e0 di decidere quando fare iniziare il suo suono e un lasso di tempo in cui concluderlo. Poich\u00e9 le due misure temporali si intersecano, il musicista pu\u00f2 decidere di fare durare il suono un certo tempo, oppure pu\u00f2 decidere di dare una durata nulla a quel suono. Il volume e gli effetti sugli strumenti sono lasciati alla scelta degli esecutori.\nInterpreti della musica di Cage.\nDavid Tudor, Michael Bach, Boris Berman, Leonard Bernstein, Sven Birch, Stephen Drury, Lukas Foss, Armin Fuchs, Louis Goldestein, Herbert Henck, Evi Kyriazidou, Cosimo Damiano Lanza, James Levine, Alexe\u00ef Lubimov, Bobby Mitchell, Sandro Naglia, Joshua Pierce, Giancarlo Simonacci, Margaret Leng Tan, Adam Tendler, John Tilbury, Roger Zahab, Ezio Bosso, Marco Pedrazzini, Demetrio Stratos, Icarus Ensemble, Icarus vs Muzak, Alessandra Celletti, Piergiovanni Domenighini."}
{"id": "62252", "revid": "15756", "url": "https://it.wikipedia.org/wiki?curid=62252", "title": "Fernando Sor", "text": "Biografia.\nNato in una famiglia piuttosto agiata, Sor discendeva da una lunga stirpe di soldati e intendeva continuare la tradizione, ma fu distolto da questo proposito quando il padre gli fece conoscere l'opera. Si innamor\u00f2 della musica e abbandon\u00f2 la carriera militare.\nAll'et\u00e0 di dodici anni fu indirizzato dal padre allo studio dell'armonia presso il famoso Monastero di Montserrat, dove il direttore Anselmo Viola lo ebbe come allievo prediletto; quando suo padre mor\u00ec, la madre lo fece tornare a casa poich\u00e9 non poteva sostenere pi\u00f9 il mantenimento del figlio al monastero.\n\u00c8 a Montserrat che Sor inizi\u00f2 a scrivere i suoi primi brani. Nel 1808, quando Napoleone Bonaparte invase la Spagna, inizi\u00f2 a scrivere brani per la chitarra, spesso accompagnati da testi patriottici.\nDopo la sconfitta dell'esercito spagnolo, Sor accett\u00f2 un lavoro nell'amministrazione del governo occupante. Quando gli spagnoli cacciarono i francesi nel 1813, Sor e molti altri artisti e aristocratici che avevano sostenuto i francesi lasciarono la Spagna, temendo di essere puniti. And\u00f2 a Parigi, e non torn\u00f2 pi\u00f9 nel suo paese.\nCominci\u00f2 a guadagnare notoriet\u00e0 a Parigi per le sue capacit\u00e0 di compositore e per l'abilit\u00e0 nel suonare la chitarra, finendo per suonare in tutta Europa. Nel 1827, anche a causa dell'avvicinarsi della vecchiaia, decise di stabilirsi a Parigi e di viverci per il resto della vita. In questo periodo compose molti dei suoi migliori lavori.\nFece parte dei grandi concertisti preromantici giunti a Parigi, tra cui Dionisio Aguado, Ferdinando Carulli, Francesco Molino.\nIl suo ultimo lavoro fu una messa in onore della figlia la cui morte, avvenuta nel 1837, aveva lasciato Sor, che gi\u00e0 aveva una salute cagionevole, in uno stato di profonda depressione: mor\u00ec due anni dopo, nel 1839.\nStile e tecnica.\nUna citazione di William Newman riassume lo stile di Sor:\n\"Le sonate di Sor hanno un alto valore creativo. Le idee, che nascono dallo strumento ma che stanno in piedi abbastanza bene anche da sole, sono fresche e particolari. L'armonia \u00e8 abilmente e sorprendentemente variata, con audaci cambi di tonalit\u00e0 e ricche modulazioni nelle sezioni di sviluppo. Anche la struttura \u00e8 interessante, con gli spostamenti melodici dalla voce alta, alla bassa, all'intermedia, e frequenti aggiunte di accenni contrappuntistici. Nelle forme musicali pi\u00f9 ampie, l'allegro dei primi movimenti mostra ancora considerevole flessibilit\u00e0 nell'applicazione della \"forma sonata\", specialmente nel gran numero di idee presentate e richiamate. In questo caso, lo stile richiama quello di Haydn e Boccherini, specialmente nel primo movimento dell'Op. 22, che ha tutta la pulizia di sintassi e accompagnamento che si pu\u00f2 trovare in una sinfonia classica, e il suo terzo e quarto movimento, che potrebbero proprio essere scambiati per un Minuetto e Rondo di Haydn.\"\nTuttavia, Stanley Yates contesta con decisione questa interpretazione nel saggio \"Sor guitar sonatas: form and style\", (reperibile sul sito dello studioso all'indirizzo http://www.stanleyyates.com/writings/sor.pdf). Sulla base di una puntigliosa analisi delle opp. 14, 15b, 22, 25 e 30 l'autore riconosce per le opere giovanili le influenze dell'ouverture operistica italiana e della sinfonia di impronta austro-francese (\"...Italian opera overture -sic- and Austro-French symphony\" p.\u00a03) e per le pi\u00f9 tarde opp. 25 e 30 un approccio formale pi\u00f9 personale. Tra gli autori contemporanei con cui Sor ha avuto una sicura consonanza, Yates menziona in particolare Pleyel e Cramer.\nFernando Sor riveste un ruolo di massima importanza nello sviluppo della tecnica chitarristica del XIX secolo, e il suo \"M\u00e9thode de Guitare\" ha costituito a lungo un punto di riferimento per i maestri dello strumento, insieme ai metodi di illustri contemporanei come Mauro Giuliani e Dionisio Aguado. La tecnica che Sor svilupp\u00f2 sullo strumento presenta alcuni aspetti decisamente peculiari. Egli rifiutava l'uso dell'anulare nella melodia, riservandolo solo all'esecuzione degli accordi (o arpeggi su accordi) che rendevano arduo lo scivolamento del pollice lungo le corde pi\u00f9 gravi; quando possibile, prediligeva l'uso del solo pollice per i bicordi al basso. Nelle scale si asteneva il pi\u00f9 delle volte dal ribattere sulla stessa corda con le dita della mano destra, preferendo suonare la prima nota e poi legare le successive con la mano sinistra. Per quanto riguarda le unghie della mano destra, egli rifiuta il loro uso con molta decisione.\nComposizioni.\n\"Fantasie\"\n\"Sonate\"\n\"Studi\"\n\"Temi con variazioni\"\n\"Altre composizioni\""}
{"id": "62256", "revid": "198277", "url": "https://it.wikipedia.org/wiki?curid=62256", "title": "Pseudoscienza", "text": "Il termine pseudoscienza, nell'epistemologia, indica ogni teoria, metodologia o pratica che afferma, pretende o vuole apparire scientifica ma che tuttavia non soddisfa i criteri tipici di scientificit\u00e0 ovvero non adotta il metodo scientifico, che \u00e8 il metodo alla base della scienza moderna per dimostrare le proprie affermazioni e progredire. Tra i primi ad usare il termine ci fu Fran\u00e7ois Magendie, pioniere della fisiologia. Il termine deriva dal prefisso greco \u03c8\u03b5\u03c5\u03b4\u03ae\u03c2 \"pseud\u00e9s\" (falso, mendace) e dal latino \"scientia\" (conoscenza).\nDefinizione.\nViene chiamata \"pseudoscienza\" qualsiasi dottrina che in superficie appare essere scientifica o che ha dei presupposti scientifici, ma che contravviene ai requisiti di verificabilit\u00e0 richiesti dalla scienza o comunque devia sostanzialmente da altri fondamentali aspetti del metodo scientifico. In senso pi\u00f9 restrittivo Martin Gardner definisce la pseudoscienza \"una teoria interpretativa della natura che, partendo da osservazioni empiriche per lo pi\u00f9 fortemente soggettive, tramite procedimenti solo apparentemente logici, giunge a un'arbitraria sintesi, in stridente contrasto con idee comunemente condivise\".\nIn epistemologia tuttavia non c'\u00e8 unanime accordo su come stabilire in modo oggettivo un confine netto fra scienza e pseudoscienza. Tipicamente la transizione tra i due campi \u00e8 caratterizzata dall'incremento degli esami scientifici e delle prove a supporto della teoria; ad esempio, la deriva dei continenti, un tempo ritenuta una teoria pseudoscientifica, \u00e8 oggi parte integrante del patrimonio scientifico, soprattutto dopo la scoperta delle prove paleomagnetiche che sostengono il concetto di tettonica a zolle. Anche l'evoluzione della specie o l'eliocentrismo sono state sottoposte inizialmente a feroci critiche scientifiche.\nIl termine pseudoscienza ha oggi una connotazione negativa poich\u00e9 segnala che gli argomenti definiti pseudoscientifici sono inaccurati o ingannevolmente presentati come scienza.\nIdentificare le pseudoscienze.\nGli standard per determinare se una conoscenza, una metodologia o pratica siano scientifiche possono variare da un campo scientifico all'altro, tuttavia, esistono una serie di principi base sui quali gli scienziati concordano come ad esempio, nelle scienze sperimentali, la riproducibilit\u00e0 e la verificabilit\u00e0 intersoggettiva.\nQuesti principi mirano ad assicurare che prove rilevanti possano essere riprodotte e/o misurate nelle medesime condizioni. Ci si aspetta inoltre che ogni dato sia documentato e reso pubblico al fine di potere essere sottoposto a revisione paritaria cos\u00ec consentendo successivi e ulteriori esperimenti volti a confermare la veridicit\u00e0 o falsit\u00e0 dei risultati dichiarati e a convalidare l'attendibilit\u00e0 dei valori numerici, stabilendone la significativit\u00e0 statistica e l'intervallo di confidenza.\nAlla met\u00e0 del XX secolo Karl Popper sugger\u00ec il criterio della falsificabilit\u00e0 per distinguere la scienza da ci\u00f2 che non \u00e8 scienza. Affermazioni come \"Dio ha creato l'universo\" possono essere vere o false ma nessun test pu\u00f2 provare che esse siano false quindi tali asserzioni non sono scientifiche, queste affermazioni si pongono fuori dai confini propri della scienza.\nL'esigenza di proporre solo affermazioni suscettibili di falsificazione comporta che la scienza \u00e8 metodologicamente naturalistica, cerca cio\u00e8 spiegazioni solo all'interno del mondo materiale, astenendosi da ogni eventuale contributo, vero o falso che sia, suggerito dalla religione. Molte discipline ritenute pseudoscientifiche sono spesso accusate di essere delle religioni laiche.\nLa scienza va distinta quindi dalla rivelazione, dalla teologia o dalla spiritualit\u00e0. Tuttavia quando la ricerca scientifica produce risultati che contrastano ad esempio con la interpretazione creazionista delle scritture, la reazione dei creazionisti \u00e8 quella sia di rigettare le conclusioni della ricerca e dei suoi fondamenti scientifici sia di rigettare la metodologia; per questi motivi il creazionismo \u00e8 considerato pseudoscienza da gran parte della comunit\u00e0 scientifica \u00c8 questo uno dei casi in cui il termine di \"pseudoscienza\" viene utilizzato dai seguaci di una teoria giudicata pseudoscientifica per negare tale attribuzione ribaltando invece la stessa accusa sulla teoria scientifica dalla quale si differenziano. Posizione analoga a quella dei creazionisti \u00e8 tenuta anche dagli scientologisti che credono nelle teorie dianetiche.\nCaratteri.\nUna pseudoscienza pu\u00f2 essere caratterizzata da alcuni dei seguenti aspetti:\nLe fallacie logiche che alimentano le tesi pseudoscientifiche.\nIl bioeticista George Dvorsky ha enunciato quelli che sono i pi\u00f9 comuni errori di logica che tendono ad alimentare nel pubblico la credenza in tesi pseudoscientifiche.\nIl dibattito sulle pseudoscienze.\nScienza e pseudoscienza.\nLa scienza non afferma l'assoluta verit\u00e0 delle proprie affermazioni; infatti una teoria scientifica deve essere ritenuta valida soltanto fino a quando riesce a spiegare i fenomeni noti e a fornire previsioni che siano verificabili sperimentalmente; e una nuova teoria potr\u00e0 soppiantarne una precedente solo qualora riesca a prevedere o spiegare fenomeni non previsti o non spiegati fino ad allora. Inoltre essa sar\u00e0 ritenuta \"vera\" solo se riesce a resistere ai tentativi di \"falsificazione\"; per tale motivo, l'attivit\u00e0 degli scienziati, se da un lato consiste nel raccogliere nuovi dati e nel formulare nuove teorie, dall'altro, si svolge nel cercare di falsificare le teorie e le affermazioni altrui. Quindi, in ambito scientifico, il ruolo della critica reciproca \u00e8 di fondamentale importanza.\nAd esempio, la teoria newtoniana della gravitazione universale, che sembrava poter spiegare ogni fenomeno fisico legato all'interazione tra corpi celesti (determinismo), \u00e8 stata inglobata dalla teoria della relativit\u00e0 di Einstein, che ha previsto e spiegato nuovi fenomeni di origine gravitazionale (ad esempio, la precessione del perielio di Mercurio e la deflessione dei raggi luminosi ad opera dei campi gravitazionali, per ricordarne alcuni).\nSecondo i sostenitori delle pseudoscienze, invece, la scienza non accetterebbe l'esistenza dei fenomeni che non riesce a spiegare; la pseudoscienza quindi, si propone di accogliere e spiegare con metodi alternativi questi fenomeni. Tuttavia essi sono finora risultati inesistenti se indagati tramite il metodo scientifico (ad esempio, gli influssi degli astri sulla personalit\u00e0 degli individui, oppure la capacit\u00e0 di comunicare con il pensiero o di prevedere il futuro); e quindi la scienza risponde a simili obiezioni richiedendo la prova scientifica per le pretese fenomenologie pseudoscientifiche. La questione pertanto si riduce a una scelta fra chi ammette l'esistenza della sola oggettiva razionalit\u00e0 scientifica, e chi invece afferma che gli eventi si possano spiegare attraverso altre vie, non necessariamente razionali e oggettivate dalla rilevazione empirica o sperimentale.\nIl termine \"pseudoscienze\" \u00e8 stato coniato per sgombrare il campo da discipline che, pur presentandosi al pubblico come scientifiche, pretendono di fornire risultati che avrebbero un grado di verificabilit\u00e0 e quindi di autorevolezza pari a quello delle scienze, ma che tuttavia rifiutano di applicare i metodi rigorosi richiesti dal metodo scientifico.\nMolti sostenitori delle pseudoscienze sono tali perch\u00e9 ritengono desiderabile poter oltrepassare i limiti\nche la conoscenza scientifica impone; lo scontro verte tuttavia sul fatto che le pseudoscienze pretendono di esibire l'etichetta di scienza senza essere disposte a pagare il prezzo, in termini di metodo rigoroso, che questa etichetta richiede.\nInoltre, se anche le scienze ufficiali fossero tanto ottuse e conservatrici quanto vengono dipinte dagli adepti delle pseudoscienze, non si capirebbe allora il senso di tanta insistenza nel volersi definire scienze, se non per uno scopo propagandistico e pubblicitario.\nLa scienza non pu\u00f2 spiegare tutto. Esistono campi molto importanti della vita umana su cui la scienza non pu\u00f2 dire nulla, semplicemente perch\u00e9 il suo metodo non \u00e8 adatto a trovare le risposte per certe domande. La scienza non pu\u00f2 ad esempio stabilire se una musica \u00e8 bella o no: i concetti di \"bello\" o \"brutto\" non appartengono alla scienza, ma all'estetica, che non \u00e8 una scienza formale in quanto non adotta il metodo scientifico, ma che tuttavia pone e cerca di risolvere questioni di indubbio interesse.\nNello stesso modo, la scienza non ha nulla da dire n\u00e9 pro n\u00e9 contro l'esistenza di Dio. Il concetto di Dio appartiene a campi diversi della conoscenza, come la religione e la metafisica, da cui la scienza formale - o in linea generale tutte le discipline che adottano il metodo scientifico - si \u00e8 metodologicamente dissociata in tempi relativamente moderni. Ci\u00f2 non toglie che comunque esistano parecchi pareri contrari, come ad esempio il pensiero di Sam Harris:\nDiversa \u00e8 la posizione di Hilary Putnam, che ritiene in linea di principio le verit\u00e0 religiose non in conflitto con la scienza. Altri tuttavia sono di diversa opinione e indicano teorie come il creazionismo e il disegno intelligente quali esempi di pseudoscienze.\nAlcuni esempi di teorie pseudoscientifiche.\nTra le pseudoscienze pi\u00f9 diffuse nella cultura popolare contemporanea si annoverano l'astrologia (con innumerevoli seguaci in tutto il mondo, bench\u00e9 nulla di quanto affermi sia dimostrato scientificamente), il creazionismo, la lottologia. Anche l'omeopatia \u00e8 considerata una pseudoscienza in quanto \u00e8 incompatibile con le attuali conoscenze biochimiche e non fornisce dimostrazioni sperimentali dei suoi effetti curativi.\nLe discipline pseudoscientifiche sostengono di basarsi su fatti ed eventi apparentemente reali e dimostrati, anche se talvolta si fondano solo su sensazioni, impressioni e desideri dei cosiddetti \"ricercatori\" che se ne occupano.\nAnche nell'architettura si hanno alcune teorie discutibili e discusse, come quella che vorrebbe indagare presunti benefici effetti dell'opportuna esposizione dell'abitazione rispetto alla rete di Hartmann, secondo il quale tutta la Terra sarebbe percorsa da un \"reticolo di energia\" (chiamato appunto \"rete di Hartmann\"); alcuni nodi di questa rete sarebbero \"positivi\", mentre altri sarebbero \"negativi\" e costruire una casa su un nodo \"negativo\" risulterebbe in effetti disastrosi sugli abitanti. Analoghi concetti sono espressi dal feng shui cio\u00e8 l'arte di arredare basata sull'ascolto delle energie che pulsano tra le mura delle nostre case e nei luoghi in cui trascorriamo la maggior parte del nostro tempo.\nIl problema del metodo.\nLe pseudoscienze non sono \"discriminate\" dalla comunit\u00e0 scientifica per via dei loro campi di studi, nei quali avrebbero dato risultati talmente sconvolgenti da mettere in pericolo la carriera degli scienziati ufficiali. Le pseudoscienze sono definite \"pseudo\" per via del loro metodo di ricerca, irriducibile al metodo sperimentale, ossia non per ci\u00f2 su cui ricercano, ma per il modo in cui lo ricercano.\nLa scienza compie continuamente errori, tuttavia ammette la correzione degli errori, e se dimostra che una certa teoria \u00e8 errata, il sapere scientifico si corregge. Se una teoria viene smentita (attraverso gli esperimenti e le verifiche), tutta quella parte di una scienza che si basava su di essa deve cambiare. Al contrario, tutte le pseudo-scienze hanno la caratteristica di rimanere valide e di non cambiare anche se si dimostra sperimentalmente che le basi stesse su cui si fondano sono errate. Ne consegue che la conoscenza che esse forniscono non pu\u00f2 essere di tipo scientifico, dato che per la scienza pu\u00f2 essere definito \"vero\" solo ci\u00f2 che \u00e8 dimostrato: la loro sar\u00e0 una conoscenza simile a quella della religione, in cui \u00e8 \"vero\" ci\u00f2 a cui si crede, e non ci\u00f2 che si \u00e8 in grado di dimostrare. Un vero scienziato accetta qualsiasi fenomeno, anche se inspiegato, purch\u00e9 sia accertato che tale fenomeno esista.\nUn esempio di questo fenomeno \u00e8 quello dell'astrologia, che nell'antichit\u00e0 veniva considerata una scienza, poich\u00e9 inglobava quegli studi che anche oggi appartengono a una scienza, cio\u00e8 l'astronomia. L'accumularsi di queste conoscenza ha diviso l'astronomia, che si \u00e8 attenuta ai dati scientifici via via accumulati, dall'astrologia, che invece \u00e8 rimasta fedele al modello superato.\nL'astrologia \u00e8 oggi considerata unanimemente \"non scientifica\" ed \u00e8 considerata \"tout court\" una pseudoscienza. Nel 1975 l\"American Humanist Association\" pubblic\u00f2 un manifesto sull'astrologia, firmato da 186 scienziati e tra questi 18 premi nobel, in cui era scritto che la comunit\u00e0 scientifica era preoccupata dell'aumento delle persone che credono nell'astrologia pur in mancanza di basi e prove scientifiche e nonostante ci siano forti prove contrarie sulla sua validit\u00e0 scientifica. Il manifesto suscit\u00f2 l'attenzione del filosofo della scienza Paul K. Feyerabend che lo critic\u00f2 nel suo libro \"La scienza in una societ\u00e0 libera\" (1978), per il tono autoritario delle affermazioni e per la mancanza di prove a sostegno delle tesi sostenute. Pi\u00f9 in generale Feyerabend affermava che la stessa scienza \u00e8 pi\u00f9 aggressiva e dogmatica delle istituzioni religiose.\nNella scienza la teoria di partenza e la motivazione alla ricerca in s\u00e9 sono certo importanti (un'ipotesi di partenza sbagliata pu\u00f2 fare sprecare tutto il tempo e tutto il denaro seguendo false piste), ma non essenziali: quello che conta \u00e8 infatti un risultato che sia scientificamente verificabile, anche se contrasta con l'ipotesi di partenza (che verr\u00e0 cambiata dal nuovo risultato, se si dimostra dopo verifiche che era corretto). Al contrario, nelle pseudoscienze la teoria di partenza \u00e8 sempre pi\u00f9 importante del risultato, al punto che si piegano le osservazioni in modo da adattarle alla teoria di partenza. Ogni volta che una dottrina non ammette di modificare le proprie tesi di partenza in caso di risultati contrastanti con esse, si tratter\u00e0 di una pseudoscienza.\nIl celebre fisico Richard Feynman, in occasione del suo discorso di inaugurazione dell'anno accademico 1974-75 al Caltech, conia il termine \u201cscienze da cargo cult\u201d per spiegare l'approccio errato che le pseudoscienze assumono nell'indagine dei fenomeni. Il termine \u201ccargo cult\u201d (culto del cargo), si riferisce ai riti praticati da alcune popolazioni polinesiane, le quali durante la seconda guerra mondiale vennero in contatto con la civilt\u00e0 occidentale, beneficiando delle merci (vestiario, cibo in scatola, ecc.) che venivano portate dagli aerei (i cargo, appunto) come approvvigionamento per i soldati. A guerra terminata, tali popolazioni istituirono dei rituali per tentare di evocare nuovamente l'atterraggio dei cargo, costruendo piste di atterraggio e finte torri di controllo, imitando cio\u00e8 quello che avevano visto fare dai militari. Ecco un passaggio del discorso di Feynman:\nTramite questa analogia Feynman intende mettere in evidenza come le pseudoscienze, nonostante tentino di scimmiottare il metodo scientifico, manchino totalmente o parzialmente dell'elemento essenziale che dovrebbe caratterizzare una scienza, ovvero l'integrit\u00e0 scientifica, la capacit\u00e0 di mettere continuamente in discussione le supposizioni iniziali sulla base dei risultati sperimentalmente ottenuti.\nMetodi inadatti?\nLa storia della scienza ha conosciuto numerosi casi di fenomeni che era impossibile studiare per l'assenza di strumenti adatti a farlo. Ad esempio, in epoca antica era impensabile studiare i raggi X o le onde radio, che oggi fanno parte della vita di tutti i giorni. Dunque, affermano i cultori delle pseudoscienze, \u00e8 del tutto possibile che i fenomeni delle \"scienze alternative\" siano reali, ma sia la scienza tradizionale ad essere incapace di studiarli coi suoi metodi, che si rivelano insufficienti.\nQuesta osservazione \u00e8 sensata: la scienza non \u00e8 in grado di escludere che alcuni o anche tutti i fenomeni ipotizzati dalle pseudo-scienze siano \"veri\", dato che la scienza pu\u00f2 fare affermazioni esclusivamente su ci\u00f2 che sia possibile sperimentare. Il problema \u00e8 semmai di tipo epistemologico: per poter studiare questi pretesi fenomeni occorre come prima cosa dimostrare che esistono. E questa dimostrazione tocca ai sostenitori della loro esistenza.\nGli strumenti per studiare onde radio e raggi X non si sono assemblati da soli, ma sono stati costruiti per amplificare fenomeni che erano stati riscontrati dagli scienziati nel corso delle loro ricerche. Tocca ai cultori delle pseudoscienze riuscire a costruire gli apparecchi che rendano percepibile ci\u00f2 che non lo \u00e8, o almeno proporre teorie che riescano a spiegare perch\u00e9 risulti impossibile registrare sperimentalmente tali fenomeni.\nLa stessa scienza patologica offre esempi di come entusiasmo e \"abbagli collettivi\" diano vita a fenomeni in realt\u00e0 inesistenti, come fu, ad esempio, per i raggi N, ritenuti esistenti e oggetto di pubblicazioni scientifiche per un paio di anni fino a quando nel 1905 il fisico statunitense Robert W. Wood non sment\u00ec sperimentalmente ogni probabile esistenza di tali raggi.\nIl problema dei risultati.\nIl campo delle pseudoscienze ha visto all'opera, nel dopoguerra, ad esempio nel campo della parapsicologia, un nucleo di ricercatori onesti, preparati, e determinati ad applicare il metodo scientifico al campo di ricerca da essi scelto. Tuttavia, nel campo delle pseudoscienze quando si applica, come nel caso di tali ricercatori, un rigoroso metodo scientifico non si ottengono mai, in nessun caso, risultati significativi.\nAnche l'interesse, spesso citato dai cultori delle pseudo-scienze, da parte degli eserciti sovietico e statunitense nel periodo della Guerra Fredda, che consent\u00ec lo stanziamento di fondi per ricerche estese in questo campo, ebbe vita piuttosto breve proprio per la totale assenza di risultati in condizioni scientificamente controllate, al punto che questa esperienza merit\u00f2 all'ESP (acronimo di \"Extra Sensorial Perception\", percezione extrasensoriale) il nomignolo di \"Error Some Place\" (\"c'\u00e8 un errore da qualche parte\").\nIl problema fondamentale delle pseudo-scienze, in conclusione, non \u00e8 quello di \"produrre risultati non spiegabili in base alla scienza tradizionale\": il problema \u00e8 non riuscire a produrre risultati di sorta in condizioni scientificamente controllate. Ad esempio, l'omeopatia non \u00e8 mai riuscita a dimostrare la propriet\u00e0 curative dei propri prodotti, in misura superiore a quella del semplice effetto placebo, ogni volta che si \u00e8 operato in condizioni di doppio cieco.\nLa critica alle pseudoscienze.\nAl fine di mettere alla prova la presunta esistenza del paranormale, ma anche le teorie pseudoscientifiche, \u00e8 stato istituito il \"premio Randi\": da diversi anni \u00e8 in palio la cifra di un milione di dollari che verr\u00e0 consegnata a chiunque sia in grado di dimostrare sperimentalmente l'esistenza di poteri paranormali o la validit\u00e0 delle affermazioni di molte pseudoscienze (come, ad esempio, prevedere il futuro con l'oroscopo o distinguere una soluzione omeopatica con diluizione superiore a 12 CH dall'acqua distillata). Nessuno ha ancora vinto il premio.\nIn Italia opera il CICAP (Comitato Italiano per il Controllo delle Affermazioni sulle Pseudoscienze) che, sulle orme dell'omologo CSICOP (\"Committee for the Scientific Investigation of Claims Of the Paranormal\") cerca di diffondere la pratica della sperimentazione e dell'osservazione oggettiva di fronte a presunti fenomeni paranormali.\nLe truffe.\nIn alcuni casi viene sollevato nei confronti delle pseudoscienze, soprattutto alla luce dei flussi di denaro che provocano, il sospetto di malafede, spesso suffragato da coerenti esiti giudiziari.\nAd esempio esistono alcune discipline che si occuperebbero degli influssi negativi che influenzerebbero il destino delle persone. Si parla in concreto di alcune correnti dell'occultismo, dello spiritismo, della magia bianca e della magia nera, che avrebbero come funzione primaria quella di rimuovere fastidiosi inconvenienti della quotidianit\u00e0 come il malocchio oppure il superamento degli ostacoli per la comunicazione con i propri defunti. Su tali materie opera infatti un numero ingente di sedicenti maghi e medium; pochi tra questi rifiutano una congrua remunerazione, il che legittima il dubbio sulle loro reali finalit\u00e0.\nSe da un lato tali attivit\u00e0 sono sospette di frode a danno della buona fede dei clienti va per\u00f2 rilevato che a un cos\u00ec vasto numero di operatori corrisponde un ben pi\u00f9 vasto uditorio di potenziali clienti i quali vanno a costituire un vero e proprio mercato a causa della loro superstizione. Coloro cio\u00e8 che \"tolgono il malocchio\" esistono poich\u00e9 vi sono coloro che credono in primo luogo che il malocchio esista e, in secondo luogo, che il malocchio stesso possa esser tolto cos\u00ec come sarebbe stato applicato. Una delle linee difensive pi\u00f9 comuni di tali operatori \u00e8 infatti che essi andrebbero a soddisfare un fabbisogno che non \u00e8 stato creato da loro (sebbene si astengano in genere dal compiere azioni che tale fabbisogno potrebbero sopprimere).\nAllo stesso modo le medicine alternative, come l'Omeopatia o i fiori di Bach, muovono ingenti quantit\u00e0 di denaro al punto che ci sono persone che hanno come unico lavoro la messa in atto di terapie basate su principi pseudoscientifici, riviste specializzate e rubriche dedicate anche in giornali quotidiani a tiratura nazionale come La Stampa.\nAspetti di psicologia clinica.\nNeurologi, psicologi e altri membri del mondo accademico si dicono preoccupati per l'incremento di ci\u00f2 che loro considerano pseudoscienza promossa in ambito psicoterapico e psicologico e attraverso terapie pseudoscientifiche come la programmazione neurolinguistica, il rebirthing, il reparenting, e altre pratiche adottate anche da enti pubblici, governativi e professionali. Gli accademici affermano che tali terapie, prive di base scientifica, utilizzate da sedicenti psicologi, possono determinare danni, screditano le terapie legittime e tendono a diffondere nella societ\u00e0 falsi concetti relativi alla natura della mente e del cervello.\nLa psicoanalisi.\nPur essendo normalmente esercitata da persone con una formazione di tipo scientifico e pur proponendosi come \"scienza\", la psicoanalisi sembra rifuggire da ogni elemento quantitativo e apparentarsi piuttosto con la letteratura tanto da risultare totalmente estranea al metodo scientifico.\nSecondo l'interpretazione classica di Karl Popper, infatti, la psicoanalisi (cos\u00ec come il materialismo dialettico e lo storicismo, che si sono presentati come teorie scientifiche), \u00e8 una pseudoscienza in quanto non soddisfa il requisito fondamentale di controllabilit\u00e0 sperimentale (verificazionismo), che sta alla base del metodo scientifico. Qualunque insuccesso, infatti, pu\u00f2 essere attribuito all'incapacit\u00e0 del paziente di raccontare la propria storia passata con sufficiente dettaglio e onest\u00e0. Freud, inoltre, e sino a pochi decenni fa la totalit\u00e0 degli psicoanalisti, rifiut\u00f2 l'uso di tecniche empiriche per misurare l'esito dei trattamenti. La credibilit\u00e0 scientifica di Freud, in quanto clinico, venne distrutta dall'accesso a dati relativi all'effettivo esito clinico dei casi da lui vantati nei suoi articoli scientifici. Per esempio nello scritto \"Etiologia dell'isteria\", pubblicato nel 1896, Freud proclama il felice esito di 18 casi di isteria da lui curati, mentre nella corrispondenza privata con Wilhelm Fliess, successiva alla pubblicazione, riconosceva di non averne completato alcuno.\nSecondo Popper, quindi, si tratta di cosiddette \"teorie altamente esplicative\", nel senso che sembrano avere una spiegazione valida per ogni fenomeno da esse preso in considerazione. Questo \u00e8 per\u00f2 anche il loro punto debole, in quanto il loro potere esplicativo si sottrae a qualsiasi controllo empirico riproducibile sperimentalmente; cio\u00e8, per usare la terminologia di Popper, non sono \"falsificabili\".\nLo statuto epistemologico della psicoanalisi \u00e8 quindi stato variamente criticato e lungamente dibattuto, anche in parallelo alle sue diverse evoluzioni teoriche e metodologiche. Le osservazioni popperiane sulla sua scarsa falsificabilit\u00e0 hanno diffuso una visione piuttosto critica del suo status epistemico e, a partire dagli anni ottanta e novanta del XX secolo, hanno costretto gli psicoanalisti a una maggiore attenzione per la verifica empirica dei loro risultati clinici. In parallelo, inoltre gli studiosi dei fondamenti teorici della psicoanalisi si sono interessati all'integrazione della modellistica teorica psicoanalitica con altre linee di ricerca psicologica e psichiatrica e agli spunti integrativi con le neuroscienze. Questi sviluppi hanno portato a una visione pi\u00f9 articolata e in forte evoluzione del suo statuto scientifico, nel contesto dei pi\u00f9 ampi studi psicodinamici.\nGrafologia.\nUno status ambiguo ha la grafologia, che in ambito giudiziario (come perizia grafica) \u00e8 ritenuta valida esclusivamente per le valutazioni di corrispondenza di campioni di grafia effettuate con metodo scientifico (grafometrico o grafonomico), mentre in ambito psicologico e personologico (ad esempio per la parte che dovrebbe svelare la personalit\u00e0 dello scrivente) resta priva di qualsiasi supporto scientifico e sperimentale ed \u00e8 considerata \"tout court\" una pseudoscienza.\nLa \"scienza\" imposta.\nPseudoscienza sar\u00e0 per forza di cose anche ogni scienza la cui verit\u00e0 \u00e8 imposta con mezzi normativi e coercitivi dal potere politico, come la \"biologia\" di Trofim Lysenko sotto Stalin, che demol\u00ec, di fatto, la biologia sovietica e inflisse danni enormi all'agricoltura dell'URSS. La teoria era sostenuta dallo Stato in maniera coercitiva: chi esprimeva dissenso nei confronti di tale costruzione teorica non incorreva in una smentita a mezzo di articoli scientifici, bens\u00ec nell'internamento in un gulag.\nLo stesso va ovviamente detto della pretesa del comunismo del periodo staliniano di avere trovato una forma di \"materialismo scientifico\" in grado di analizzare la societ\u00e0 e le sue dinamiche con risultati e certezze assolutamente \"scientifiche\".\nInfine, pseudoscienza si rivela qualsiasi scienza nella quale l'agenda politica prevale sul bisogno di conoscenza. Questo \u00e8, per esempio, il caso del razzismo scientifico, che oggi \u00e8 facilmente riconoscibile come pseudoscienza, ma che, all'inizio del Novecento, ottenne uno \"status\" di tutto rispetto in cerchie piuttosto ampie, pur non avendo mai ottenuto il consenso pieno della comunit\u00e0 scientifica. Caratteri simili presenta oggi, per molti versi, anche la sociobiologia.\nScienza e non-scienza.\nPur essendo estranee al campo delle pseudoscienze, taluni campi del sapere sono discussi nella loro qualificazione di scienza in senso proprio. Alcune dottrine umanistiche, per il loro campo di studio (la psiche umana, la societ\u00e0 umana, la politica...), secondo alcuni (essenzialmente di estrazione positivista) non potrebbero ambire ad uno \"status\" scientifico in senso stretto, non essendo in grado di produrre dati sperimentali, verificabili e falsificabili, come ad esempio, talune scienze sociali quali:\nOgnuno di questi ambiti di conoscenza troverebbe una migliore collocazione nell'ambito della filosofia che della scienza. Esse sarebbero \"scienze\" solo nel senso antico del termine (\"sapere\", \"conoscenza\"), ma non in quello moderno.\nMetafisica e pseudoscienza.\nNon tutta la non-scienza \u00e8 pseudoscienza. Cos\u00ec come metafisica e pseudoscienza non sono necessariamente concetti analoghi o similari. Ogni teoria scientifica viene formulata all'interno di un inquadramento concettuale, che appartiene alla metafisica. Ne \u00e8 un esempio lo spaziotempo assoluto della meccanica newtoniana. Una stessa teoria scientifica pu\u00f2 essere calata in diverse metafisiche: \u00e8 il caso delle interpretazioni della meccanica quantistica (quella di Copenaghen, quella a molti mondi, quella delle variabili nascoste, ecc.). La differenza tra metafisica e pseudoscienza \u00e8 data dalla circostanza che la seconda non teme di essere smentita poich\u00e9 non si presta al confronto e cresce \"cancerosamente\" su se stessa; [...] la linea di demarcazione tra la metafisica e la pseudoscienza sta nella loro fecondit\u00e0 o sterilit\u00e0 nei confronti delle teorie confutabili da esse generate. La metafisica diventer\u00e0 pseudoscienza quando, invece di anticipare i fatti, li rincorrer\u00e0 creando una serie di ipotesi ad hoc.\nProtoscienza e pseudoscienza.\nDa non confondere con la pseudoscienza \u00e8 la protoscienza; quest'ultimo \u00e8 un termine usato per descrivere ipotesi che non sono ancora state adeguatamente testate con metodo scientifico poich\u00e9 risultano \"immature\" e non pronte per essere testate. Tale termine pu\u00f2 inoltre descrivere la transizione di un corpo di conoscenze pratiche verso l'area scientifica. Di contro il termine pseudoscienza \u00e8 riservato a quelle teorie che non sono sperimentabili (in pratica o in principio) o per le quali i test svolti hanno dato esito negativo. Ci\u00f2 non toglie che un'area di conoscenza definita protoscienza possa, una volta sperimentata con esito negativo, confluire nel campo delle pseudoscienze, cos\u00ec \u00e8 stato ad esempio per l'alchimia.\nMotivazioni psicologiche e sociologiche delle pseudoscienze.\nIl pensiero pseudoscientifico \u00e8 stato spiegato in termini psicologici e sociologici. La tendenza umana di ricercare conferme piuttosto che confutazioni (cd. effetto di selezione), la tendenza a mantenere credenze confortanti e la tendenza a generalizzare sono alcune delle ragioni poste alla base del pensiero pseudoscientifico. Secondo Beyerstein, gli esseri umani sono portati ad associazioni fondate sulle sole somiglianze e spesso sono portati a sbagliare l'attribuzione dell'effetto a una data causa.\nLindeman sostiene che le motivazioni sociali (ad esempio: comprendere se stessi e il mondo, avere il senso del controllo sulle cose, sentirsi accettati e mantenere la propria autostima) sono pi\u00f9 facilmente appagate dalle pseudoscienze che non dalla scienza. Inoltre le spiegazioni pseudoscientifiche generalmente non sono analizzate razionalmente ma solo con il metro dell'esperienza; si ritiene valido ci\u00f2 che \"funziona ed \u00e8 soddisfacente e sufficiente per se stessi\", offrendo cos\u00ec una descrizione del mondo semplicistica e riducendo l'ammontare di lavoro necessario per comprendere situazioni ed eventi complessi.\nOdo Marquard ritiene che i vantaggi che la scienza fornisce all'uomo sono dapprima accolti con entusiasmo, poi con indifferenza, quindi con ostilit\u00e0. Nella societ\u00e0 attuale, tale ostilit\u00e0 si manifesta o con l'aderenza a movimenti New Age o con l'adesione a discipline alternative pi\u00f9 a \"misura d'uomo\", spesso l'essere umano manifesta questa ostilit\u00e0 aderendo a entrambe.\nLe pseudoscienze come religioni atee.\nDa un punto di vista sociologico, il proliferare delle pseudoscienze nel XX secolo pu\u00f2 essere spiegato col tentativo di fornire, a dottrine che un tempo sarebbero rientrate senza alcun'incertezza nel campo della religione, l'autorevolezza della scienza, percepita a livello popolare come fonte di \"certezze\" pi\u00f9 della religione (una percezione questa che non \u00e8 invece condivisa dal mondo scientifico stesso, che non ha certezze definitive, ma solo teorie accettate come valide fino a prova contraria).\nIn un certo senso le pseudo-scienze sono una risposta pseudo-religiosa alla crisi d'autorevolezza delle religioni, un esempio ne sono i cosiddetti movimenti del potenziale umano.\nLe pseudoscienze hanno una visione al tempo stesso atea e religiosa della vita. Postulano una realt\u00e0 in cui la vita umana \u00e8 s\u00ec pervasa e spesso condizionata da immani energie (cosmiche, psichiche, eteree... o pi\u00f9 banalmente magnetiche, radioattive e simili), ma nella quale la felicit\u00e0 non \u00e8 garantita dall'obbedienza cieca a un Dio.\nAl contrario le pseudoscienze pongono l'enfasi sulla capacit\u00e0 dell'individuo di comprendere caso per caso, situazione per situazione, ma soprattutto (pseudo)razionalmente e con atteggiamento di ricerca per cos\u00ec dire \"scientifica\", gli elementi che permettono l'armonia fra l'essere umano e l'ambiente che lo circonda, \"personalizzando\" su misura il rapporto con il trascendente. Le pseudoscienze hanno insomma subito l'innegabile fascinazione delle scienze nella loro visione della Natura come immenso orologio i cui meccanismi sono studiabili e comprensibili, e di conseguenza nel loro bisogno di esaminare la realt\u00e0 circostante per capirla, e per capirne le leggi, in modo da piegarle a favore degli esseri umani.\nD'altro canto le pseudoscienze, come le pseudoreligioni, preferiscono sempre il metodo deduttivo: un'\"antica tradizione\" (la cui \"verit\u00e0\" si basa esclusivamente sull'autorevolezza derivata dalla sua antichit\u00e0 o, in casi come il \"marxismo scientifico\" da quella indiscutibile del suo fondatore), stabilisce alcuni principi generali astratti, a partire dai quali si scelgono selettivamente i fenomeni adatti a confermare la tradizione stessa, che quindi si auto-conferma, senza bisogno di un confronto coi dati sperimentali della realt\u00e0. Il metodo scientifico viene anzi disprezzato, svalutato e definito \"inadatto a capire le verit\u00e0 davvero profonde\" ogni volta che produce risultati che contraddicono le \"verit\u00e0\" che non si ha intenzione di mettere in discussione.\nDa questo punto di vista, insomma, pi\u00f9 che di \"pseudoscienze\" sarebbe opportuno parlare di \"religioni scientiste-meccaniciste\", su base atea, che concepiscono la realt\u00e0 come un immenso meccanismo, per spiegare il quale non hanno bisogno di fare ricorso a una divinit\u00e0, ma che al tempo stesso rifiutano di usare il metodo scientifico per dimostrare quelli che affermano - a torto - essere \"fatti\" \"scientificamente dimostrabili\".\nQuesta contaminazione di due piani, quello religioso e quello scientifico, che nella cultura ufficiale sono invece separati, spiega anche come mai le pseudo-scienze arrivino spesso a contaminare in modo sincretistico elementi religiosi ed elementi scientifici: ad esempio il guaritore che pretende di curare imponendo le mani potr\u00e0 far precedere il rito da una preghiera o usare la bibbia come talismano, mentre poi indossa guanti o mascherina chirurgica. Oppure le dottrine New Age mescolano buddhismo, astrologia, numerologia e varie altre dottrine.\nNelle pseudoscienze si incontrano in effetti tutti i gradi di mescolanza fra linguaggio scientifico e contenuto religioso, fino al caso estremo delle vere e proprie religioni scientiste, come Scientology."}
{"id": "62258", "revid": "119964453", "url": "https://it.wikipedia.org/wiki?curid=62258", "title": "Alban Berg", "text": " \u00c8 stato tra i protagonisti della vita musicale del primo Novecento.\nFece parte della cosiddetta seconda scuola di Vienna assieme al suo maestro Arnold Sch\u00f6nberg e a Anton Webern. I suoi lavori tendono all'emancipazione della tonalit\u00e0 prima attraverso l'uso della tonalit\u00e0 allargata, poi dell'atonalit\u00e0 e infine delle tecniche dodecafoniche, anche se i critici assegnano alle composizioni di Berg una funzione pi\u00f9 conservatrice rispetto a quella dei suoi due colleghi.\nBiografia.\nAlban non ebbe un'infanzia felice e fu tormentato per molti anni della sua vita da una forma di depressione, che lo spinse, dopo un bruciante insuccesso scolastico, a tentare il suicidio gi\u00e0 all'et\u00e0 di diciotto anni. Fino al 1904, il giovane Berg non aveva mai condotto studi sistematici musicali, scriveva musica semplicemente per diletto e viveva del suo lavoro di contabile presso il comune. Nello stesso anno conobbe Arnold Sch\u00f6nberg che, colpito dal suo talento, lo accett\u00f2 come allievo senza esigere alcun compenso. Nel 1910 Berg lasci\u00f2 l'impiego presso l'amministrazione municipale, grazie anche a una sostanziosa eredit\u00e0, per dedicarsi esclusivamente alla composizione e, in seguito, all'insegnamento.\nLa sua adesione ai manifesti artistici dell'espressionismo lo avvicin\u00f2 a gruppi di letterati e pittori, i quali Peter Altenberg e Karl Kraus. La sua produzione musicale giovanile risent\u00ec dell'influenza di Sch\u00f6nberg, del tardo Romanticismo (in particolare di Gustav Mahler e Richard Strauss) e dell'impressionismo francese (Debussy). Nel 1912 il suo percorso di ricerca di un'espressione musicale svincolata dall'armonia tonale, si concretizz\u00f2 in un utilizzo sistematico della dissonanza, suscitando reazioni ambivalenti. Nel 1921, Berg termin\u00f2 la sua prima Opera, \"Wozzeck\" (da Georg B\u00fcchner), rappresentata a Berlino quattro anni dopo, caratterizzata da un'intelaiatura drammatica e da alcuni richiami all'opera italiana (Giacomo Puccini).\nL'ultimo Berg si indirizz\u00f2 verso il romanticismo-irrazionalista, come apparve nella sua seconda opera per il teatro, \"Lulu\", rimasta incompiuta (il terzo atto \u00e8 stato completato dal compositore e direttore d'orchestra Friedrich Cerha negli anni settanta ed eseguito in prima assoluta italiana nel 1979 negli allestimenti dell\u2019Opera di Parigi e della Scala di Milano con regia di Patrice Chereau, direzione d'orchestra di Pierre Boulez e con l'esecuzione di Slavka Taskova Paoletti nel ruolo di Lulu. ). Berg amava trascorrere buona parte dell'anno tra i monti della Carinzia. La sua musica si impose rapidamente in tutta l'Europa centrale, almeno fino all'avvento di Hitler, quando le sue composizioni verranno censurate come \"musica degenerata\", un marchio d'infamia che priv\u00f2 l'Austria del tempo dei suoi migliori talenti musicali.\nMor\u00ec nel 1935 a Vienna per una setticemia causata da una puntura d'insetto mal curata. La musica di Berg ruppe con la tradizione tonale a partire dagli ultimi Lieder dell'op.2, dal Quartetto op.3 e dai Tre pezzi per orchestra Op.6 a cui vengono affiancati i Quattro pezzi per clarinetto e pianoforte Op.5. Fino agli ultimi lavori, l'opera \"Lulu\" e il \"Violinkonzert\", lo stile di Berg sar\u00e0 sempre diviso tra l'anelito al futuro atonale e reminiscenze legate alla tradizione tonale, con la notevole eccezione degli orchestrali Lieder op. 4, dallo stile preseriale e modernista.\nOpere.\nQuesta \u00e8 una breve lista delle sue opere pi\u00f9 note:"}
{"id": "62259", "revid": "113928867", "url": "https://it.wikipedia.org/wiki?curid=62259", "title": "Mina (peso)", "text": "Mina (in greco \u03bc\u03bd\u1fb6 \"mna\", latino \"mina\") \u00e8 un'antica moneta greca.\nEra inizialmente un'unit\u00e0 di misura orientale. \nEsistevano sia la mina babilonese sia la mina ebraica. Una mina ebraica era costituita da 50 sicli. Il talento era costituito da 60 mine. Il peso era tra i 500 e gli 800 grammi. Con Ezechiele (\"Il siclo sar\u00e0 di venti ghere; venti sicli pi\u00f9 venticinque sicli pi\u00f9 quindici sicli formeranno la vostra mina\") la mina diventa di 60 sicli, diventando cos\u00ec uguale a quella babilonese.\nIntrodotta nel sistema greco aveva ad esempio ad Atene una massa di 436,6 grammi. Con una mina di argento venivano coniate 100 dracme. 60 mine costituivano un talento.\nCuriosit\u00e0.\nNell'opera \"Apologia di Socrate\", Platone racconta come dopo la condanna del filosofo da parte dei giudici ateniesi, questi si sarebbe potuto auto-comminare un'ammenda pari ad 1 mina d'argento, o al massimo 30 mine con la garanzia degli allievi a lui pi\u00f9 vicini. Tale pena non avrebbe certo cagionato alcun danno a Socrate in quanto filosofo."}
{"id": "62260", "revid": "599013", "url": "https://it.wikipedia.org/wiki?curid=62260", "title": "Vini della Sardegna", "text": "I vini della Sardegna sono i vini prodotti nell'omonima isola. La Sardegna vanta una tradizione vitivinicola millenaria e tutt'oggi la viticoltura rappresenta la principale coltura arborea isolana.\nStoria.\nFino a pochi anni fa sull'origine della cultura della vite nell'Isola si avevano notizie molto frammentate: alcune fonti ritenevano che si fosse sviluppata autonomamente, altre invece, che fosse stata introdotta dai Fenici o dai Cartaginesi, altre ancora sostenevano che pure durante il periodo romano tale coltura era ben conosciuta.\nPeriodo nuragico.\nLe pi\u00f9 recenti scoperte evidenziano che gi\u00e0 in epoca nuragica i Sardi coltivavano la vite e producevano vino, ed il Cannonau, secondo gli studiosi, sarebbe uno dei vino pi\u00f9 antichi del Mar Mediterraneo.\nPeriodo romano.\nIl nome di un altro celebre vino sardo, la Vernaccia, sembra che derivi dal latino \"vite vernacula\", quindi originaria del luogo, come scriveva lo storiografo romano Lucio Giunio Moderato Columella, ed esisterebbero riscontri storici sull'esistenza del celebre vino gi\u00e0 nella citt\u00e0 Tharros, l'antico centro punico-romano di cui oggi restano le vestigia.\nPeriodo bizantino.\nDopo il periodo romano e le invasioni vandaliche, segu\u00ec una ripresa dell'attivit\u00e0 vitivinicola ad opera dei bizantini ed in particolare i monaci basiliani di rito greco che introdussero nell'Isola nuovi vitigni e rilanciarono la coltura della vite impiantando nuove vigne vicino ai monasteri.\nPeriodo giudicale.\nDopo il periodo del Medioevo la coltura della vite in Sardegna conobbe un forte sviluppo, principalmente nella zona di Oristano e soprattutto grazie all'opera di Eleonora d'Arborea, la famosa giudicessa autrice di una raccolta di leggi conosciute come la Carta de Logu che prevedeva tra l'altro il divieto di tenere vigneti mal coltivati.\nPeriodo contemporaneo.\nNegli anni del dopoguerra la viticoltura sarda continu\u00f2 a prosperare, rimanendo comunque sempre confinata ad un consumo locale. Un grosso incremento, con conseguente diffusione al di fuori dell'Isola, si ebbe grazie all'impegno di un'importante azienda privata, la Sella e Mosca, i cui fondatori erano di origine piemontese.\nEsempio di eccellenza vitivinicola, oggi \u00e8 il territorio dell'Ogliastra, nella localit\u00e0 Corru Trabutzu i terreni fertili di origine granitica creati dal disfacimento della roccia madre, ben soleggiati \u00e8 ventilati dal vicino mare che bagna la costa centro orientale della Sardegna. Qui si coltivano dei tradizionali vitigni a bacca nera, come il Cannonau, la Monica e il Pascale, per la produzione di vini sardi eccellenti, grazie alla composizione dei terreni, la breve distanza dal mare e al clima sempre mite in tutto l'arco dell'anno. In questo territorio nascono i vini che possono vantare le prestigiose denominazioni come \"Cannonau di Sardegna DOC\", \"I.G.T. Isola dei Nuraghi\" e \"I.G.T. Ogliastra\".\nVitigni.\nSono numerosi i vitigni autoctoni e negli ultimi decenni i principali produttori di vino isolani si sono adoperati a rivalorizzarli. Questi vitigni hanno trovato nell'Isola il loro habitat naturale e utilizzati in particolari uvaggi hanno dato origine a vini di qualit\u00e0 elevata. Ecco i principali:\nElenco dei vini della Sardegna.\nAttualmente la Sardegna produce numerosi vini di qualit\u00e0 apprezzati per le loro tipiche caratteristiche organolettiche (sono vini di buon corpo, freschi ed aromatici); ad oggi si contano un vino a Denominazione di Origine Controllata e Garantita e 19 vini a Denominazione di Origine Controllata.\nVini a denominazione di origine controllata e garantita.\nQuelli previsti nel disciplinare Vermentino di Gallura DOCG"}
{"id": "62262", "revid": "729019", "url": "https://it.wikipedia.org/wiki?curid=62262", "title": "Giavellotto", "text": "Il giavellotto \u00e8 un tipo di lancia usato come arma da lancio. Formato da un'asta munita di una punta di metallo, \u00e8 utilizzato sin dai tempi pi\u00f9 antichi per la caccia ed in combattimento. Se ne ricordano alcune tipologie nell'antica Roma: il verutum ed il \"pilum\" adottati dall'esercito legionario.\nNell'antichit\u00e0 si ha traccia dell'uso del giavellotto anche in competizioni di abilit\u00e0. Per esempio, nell'antica Grecia veniva praticata una gara di tiro al bersaglio con esso.\nNell'atletica moderna si disputa la prova di lancio del giavellotto, specialit\u00e0 olimpica. Non si tratta per\u00f2 di una gara di precisione, ma di forza: vince chi scaglia l'attrezzo pi\u00f9 lontano.\nUtilizzo.\nUna caratteristica dell'arma \u00e8 quella di avere una pesante punta in metallo in grado di perforare, dopo il lancio, scudi e armature. Era una delle armi principali della fanteria romana, ed ebbe discreta diffusione tra le fanterie italiane tra la seconda met\u00e0 del XIV e il XV secolo."}
{"id": "62265", "revid": "1315817", "url": "https://it.wikipedia.org/wiki?curid=62265", "title": "Monaldo", "text": "Origine e diffusione.\nDeriva dal nome germanico \"Munuald\"; il secondo elemento che lo compone \u00e8 senza dubbio \"wald\" (\"potere\", \"dominio\"), mentre il primo \u00e8 pi\u00f9 incerto; potrebbe essere \"mund\", \"protezione\" oppure \"mun\" (o \"muni\"), di significato dibattuto, forse \"pensiero\", \"volont\u00e0\", \"saggezza\", \"piacere\" o \"amabile\". Tra le varie interpretazioni del nome si possono citare quindi \"che domina con saggezza\" oppure \"re amabile\". Altre fonti riportano invece come significato \"uomo felice\", ma senza fornire alcuna indicazione etimologica al riguardo.\nIl suo uso in Italia, , \u00e8 documentato a partire dall'VIII secolo, in forme latinizzate quali \"Munaldus\" e \"Monaldus\"; ad oggi \u00e8 sostenuto dal culto verso il beato Monaldo da Ancona, martire in Armenia, ma il suo uso \u00e8 comunque estremamente raro; si ritrova maggiormente accentrato in Toscana, in Umbria e sporadicamente nelle Marche (dove viene ricordato anche un abate bavarese che mor\u00ec sempre ad Ancona nel XIII secolo).\nOnomastico.\nL'onomastico si pu\u00f2 festeggiare il 15 marzo in memoria del beato Monaldo da Ancona, missionario francescano, martire ad Arzenga in Armenia, oppure il 9 novembre in ricordo del beato Monaldo da Capodistria, frate francescano."}
{"id": "62268", "revid": "2039709", "url": "https://it.wikipedia.org/wiki?curid=62268", "title": "Beta vulgaris var. altissima", "text": "La barbabietola da zucchero \u00e8 una pianta del genere Beta, appartenente alla famiglia delle Chenopodiaceae (Amaranthaceae secondo la classificazione APG). Le sue radici contengono un'alta concentrazione di saccarosio. Per questo \u00e8 coltivata nelle regioni temperate per la produzione di zucchero e di etanolo. Fino alla fine del XVIII secolo / inizio XIX secolo, quando non esisteva ancora un procedimento industrialmente conveniente per l'estrazione del saccarosio, la sua era una coltura marginale e se ne usava solo il fogliame crescente fuori terra ad uso foraggio. Fu lo scienziato tedesco Franz Karl Achard a dare il primo impulso all'industria della produzione di zucchero estratto dalla barbabietola.\nScelta varietale e risultati produttivi.\nPer raggiungere l'obiettivo di una produzione pi\u00f9 competitiva, la scelta mirata ed il corretto impiego delle variet\u00e0 devono essere considerati aspetti prioritari.\nI risultati produttivi delle variet\u00e0 commerciali testate nelle prove sperimentali ufficiali condotte nell'annata precedente, rappresentano un elemento decisivo per la scelta varietale. L'ente incaricato a svolgere tali prove in Italia \u00e8 la societ\u00e0 Beta.\nPer una scelta corretta, la variet\u00e0 deve possedere i seguenti requisiti, desumibili dai risultati delle prove sperimentali:\nTolleranza ai nematodi.\nLa selezione dei genotipi di barbabietola da zucchero tolleranti il nematode cisticolo ha raggiunto, recentemente, risultati produttivi molto interessanti.\nL'utilizzo di tali variet\u00e0 in terreni con presenza del nematode \"Heterodera schachtii\" \u00e8 da considerarsi fondamentale, pena rilevanti perdite produttive.\nTolleranza alla Cercospora beticola.\nNegli ultimi anni, la selezione genetica ha migliorato la produttivit\u00e0 delle variet\u00e0, a svantaggio della tolleranza alla cercospora, per effetto della correlazione negativa tra queste due caratteristiche. \u00c8 quanto mai necessario, quindi, applicare sempre con scrupolo un programma di difesa anticercosporica utilizzando i prodotti e le strategie pi\u00f9 idonee. Particolare attenzione deve essere rivolta agli estirpi tardivi.\nTolleranza alla rizomania.\nLe variet\u00e0 attualmente commercializzate nel nord e centro Italia, dove la malattia \u00e8 pi\u00f9 presente, sono generalmente tolleranti, pertanto il rischio di ottenere scadimenti produttivi molto accentuati in tali zone \u00e8 pressoch\u00e9 nullo. La segnalazione dei materiali con le migliori \u201cperformance\u201d pu\u00f2 comunque essere importante per quei territori dove gli attacchi della malattia sono molto forti.\nTolleranza alla Rhizoctonia solani.\nDa alcuni anni sono disponibili sul mercato variet\u00e0 con tolleranza alla rizoctoniosi, oltre che alla rizomania, le quali possono trovare utile impiego in talune aree ove \u00e8 presente questa malattia.\nQualit\u00e0 tecnologica.\nIl termine \u201cqualit\u00e0 interna o tecnologica\u201d della barbabietola si riferisce alla sua attitudine ad essere trasformata in zucchero. Il saccarosio totale \u00e8 il parametro pi\u00f9 importante, esprime la concentrazione di zucchero nella radice della bietola ed \u00e8 espresso in percento in peso: ad esempio un valore di 16 \u00b0S indica che 100 g di radice contengono 16 g di saccarosio totale. Viene misurato con il polarimetro (polarizzazione), individua il valore economico della coltura e viene definito zucchero teorico, perch\u00e9 non pu\u00f2 essere interamente estratto e cristallizzato. La parte di zucchero che, rispetto al totale, \u00e8 possibile estrarre e cristallizzare viene definita zucchero bianco e rappresenta il valore industriale del prodotto.\nLa percentuale di zucchero teorico che diventa zucchero bianco costituisce la Resa Estraibile, che dipende dalla quantit\u00e0, presente nella radice, di alcune sostanze che interferiscono negativamente con il processo di estrazione, abbassando la percentuale di zucchero che cristallizza ed aumentando quella che resta legata al sottoprodotto della raffinazione, che \u00e8 il melasso (saccaro-melasso). Per questo motivo, tali elementi vengono definiti sostanze melassigene o melassigeni.\nL'industria saccarifera, per individuare la qualit\u00e0 tecnologica delle partite di prodotto conferite in stabilimento, determina in tutti i campioni il contenuto, espresso in mmol per 100 g di polpa, dei tre melassigeni principali: potassio (K), sodio (Na) ed azoto alfa-amminico (\u03b1N). Oltre a questi, nel sugo di estrazione sono a volte presenti altri composti che hanno una notevole influenza nel processo di cristallizzazione, in particolare gli zuccheri riducenti (glucosio e fruttosio, i quali vengono determinati sui campioni, soltanto in alcuni stabilimenti).\nQueste sostanze melassigene, durante il processo di estrazione, causano danni diretti:\ned indiretti:\nComposizione media della polpa di bietola:\nValori di riferimento per gli elementi melassigeni e parametri tecnologici:\nrosso: valore negativo - blu: valore positivo"}
{"id": "62269", "revid": "68464821", "url": "https://it.wikipedia.org/wiki?curid=62269", "title": "Bieta", "text": ""}
{"id": "62270", "revid": "465169", "url": "https://it.wikipedia.org/wiki?curid=62270", "title": "Bietola", "text": "La bietola (\"Beta vulgaris\" var. \"cicla\") \u00e8 una variet\u00e0 di barbabietola (\"Beta vulgaris\"), pianta appartenente alla famiglia delle Chenopodiaceae (Amaranthaceae secondo la classificazione APG). \nDescrizione.\n\u00c8 una variet\u00e0 biologica di \"Beta vulgaris\", una pianta erbacea sia biennale sia annuale, con foglie grandi di colore verde brillante. I gambi sono bianchi, rossi o gialli secondo la variet\u00e0.\nDistribuzione e habitat.\n\u00c8 nativa dell'Europa meridionale, dove cresce spontanea nella regione del Mediterraneo. Ne esistono numerose variet\u00e0 dato che si coltiva in tutte le zone temperate del mondo.\nInformazioni nutrizionali.\n\u00c8 una verdura molto apprezzata dato che contiene vitamine, fibre, acido folico e sali minerali. Le foglie esteriori, che sono le pi\u00f9 verdi, contengono la maggior quantit\u00e0 di vitamine e carotene. Contiene acido ossalico.\nSi pu\u00f2 consumare tutta la pianta incluso le foglie e il gambo. Le foglie vengono raccolte quando sono ancora piccole (meno di 20\u00a0cm). \nFonti.\nUnited States Department of Agriculture"}
{"id": "62271", "revid": "15756", "url": "https://it.wikipedia.org/wiki?curid=62271", "title": "Advanced computer systems", "text": "La ACS (sigla di Advanced computer systems) \u00e8 un'azienda informatica italiana con sede a Roma, costituita nel 1979. Si occupa della realizzazione di stazioni a terra per l'acquisizione di dati satellitari, dello sviluppo di sistemi per l'elaborazione di immagini digitali, di realt\u00e0 virtuale, di grandi archivi informatici. Il 75% del fatturato \u00e8 costituito da commesse estere realizzate per conto di clienti istituzionali come stati nazionali, agenzie spaziali, enti di ricerca.\nNote.\nParte di questo articolo \u00e8 prelevato dal sito dell'ACS ed \u00e8 usato col ."}
{"id": "62272", "revid": "125696111", "url": "https://it.wikipedia.org/wiki?curid=62272", "title": "Theodor W. Adorno", "text": "Fu esponente della Scuola di Francoforte e si distinse per una critica radicale alla societ\u00e0 e al capitalismo avanzato. Oltre ai testi di carattere sociologico, nella sua opera sono presenti scritti inerenti alla morale e all'estetica, nonch\u00e9 studi critici sulla filosofia di Hegel, Husserl e Heidegger. Alla riflessione filosofico-sociologica affianc\u00f2 per tutta la sua esistenza un'imponente attivit\u00e0 musicologica.\nStudente all'Universit\u00e0 di Francoforte, l'amicizia personale con Max Horkheimer lo pose in contatto con l'Istituto di ricerche sociali di Francoforte sul Meno. L'avvento del nazismo lo costrinse all'esilio, prima ad Oxford e, successivamente, in America, in quelli che egli chiamava gli \"Statistici Uniti\". Qui fu particolarmente impegnato in progetti sociologici all'avanguardia come il \"Radio Research Project\" e soprattutto nell'indagine sulla personalit\u00e0 autoritaria.\nRitornato in Germania nei primi anni cinquanta, le sue lezioni all'Universit\u00e0 di Francoforte registrarono una crescente partecipazione, e si accresceva in Europa la fama del seminario da lui svolto con Max Horkheimer sulle tematiche hegeliane.\nBiografia.\nAdorno nasce a Francoforte sul Meno nel 1903, figlio unico di Oscar Alexander Wiesengrund (1870-1946), un benestante commerciante di vini tedesco di origine ebraica, convertitosi alla religione protestante da ragazzo, e di Maria Calvelli-Adorno della Piana (1865-1952), cantante lirica e pianista c\u00f2rsa, devotamente cattolica.\nNel 1921 si iscrive all'Universit\u00e0 di Francoforte, seguendo i corsi di filosofia, sociologia, psicologia e musica. Conosce Max Horkheimer, Friedrich Pollock e Walter Benjamin. Dopo soli tre anni presenta una \u00abPromotion\u00bb sulla Fenomenologia di Husserl. Negli anni 1925-1926 si trasferisce a Vienna dove conosce Arnold Sch\u00f6nberg e studia composizione privatamente con Alban Berg. A Francoforte, fra il 1928 e il 1932, prende contatto con l'Istituto per la ricerca sociale, allora diretto da Carl Gr\u00fcnberg, storico del movimento operaio. A Berlino frequenta circoli marxisti alternativi conoscendo Ernst Bloch, Bertolt Brecht e Kurt Weill. Nel 1931 consegue l'abilitazione all'insegnamento con il saggio \"Kierkegaard. La costruzione dell'estetico\". Dopo la nomina di Hitler a cancelliere nel 1933, l'Istituto viene chiuso e Adorno privato della \"venia docendi\". Fra il 1934 e il 1939, per ragioni di sicurezza, assume il cognome non ebreo della madre e pubblica sulla \"Zeitschrift f\u00fcr Sozialforschung\" il saggio \"Sul jazz\" e quello intitolato \"Il carattere di feticcio in musica e il regresso dell'ascolto\". Nel 1937 sposa Margarete Karplus. Si trasferisce negli anni 1938-1940 a New York, dove collabora con l'Istituto per la ricerca sociale. Con Paul Lazarsfeld assume la direzione del \"Princeton Radio Research Project\". Nel 1941 raggiunge Max Horkheimer a Los Angeles, collaborando con quest'ultimo alla stesura di \"Dialettica dell'illuminismo\". Fra il 1942 e il 1949 scrive \"Filosofia della musica moderna\" e \"Minima Moralia\". Inizia la collaborazione col \u00abBerkeley Project on the Nature and Extent Antisemitism\u00bb curandone il primo volume intitolato \"La personalit\u00e0 autoritaria\". Ritorna a Francoforte nel 1949, dopo la ricostruzione dell'Istituto per la ricerca sociale, la cui direzione viene data a Max Horkheimer. Molti dei membri di origine ebraica, tra cui Herbert Marcuse, Leo L\u00f6wenthal, Erich Fromm, rifiutano tuttavia di far ritorno in Germania. Adorno riceve la cattedra di sociologia e filosofia. Nel corso degli anni sessanta pubblica una serie di monografie filosofiche e musicali e i tre volumi di \"Note sulla letteratura\". Nel 1966 pubblica \"Dialettica negativa\". Nel 1969 si rivolge alla polizia perch\u00e9 sgombri un'occupazione nei locali dell'Istituto per la ricerca sociale, di cui \u00e8 direttore. Per tutto il semestre le lezioni sono interrotte da occupazioni e disordini. Il 6 agosto, durante un viaggio in Svizzera, Adorno muore a Visp per un attacco cardiaco.\nLa critica della societ\u00e0.\nCome Max Horkheimer e Herbert Marcuse, Adorno ha condotto una rigorosa critica della societ\u00e0 borghese su basi hegeliane e marxiste, tenendo ampiamente conto degli apporti forniti dalla psicoanalisi freudiana. A suo avviso, con il passaggio al capitalismo monopolistico (o ai sistemi collettivistici socialisti), le relazioni interumane si riducono a pura apparenza; la vita individuale diviene pura funzione delle forze oggettive che governano la societ\u00e0 di massa; la sfera individuale si riduce all'ambito fittizio del consumo. In tale radicale condizione, la produzione dell'alienazione si manifesta in quanto struttura e sovrastruttura risultano intrecciate in una connessione di accecamento sociale. La condizione umana, mediata dall'ideologia in questo sistema sociale diviene quella dell'alienazione individuale e della disumanizzazione dei rapporti sociali. La cultura si riduce a \"industria culturale\" - una categoria \"inventata\" da Adorno e Horkheimer nel libro \"La dialettica dell'illuminismo\" -, la scienza \u00e8 asservita al profitto, diventa cio\u00e8 strumento di dominio sulle cose e sugli uomini. Di qui la critica condotta al neopositivismo come filosofia dell'asservimento della cultura alla tecnica e all'affermazione della filosofia come pensiero dialettico, che lo conducono a una interpretazione del marxismo in chiave anti-idealistica e anti-teleologica.\nLa musicologia.\nPianista provetto, Adorno fu anche compositore e allievo di Alban Berg a Vienna. Oltre alla famosa \"Filosofia della musica moderna\", in cui contrappone dialetticamente Sch\u00f6nberg a Stravinskij, sono presenti nella sua produzione critica monografie su Wagner, Mahler e Alban Berg stesso.\nDurante gli anni passati in America ebbe la possibilit\u00e0 di collaborare alle sezioni musicali del grande romanzo di Thomas Mann \"Doctor Faustus\", le cui musiche sono per molti versi vere e proprie composizioni adorniane, come interamente tratte da saggi musicologici adorniani sono le lezioni, nel romanzo attribuite al musicologo balbuziente Kretschmar.\nLa fortuna.\nNegli anni sessanta del secolo scorso si ebbe una riscoperta di opere di Adorno come \"Minima Moralia\" del 1951, \"Dialettica dell'illuminismo\" (1947) o \"Dialettica negativa\" (1966) legata soprattutto al fatto che da esse trasse ispirazione parte della \"nuova sinistra\", soprattutto in Germania e negli Stati Uniti; ma opere come \"Filosofia della Musica Moderna\" (1949) e \"La personalit\u00e0 autoritaria\" (1950) sono da anni tra i capisaldi della musicologia e della sociologia. Studi sulla sua filosofia vengono tuttora pubblicati regolarmente.\nDialettica negativa.\nStruttura del testo.\nParte prima. \"Rapporto con l'ontologia\"\nParte seconda. Dialettica negativa. \"Concetto e categorie\"\nParte terza. \"Modelli\"\nContenuto.\nLa prima parte dell'opera (\"Rapporto con l'ontologia\") \u00e8 dedicata alla discussione della filosofia di Heidegger; la seconda parte (\"Dialettica negativa. Concetto e categorie\") propone la visione adorniana della dialettica in un serrato confronto con Hegel; la terza parte (\"Modelli\") consiste soprattutto in una discussione delle posizioni di Kant e di Hegel e del concetto di metafisica.\nMentre in \"Dialettica dell'illuminismo\" Adorno sostiene la difesa dell'individuo contro il totalitarismo del sistema sociale, in \"Dialettica negativa\" la critica si sposta sul piano logico, nella difesa del particolare contro l'universale."}
{"id": "62275", "revid": "26630", "url": "https://it.wikipedia.org/wiki?curid=62275", "title": "Lamborghini", "text": "Automobili Lamborghini \u00e8 un'azienda italiana produttrice di automobili, fondata il 7 maggio 1963 da Ferruccio Lamborghini, gi\u00e0 fondatore della Lamborghini Trattori. La sede e l'unico stabilimento produttivo sono da sempre situati a Sant'Agata Bolognese, dove lavorano oltre 1.400 dipendenti. L'azienda, a partire dal 1998, \u00e8 interamente posseduta dalla tedesca Audi.\nStoria.\nBench\u00e9 sia prosaicamente frutto di un progetto imprenditoriale iniziato tempo prima, la fondazione della Lamborghini viene tradizionalmente ricondotta ad una lite, realmente accaduta, fra Enzo Ferrari e Ferruccio Lamborghini. Quest'ultimo, gi\u00e0 affermato industriale che costruiva trattori, caldaie e condizionatori, possedeva una Ferrari 250 GT della quale non era pienamente soddisfatto. Si rivolse al Commendatore in persona per lamentare il cattivo funzionamento della trasmissione e dispensargli consigli, ma Ferrari, orgogliosamente stizzito che il cliente volesse insegnargli il mestiere, gli disse: \u201cChe vuol saperne di auto lei che guida trattori?\u201d Per tutta risposta Lamborghini decise di avviare in proprio la costruzione di un'automobile che fosse \u201cperfetta anche se non particolarmente rivoluzionaria\u201d. La Lamborghini automobili fu fondata il 7 maggio 1963 e aveva sede in uno stabilimento appositamente costruito a Sant'Agata Bolognese. Il titolare, che disponeva di ingenti risorse finanziarie, si circond\u00f2 immediatamente di ingegneri e tecnici molto capaci: Giotto Bizzarrini progett\u00f2 il motore, Gian Paolo Dallara e Paolo Stanzani il telaio, e Franco Scaglione disegn\u00f2 la linea. La 350 GTV non riscosse molto successo a causa dello stile troppo avveniristico e rimase un esemplare unico. Il progetto venne quindi affidato alla carrozzeria milanese Touring che, pur rispettando le quote caratteristiche iniziali, cre\u00f2 un disegno pi\u00f9 classico e sobrio. La nuova auto, chiamata 350 GT, era una granturismo a due posti veloce ed elegante (secondo i canoni dettati da Ferruccio) e fu la prima auto costruita in serie dalla Lamborghini. Ebbe un discreto successo di vendite e fu seguita dalla 400 GT (che giov\u00f2 di un aumento di cilindrata) e dalla 400 GT 2+2, entrambe presentate nel 1966.\n1965-1972: Un rapido successo.\nNel frattempo Dallara e Stanzani (Bizzarrini aveva lasciato l'azienda dopo poco per contrasti con il titolare) svilupparono un progetto parallelo che vide la luce proprio quello stesso anno: la Miura. Questa esuberante automobile a motore posteriore (fra le prime al mondo) era paradossalmente l'esatto contrario di ci\u00f2 che Lamborghini aveva chiesto ai suoi progettisti: stupefacente, ma tutto fuorch\u00e9 esente da difetti. Ebbe un successo straordinario, sia di critica che di vendite, tanto che, nelle sue varianti, rimase in produzione fino al 1973. La Miura fu anche l'auto che inaugur\u00f2 il lungo sodalizio con lo stilista Bertone (e in particolar modo con il suo designer, Marcello Gandini), cui la Lamborghini si affid\u00f2 dopo la chiusura della Touring. Un ruolo rilevante ebbe anche il neozelandese Bob Wallace, il cui contributo si riveler\u00e0 decisivo nello sviluppo di alcuni dei modelli pi\u00f9 rappresentativi della casa. Wallace era entrato subito alla Lamborghini come assistente alla produzione ma divenne ben presto collaudatore capo e responsabile dello sviluppo su strada. La casa infatti non ha mai avuto un circuito di prova e i test si sono sempre svolti sulle strade pubbliche.\nIntanto, la linea di automobili di gusto classico della Lamborghini continu\u00f2 e nello stesso anno, il 1968, furono presentate sia la sostituta della 400 GT, la Islero (che ne ammodernava le linee ma ne seguiva l'impostazione generale) che la Espada, una grande coup\u00e9 sportiva a quattro comodi posti la cui filosofia era gi\u00e0 stata prefigurata dal prototipo Marzal. Dopo pochi anni dalla fondazione la Lamborghini poteva gi\u00e0 contare su un'intera gamma di automobili sportive (anche se praticamente era disponibile un solo motore), ma la sorte dell'azienda era per lo pi\u00f9 nelle mani della Miura che monopolizzava le vendite: nel '68 ne vennero vendute 187, contro appena 37 Espada e pochissime Islero. Il 1969 vide l'abbandono di Dallara, trasferitosi alla DeTomaso per dedicarsi alle auto da competizione.\nMentre le vendite della Espada miglioravano e quelle della Miura prosperavano, nel 1970 la deludente Islero fu sostituita con la Jarama, un'altra coup\u00e9 2+2 che con la sua spigolosa linea fastback cambiava completamente registro rispetto alla sua antesignana. Sempre nel 1970 venne anche presentata la Urraco, che montava posteriormente un motore V8 di soli 2,5 litri di cilindrata (il primo motore nuovo dopo il V12 che, nelle sue varie evoluzioni, aveva fino ad allora equipaggiato tutte le Lamborghini). La Urraco rappresent\u00f2 il tentativo di espandersi verso un'area di mercato meno esclusiva e di aumentare cos\u00ec le modeste quote produttive consentite da auto cos\u00ec costose. L'anno successivo venne presentata la vettura destinata a sostituire la Miura: si chiamava Countach e la sua linea, ancor pi\u00f9 estrema e radicale, era anch'essa opera di Gandini. La Countach per\u00f2, complice anche il protrarsi dei risultati soddisfacenti della Miura, non entr\u00f2 in commercio prima del '74. Fu la prima Lamborghini costruita senza il suo fondatore.\n1972-1980: gli svizzeri e la crisi.\nFerruccio Lamborghini abbandon\u00f2 improvvisamente la sua azienda nel 1972, cedendo la maggioranza delle azioni all'imprenditore svizzero Georges-Henri Rossetti, per poi vendere il restante pacchetto a Ren\u00e9 Leimer nel 1973. La ragione di una decisione cos\u00ec inattesa era la necessit\u00e0 di reperire fondi per la fabbrica di trattori in difficolt\u00e0, ma fu probabilmente da ricercarsi anche nel malumore che Lamborghini provava nei confronti delle agitazioni sindacali che gi\u00e0 da tempo erano diffuse in gran parte delle fabbriche italiane. Tali rivendicazioni, oltre a rallentare la produzione e a ripercuotersi sulla qualit\u00e0 dei prodotti, avevano plausibilmente minato l'entusiasmo imprenditoriale di Lamborghini. Nel giro di pochi anni infatti egli cedette anche le altre sue attivit\u00e0 e si ritir\u00f2 a vita privata.\nIl cambio di gestione corrispose alle prime serie difficolt\u00e0 economiche, determinate da una somma di cause: l'uscita di scena della Miura quando la Countach non era pronta, la crisi petrolifera del 1973 che mise al bando le automobili sportive e infine la propriet\u00e0 svizzera che era spesso assente e poco risoluta. La gestione dell'azienda era affidata ad Ubaldo Sgarzi quale direttore commerciale. La scarsit\u00e0 di fondi caus\u00f2 il mancato finanziamento di progetti interessanti come la Bravo che avrebbero potuto rilanciare le vendite. Cos\u00ec nel '74 anche Stanzani e Wallace lasciarono la Lamborghini. Seguirono anni difficili, con una gamma ormai obsoleta e scarsamente sviluppata e la sola apprezzatissima Countach a sostenere economicamente le sorti della fabbrica. Solo nel 1976 venne introdotta la prima convertibile di serie della Lamborghini, la Silhouette, che adottava la meccanica della Urraco.\nA risollevare le sorti dell'azienda sembr\u00f2 arrivare un vantaggioso accordo per costruire 800 esemplari della coup\u00e9 sportiva M1 (equivalenti a oltre 3 anni della normale produzione) per conto della BMW, che avrebbe fornito i motori, ma l'azienda bolognese in grave deficit non fu in grado di rispettare le consegne e l'intesa venne rescissa. Poco dopo un altro progetto di importanti dimensioni, per quanto poco affine ai cromosomi del marchio, fu proposto alla Lamborghini: un fuoristrada destinato all'esercito americano. Sfortunatamente anche questa opzione sfum\u00f2 poich\u00e9 il prototipo Lamborghini, il Cheetah, fu scartato in favore del suo concorrente: l'Humvee. La perdita della commessa fu un altro duro colpo per le finanze della casa, sempre pi\u00f9 a corto di liquidit\u00e0 e ormai sull'orlo della bancarotta. Sembr\u00f2 esserci un interesse di Walter Wolf, miliardario canadese che aveva contribuito allo sviluppo della Countach, ma non si concretizz\u00f2. Nell'agosto del 1978 il tribunale di Bologna pose l'azienda in amministrazione controllata per evitarne il fallimento.\nNel 1979, al fine di alleviare la cassa integrazione, l'azienda sigl\u00f2 un contratto con la FIAT per montare l'allestimento interno di 5000 \"127 Rustica\", prodotte in Brasile e destinate al mercato europeo. L'accordo caus\u00f2 un'aspra vertenza sindacale, volta a bloccare le produzioni estere della FIAT, coinvolgendo anche la FULP (Federazione unitaria lavoratori portuali) che imped\u00ec al cargo \"Dora Baltea\" della Grimaldi di scaricare le autovetture nel porto di Livorno. La FIAT fu costretta a dirottare la nave nel porto di Marsiglia per sbarcare il carico.\n1981-1987: i fratelli Mimran.\nNon trovandosi un acquirente, il 28 febbraio 1980 la Lamborghini venne messa in liquidazione. Per rilevarla pervenne anche una proposta ufficiosa di 3,5 miliardi di lire dal suo fondatore, Ferruccio Lamborghini, ma il tribunale di Bologna accett\u00f2 l'offerta di 3,85 miliardi dei fratelli francesi Patrick e Jean-Claude Mimran, giovanissimi imprenditori dello zucchero. Il 23 maggio 1981 fu formalizzata la cessione dell'attivit\u00e0 che assunse il nome di \u201cNuova Automobili Lamborghini\u201d. Il rinnovamento fu importante. L'attivit\u00e0 della fabbrica riprese a pieno ritmo con l'arrivo dei capitali necessari. Emil Novaro fu nominato amministratore e Giulio Alfieri direttore tecnico. Sgarzi fu mantenuto alla direzione commerciale.\nRicominci\u00f2 il lavoro di sviluppo sulla sempre richiestissima Countach, che non sembrava sentire il peso degli anni. La Silhouette fu sostituita con la sua evoluzione, la Jalpa. Per non sprecare l'esperienza fatta con la Cheetah si decise di sviluppare lo LM002, un fuoristrada a uso civile derivato da quel progetto. Ma l'innovazione maggiore dei primi anni '80 fu la riprogettazione e l'adozione delle quattro valvole per cilindro sul motore a 12 cilindri che, aggiornamenti e aumenti di cilindrata a parte, era ancora quello disegnato da Bizzarrini vent'anni prima.\nAlfieri disegn\u00f2 anche un motore marino da sette litri che ottenne grandi successi nelle competizioni nautiche.\nNel 1986 fu prodotta una motocicletta in sei esemplari, ma il progetto iniziale prevedeva la produzione di 50 moto.\nNell'\u201985 Alfieri fu sostituito dal suo vice Luigi Marmiroli, che nel 1987, in un reparto appositamente allestito nel quale lavorava anche un giovanissimo Horacio Pagani, costru\u00ec il prototipo Countach Evoluzione, prima esperienza di rilievo della Lamborghini nel campo dei materiali compositi. La gamma, comprendente Countach, LM002 e Jalpa, si era ritagliata buone quote di mercato e l'azienda godeva di ottima salute.\n1987-1994: l'era Chrysler.\nPoi, senza preavviso, nell'aprile del 1987 i fratelli Mimran vendettero la Lamborghini al colosso americano Chrysler. Il cambio di gestione fu improvviso quanto quello che coinvolse il fondatore e il duo Rossetti/Leimer e altrettanto inspiegabile, visti i risultati raggiunti dai fratelli francesi. La notizia fu inizialmente accolta con entusiasmo e diede ulteriore impulso all'azienda, ma ben presto ci si rese conto che c'erano notevoli problemi a far combaciare le filosofie aziendali dei due marchi. Il primo risultato della collaborazione fu infatti la Portofino, una grande berlina quattro porte interamente progettata negli Stati Uniti e che della Lamborghini aveva solo telaio e motore (derivati dalla Jalpa) e il toro stampato sul cofano, ma incorniciato dal pentagono della Chrysler anzich\u00e9 dal canonico scudetto. La Chrysler scart\u00f2 il progetto P140 che avrebbe dovuto sostituire la Jalpa (e che avrebbe dovuto portare al debutto il nuovo V10 progettato da Marmiroli). Bocciata fu anche la Genesis proposta da Bertone, una monovolume ad altissime prestazioni troppo in anticipo sui tempi.\nLa dirigenza americana fece proseguire invece il programma per dare un erede alla Countach che, bench\u00e9 ancora attuale, ormai era sul mercato da quasi quindici anni, ma fece anche trasferire gli studi tecnici e di stile oltreoceano, cosa che rallent\u00f2 sensibilmente i lavori. La nuova vettura avrebbe dovuto essere pronta per l'anniversario della fondazione e invece la ricorrenza fu festeggiata con un'altra variazione della Countach, battezzata appunto 25\u00b0 Anniversary. Invece di deludere i clienti, la coup\u00e9 si rivel\u00f2 ancora vincente: 658 esemplari in soli due anni ne fecero la versione di maggior successo di un'auto rimasta sul mercato per ben diciassette anni. La Diablo progettata da Marmiroli e disegnata ancora da Gandini (che non lavorava pi\u00f9 per Bertone) fu finalmente presentata nel 1990. Con la fine della produzione della LM002 nel '92, la Diablo rimase l'unico modello nel listino Lamborghini e fu affiancata nel 1993 dalla versione VT (la prima supercar Lamborghini a trazione integrale).\n1994-1998: propriet\u00e0 indonesiana.\nIl 21 gennaio 1994 la Chrysler annunci\u00f2 inaspettatamente la cessione dell'azienda per 40 milioni di dollari e Lamborghini cambi\u00f2 proprietario per la quarta volta. L'acquirente era la Megatech, una societ\u00e0 con sede legale alle isole Bermuda estranea all'industria automobilistica. La Megatech era una divisione di Sedtco Ltd, gruppo indonesiano amministrato da Setiawan Djody, popolare cantante e uomo d'affari, e da Tommy Suharto, figlio dell'allora presidente dell'arcipelago asiatico. Sgarzi rassegn\u00f2 le dimissioni dopo quasi trent'anni. Il presidente Tim Adams (l'ultimo avvicendatosi nell'era Chrysler) fu sostituito da Indrajit Sardjono prima e poi da Michael J. Kimberley, ex dirigente Jaguar e Lotus. I nuovi proprietari si dimostrarono aridi di investimenti e inesperti su come condurre una fabbrica di auto sportive. Il loro interesse si concentr\u00f2 principalmente sul risanamento finanziario a scapito dell'implementazione del prodotto. Lo sviluppo si concentr\u00f2 sull'unico modello disponibile, del quale vennero declinate numerose versioni, la pi\u00f9 importante delle quali fu la Diablo Roadster nel 1995. Un'altra proposta per un'auto d'accesso con motore V10 arriv\u00f2 dalla Italdesign di Giorgetto Giugiaro, la Cal\u00e0, ma il progetto non fu avallato. I motori a dodici cilindri bolognesi furono impiegati sulle nuove auto della Vector Motors, della quale Djodi deteneva il 35%.\nNel 1995 la societ\u00e0 venne ristrutturata all'interno del gruppo e la propriet\u00e0 pass\u00f2 alla V'Power Corporation per il 60% e alla malese MyCom Bhd per il restante 40%. Intanto le vendite avevano subito una lenta ma costante flessione: se nel 1994 furono vendute 248 vetture, l'anno successivo furono quaranta in meno. Marmiroli e Munari si dimisero. Fu nominato un nuovo presidente, Vittorio Di Capua. Alla direzione tecnica fu assunto Massimo Ceccarani, che per accelerare i lavori decise di sviluppare la nuova auto sulla base meccanica della Diablo. Ma le contrapposizioni e la mancanza di sinergie fra la dirigenza indonesiana e la struttura italiana era tale che furono sviluppati due progetti differenti (con conseguente aumento dei costi) per progettare la nuova vettura. Entrambi furono scartati.\n1998-oggi: Lamborghini con Audi.\nNel 1998 la Lamborghini fu acquisita dall'Audi, costruttore sufficientemente esperto e solido da garantire alla casa bolognese un piano industriale adeguato; l'anno dopo, anche Di Capua si dimise e fu sostituito da Giuseppe Greco. Quest'ultimo, gi\u00e0 durante i colloqui con il Presidente Audi ing. Paefgen prima d'essere assunto, prospett\u00f2 alla nuova propriet\u00e0 la necessit\u00e0 d'affiancare un secondo modello alla gamma Lamborghini, che permettesse di competere in una fascia di mercato pi\u00f9 interessante dal punto di vista quantitativo. La nuova proposta Lamborghini avrebbe dovuto offrire qualcosa in pi\u00f9 sotto il profilo della tecnica e delle prestazioni: quindi si individu\u00f2 nel motore V10 l'elemento caratteristico principale del modello. Il nuovo piano prodotto prevedeva il completamento della fase di sviluppo dell'ammiraglia V12, che, ripartita da nuove basi all'arrivo della nuova propriet\u00e0, fu presentata al salone dell'auto di Francoforte nel 2001 con il nome Murci\u00e9lago. Nel 2003 fu nominato presidente W. Mischke, ex direttore tecnico Audi, mentre Greco restava AD e Vice Presidente.. In quell'anno fu presentata la Gallardo, nuova \u201cpiccola\u201d con motore V10. Prodotta fino al 2013 in oltre 35 versioni (coup\u00e9 e spider, a due o quattro ruote motrici, con motori da 5 o 5,2 litri) e 14.022 esemplari, la Gallardo divenne la Lamborghini di maggior successo di sempre.\nNel 2004 Werner Mischke fu rimpiazzato da Stephan Winkelmann. Fin dalla definizione della Murci\u00e9lago, ad eccezione della Gallardo (disegnata da Giugiaro), i disegni delle vetture vengono fatti internamente dalla Lamborghini Centro Stile, a capo della quale si sono alternati famosi designer internazionali: Luc Donckerwolke, Walter De Silva, Manfred Fitzgerald e Filippo Perini. Dal 2006 la produzione di serie \u00e8 stata integrata con modelli esclusivi a tiratura limitata come la Revent\u00f3n e la Veneno. Nel 2010 fin\u00ec la produzione della Murci\u00e9lago, rimpiazzata con la Aventador. Per festeggiare il cinquantenario della casa fu presentata la showcar monoposto Egoista. Nel 2013 infine usc\u00ec dalla catena di montaggio l'ultima Gallardo, sostituita con la Hurac\u00e1n.\nDal 15 marzo 2016 nuovo presidente e amministratore delegato \u00e8 Stefano Domenicali, gi\u00e0 direttore sportivo della scuderia Ferrari).\nA settembre 2020 l'azienda ha annunciato che Stefano Domenicali lascer\u00e0 la guida della Casa del Toro a partire da gennaio 2021 per assumere l'incarico di Presidente e CEO del World Motorsport Council della FIA, titolare della Formula 1. A seguito sua uscita, il 1\u00ba dicembre 2020 Stephan Winkelmann torna ad assumere i ruoli di Presidente e Amministratore Delegato di Lamborghini Automobili.\nIl marchio.\nIl toro alla carica incorniciato da uno scudetto fu scelto come emblema da Ferruccio Lamborghini poich\u00e9 era il suo segno zodiacale. Dopo i primi modelli con denominazione alfanumerica in voga all'epoca, anche la nomenclatura delle auto si ispir\u00f2 al mondo della tauromachia: il nome Miura venne preso dalla razza di tori da corrida di Don Eduardo Miura Fernandez, di cui Lamborghini visit\u00f2 anche l'allevamento a Siviglia. Islero era il nome del toro (di razza Miura) che uccise il famoso torero Manolete nel 1947. Espada \u00e8 la traduzione spagnola di spada, l'arma usata per infliggere il colpo fatale ai tori. Jarama faceva riferimento alla storica regione spagnola in cui la tauromachia era particolarmente diffusa. Anche Urraco era una prestigiosa razza taurina. Diablo era il nome del feroce animale del duca di Veragua che affront\u00f2 un'epica corrida con \"El Chicorro\" a Madrid nel 1869. Murci\u00e9lago era il leggendario toro la cui vita fu risparmiata da \"El Lagartijo\" nel 1879; Gallardo prende il nome da una delle cinque caste ancestrali delle razze da corrida spagnole. Revent\u00f3n, il toro che ha sconfitto il giovane torero messicano F\u00e9lix Guzm\u00e1n nel 1943. Estoque, \u00e8 ispirato dall\"estoc \"(stocco), la spada usata tradizionalmente dai matador. Aventador, infine, era il nome del toro che nel 1993 a Saragozza vinse il Trofeo de la Pe\u00f1a La Madro\u00f1era, per \"l'incredibile coraggio nel corso del combattimento\".\nLe eccezioni a questa tradizione furono poche ma significative: non in riferimento ad un toro, ma per \"contacc\" (), un'esclamazione di stupore del dialetto piemontese. LM002 (acronimo Lamborghini Militare) e Silhouette (dal nome della famosa categoria da competizione del tempo) sono altri esempi della breve rottura della tradizione.\nSe la Miura fu il primo grande successo della Lamborghini, fu la futuristica Countach ad introdurre la linea a cuneo, tesa e spigolosa, a volume unico. Il suo profilo senza soluzione di continuit\u00e0 fra cofano anteriore e parabrezza, con l'abitacolo fortemente sbalzato in avanti, caratterizz\u00f2 tutte le Lamborghini sportive da allora in poi. Sempre sulla Countach fecero la comparsa iconiche porte ad apertura parallela a forbice, anch'esse presenti in tutte le future ammiraglie. Questo sistema \u00e8 talmente caratteristico che negli Stati Uniti vengono comunemente chiamate \"Lamborghini style doors\". E fu ancora la Countach a proporre per prima su una vettura stradale gli ampi e vistosi alettoni posteriori, allora pi\u00f9 estetici che funzionali. Un altro elemento di riconoscibilit\u00e0 furono le ruote lenticolari a cinque fori, il cui stile comparve sul prototipo Bravo nel '74 e fu dismesso solo a met\u00e0 degli anni duemila.\nAttivit\u00e0 sportiva.\nContrariamente a gran parte dei costruttori da auto sportive, per i quali le competizioni rappresentano un ottimo veicolo promozionale, per lungo tempo la Lamborghini Automobili non partecip\u00f2 direttamente a nessuna manifestazione sportiva; tale scelta fu determinata tanto dagli ingenti costi richiesti per queste attivit\u00e0 quanto da una precisa visione imprenditoriale del suo fondatore Ferruccio Lamborghini, per il quale le corse non erano consone all'immagine di automobili pratiche e confortevoli, bench\u00e9 velocissime, che intendeva costruire. Ci\u00f2 in aperto contrasto con alcune delle figure chiave dell'azienda. La Miura era stata creata con le caratteristiche di un'auto da competizione, Dallara lasci\u00f2 la casa proprio per seguire l'offerta di DeTomaso di dirigere la sua nuova squadra Formula Uno e Wallace, infine, lavor\u00f2 alacremente su versioni speciali (Miura Jota, Jarama Rally ed Urraco Rally) con l'intento, mai realizzato, di farle correre.\nDi fatto, per oltre vent'anni le uniche occasioni di vedere le auto bolognesi in circuito si dovettero all'iniziativa personale dei clienti della Lamborghini i quali gareggiavano privatamente con le loro auto personali regolarmente acquistate: fra questi si possono ricordare Gerhard Mitter, Marcello Gallo e soprattutto il francese Paul Rilly. La Islero del pilota francese fu la prima Lamborghini iscritta e qualificata, nel 1973, alla celebre 24 ore di Le Mans, ma non corse a causa di un singolare episodio. Nelle prove Rilly non ottenne un tempo sufficiente alla qualificazione, ma venne riammesso alla gara a causa della defezione di alcuni piloti che l'avevano preceduto. Sfortunatamente, la notizia arriv\u00f2 quando Rilly aveva gi\u00e0 abbandonato il circuito e trovandosi in viaggio non fu possibile comunicargliela.\nRaid e Gruppo C.\nLe prime iniziative ufficiali della Lamborghini nel settore agonistico risalgono solo al 1985, con la nomina di Marmiroli a direttore tecnico. L'ingegnere volle con s\u00e9 Daniele Audetto, in passato direttore sportivo della scuderia Ferrari. Al rallista Sandro Munari fu invece dato il compito di sviluppare e pilotare una versione speciale della LM002 per partecipare alla Parigi Dakar, ma disput\u00f2 solo il Rally dei Faraoni. Alla Portman, concessionaria britannica della Lamborghini, fu affidata la costruzione di una vettura di Gruppo C per Le Mans e il mondiale prototipi del 1986. La Countach QVX, motorizzata col V12 della casa e condotta da Tiff Needell e Mauro Baldi, partecip\u00f2 solo alla 500\u00a0km di Kyalami, dopo di che il programma fu soppresso per la carenza di fondi necessari allo sviluppo. L'esperienza nel Gruppo C fu ripresa cinque anni dopo quando alla Konrad KM-011 vennero forniti motori 3,5 litri e supporto ufficiale, ma anche in questo caso il progetto fu annullato dopo sole quattro gare per la scarsit\u00e0 di finanziamenti riservatigli e per l'ormai prossima soppressione del mondiale Endurance.\nFormula Uno.\nCon l'avvento della Chrysler fu varato un programma per la partecipazione al mondiale di Formula Uno. Allo scopo venne fondata a Modena una divisione separata, la Lamborghini Engineering, con Audetto alla presidenza e Mauro Forghieri alla direzione tecnica. Si opt\u00f2 per la costruzione di un motore V12, chiamato LE3512, da fornire a squadre con maggiore esperienza. Nel 1989 equipaggi\u00f2 le auto del Team Larrousse, guidate da Philippe Alliot e Yannick Dalmas (poi sostituito durante l'anno da Michele Alboreto), mentre nel '90 fu fornito anche alla Lotus per le vetture di Derek Warwick e Martin Donnelly.\nQuell'anno termin\u00f2 con la Larrousse al sesto posto nel campionato costruttori e arriv\u00f2 anche il primo podio per il motore Lamborghini, con Aguri Suzuki terzo in Giappone. Nel '91, con Lotus e Larrousse in piena crisi e costrette a rinunciare, i motori Lamborghini furono forniti alle Ligier di \u00c9rik Comas e Thierry Boutsen, ma i risultati furono deludenti. In pista scese anche la prima Formula Uno interamente costruita dalla Lamborghini, la Lambo 291. Per portarla in gara fu anche fondata un'apposita squadra corse, denominata Modena Team. Le vetture pilotate da Nicola Larini ed Eric van de Poele non ottennero punti e il progetto fu chiuso a fine stagione a causa della scarsit\u00e0 di finanziamenti.\nL'anno successivo i motori furono nuovamente forniti alla Larrousse e alla italiana Minardi che complessivamente ottennero due punti durante la stagione e nel '93 alla sola squadra francese che ne guadagn\u00f2 tre. Nel corso di quell'anno il motore venne provato sulle McLaren di Senna e H\u00e4kkinen e i risultati soddisfacenti portarono ad un'intesa preliminare per la stagione successiva, ma la scuderia inglese tronc\u00f2 unilateralmente l'accordo con un improvviso ripensamento. La Lamborghini lament\u00f2 di aver sostenuto da sola tutte le spese per aggiornare il motore e per adattarlo alla monoposto britannica. La delusione per il mancato accordo, insieme ai risultati non eccezionali fin l\u00ec raggiunti, fu probabilmente la causa del ritiro della Lamborghini a fine 1993.\nMotonautica.\nUno dei primi progetti curati da Marmiroli era un motore V12 da 7 litri destinato ad equipaggiare la Countach e che era anche stato testato su una possibile evoluzione del fuoristrada LM002 (il prototipo fu chiamato LM004). Questo motore non fu mai utilizzato su auto di produzione ma ne venne ricavato, tramite l'aumento di cilindrata a 8.200 cc, un potente propulsore marino che venne montato su motoscafi offshore di classe C1. Con questo motore, Il 25 novembre 1994 Norberto Ferretti e Luca Ferrari conquistarono il primo titolo mondiale per la casa bolognese. In seguito le imbarcazioni motorizzate Lamborghini vinsero altri nove campionati mondiali, dal 1997 al 1999 e dal 2001 al 2006.\nTrofei monomarca e campionati Gran Turismo.\nNel 1996 debutt\u00f2 il primo trofeo riservato alla Diablo SV-R, versione da competizione della vettura bolognese sviluppata in pista da Munari, Luigi Moccia e il francese Jean-Luc Ch\u00e9reau. L'organizzazione del Diablo Supertrofeo fu affidata a St\u00e9phan Ratel, ideatore del campionato BPR e del mondiale FIA GT. Nei tre anni successivi l'evento fu disputato utilizzando la nuova Diablo 6.0 GTR.\nAnche con la gestione Audi l'impegno nelle competizioni venne dedicato alle derivate di serie, che richiedono investimenti minori, fidelizzano la clientela e generano utili (poich\u00e9 le auto vengono vendute a squadre o piloti). Venne creata un'apposita struttura in Baviera, la Reiter Engineering, che col supporto della casa madre e di Audi Sport trasformava le auto di serie in vetture da competizione. Primo frutto di questo programma fu la Murci\u00e9lago R-GT, omologata nella classe GT1 dei campionati FIA GT, Le Mans Series, Japan Super GT ed American Le Mans Series.\nNel 2006 la R-GT del team All-Inkl.com Racing pilotata da Christophe Bouchut e Stefan M\u00fccke trionf\u00f2 a Zhuhai nel campionato FIA GT, ottenendo, 43 anni dopo la sua fondazione, la prima storica vittoria di una Lamborghini in una gara di campionato mondiale. Per la classi GT2 e GT3 la Reiter Engineering ha sviluppato a partire dal 2006 le versioni della Gallardo da competizione LP520 GT3, LP560 GT3, LP560 GT2, LP600, LP600+, LP560 GT3 FL2 e LP600+ FL2 oltre al kit di aggiornamento LP520 GT3 \u201cEvo\u201d. Tutte le auto assemblate dalla Reiter Engineering sono a sola trazione posteriore per esigenze regolamentari.\nNel 2009 venne ripristinato il trofeo monomarca, stavolta riservato alla Gallardo LP560-4 a trazione integrale. Dopo varie evoluzioni, attualmente (2014) la formula prevede tre divisioni continentali (Europa, America e Asia) e la finale mondiale. Il 14 agosto 2014 \u00e8 stata presentata al Monterey Car Week la nuova Huracan LP620-2 Supertrofeo, direttamente sviluppata internamente dalla casa in collaborazione con la Dallara Engineering per sostituire la Gallardo. Si tratta della prima Lamborghini destinata al trofeo monomarca con la sola trazione posteriore, quindi gi\u00e0 predisposta per l'omologazione FIA.\nAssetto societario e risultati commerciali.\nStruttura.\nDal 1\u00ba luglio 2011 Automobili Lamborghini Spa, Lamborghini AntiMarca Spa e STAR Design Srl sono state fuse in Automobili Lamborghini Holding Spa, a sua volta rinominata in Automobili Lamborghini Spa, interamente controllata da AUDI AG. Alla Automobili Lamborghini SpA appartengono quattro principali sussidiarie: Ducati Motor Holding Spa, Italdesign Giugiaro Spa, MML Spa (Motori Marini Lamborghini) e Volkswagen Group Italia SpA (ex Autogerma SpA).\nDalla sua fondazione fino al 2002, prima del lancio della Gallardo, la Lamborghini produceva mediamente 300 veicoli all'anno; dal 2004 in poi la media di vetture costruite \u00e8 stata superiore a 1.800 unit\u00e0. Durante la crisi mondiale del 2008 le vendite subirono flessioni prossime al 50%, per poi risalire ai livelli precedenti solo nel 2012. Nel 2014 le vendite della Lamborghini sono equamente distribuite fra Europa, Medio oriente e Africa (34%), America (36%); Asia e Oceania (30%). Della Aventador sono stati venduti 447 esemplari nel 2011, 976 nel 2012 e 1.113 nel 2013. Nel 2013 sono state complessivamente vendute 2.122 automobili, contro le 2.197 dell'anno precedente.\nNel 2019 sono state complessivamente vendute 8.205 automobili, contro le 6.571 del 2018. Nel 2020 sono state consegnate 7.430 auto (4.391 Urus, 2.193 Hurac\u00e1n, e 846 Aventador).\nUnit\u00e0 prodotte.\nPer vendite, i mercati pi\u00f9 importanti nel 2004 per le auto sportive Lamborghini erano gli Stati Uniti (41%), Germania (13%), Gran Bretagna (9%) e Giappone (8%). Prima del lancio della Gallardo nel 2003, Lamborghini produceva circa 400 veicoli all'anno; nel 2011 Lamborghini ha prodotto 1.711 veicoli.\nFonti:\nLicenze e musei.\nAutom\u00f3viles Lamborghini Latinoam\u00e9rica.\nAutom\u00f3viles Lamborghini Latinoam\u00e9rica S.A de CV (Lamborghini Automobiles of Latin America Public Limited Company) \u00e8 un distributore e produttore autorizzato di veicoli e prodotti a marchio Lamborghini in America Latina e Sud America.\nNel 1995, la societ\u00e0 indonesiana MegaTech, all'epoca proprietaria della Lamborghini, stipul\u00f2 accordi di distribuzione e licenza con l'uomo d'affari messicano Jorge Antonio Fernandez Garcia. Gli accordi conferiscono ad Autom\u00f3viles Lamborghini Latinoam\u00e9rica S.A de CV la distribuzione esclusiva di veicoli Lamborghini e prodotti di marca in America Latina e Sud America. In base agli accordi, Autom\u00f3viles Lamborghini \u00e8 anche autorizzata a produrre veicoli Lamborghini e commercializzarli in tutto il mondo con il marchio Lamborghini.\nAutom\u00f3viles Lamborghini ha prodotto due versioni rinnovate della Diablo chiamate Eros e Coatl. Nel 2015, Autom\u00f3viles Lamborghini ha trasferito i diritti di propriet\u00e0 intellettuale alla fondazione Coatl (camera di commercio n. 63393700) nei Paesi Bassi al fine di garantire questi diritti e renderli pi\u00f9 commerciabili. La societ\u00e0 ha annunciato la produzione di un motoscafo chiamato Lamborghini Glamour.\nMuseo Lamborghini.\nIl Museo Lamborghini \u00e8 un museo a due piani, attaccato al quartier generale Lamborghini e copre la storia delle auto Lamborghini e dei veicoli utilitari sportivi, in mostra con una variet\u00e0 di modelli moderni e vintage. Il museo utilizza mostre di automobili, motori e foto per fornire una storia e rivedere importanti pietre miliari della Lamborghini.\nMuseo Ferruccio Lamborghini.\nIl Museo Ferruccio Lamborghini incentrato su Ferruccio Lamborghini \u00e8 ubicato in una struttura di 800 metri quadrati, ospita diverse auto, prototipi industriali, oggetti personali e foto di famiglia dei primi anni di vita di Ferruccio."}
{"id": "62277", "revid": "122129780", "url": "https://it.wikipedia.org/wiki?curid=62277", "title": "Beleriand", "text": "Il Beleriand \u00e8 una regione di Arda, l'universo immaginario creato dallo scrittore inglese J. R. R. Tolkien. Era la regione nordoccidentale della Terra di Mezzo durante la Prima Era. In origine il nome era dato solo alle terre circostanti la Baia di Balar, ma in seguito il nome venne usato per indicare tutta la regione. L'elemento \"Beler\" / \"Balar\" si crede che si riferisca al Maia Oss\u00eb, che venne ad abitare spesso sulle coste di Balar.\nDescrizione.\nIl Beleriand era bagnato ad ovest e a sud dal Grande Mare Belegaer, a nord vi erano gli altopiani dello Hithlum, del Dorthonion e i colli di Himring, a est gli Ered Luin (Monti Azzurri) arrivavano vicini al mare. La terra del Nevrast a nordovest era considerata a volte parte del Beleriand.\nIl fiume Sirion, il pi\u00f9 importante corso d'acqua del Beleriand, scorreva da nord a sud, e divideva questa terra in Beleriand Occidentale e Beleriand Orientale. Da est a ovest era invece una serie di colli, conosciuta come Andram, la Lunga Muraglia. (Il fiume scompariva nella terra dopo le \"Paludi del Sirion\", e riemergeva sotto l'Andram alle \"Porte del Sirion\".) A est della Lunga Muraglia, si trovavano il Gelion e i suoi sei affluenti che scendevano dagli Ered Luin, in una zona conosciuta come Ossiriand o Terra dei Sette Fiumi. Il fiume Brithon e il Nenning erano i due minori fiumi, della terra occidentale del Falas.\nNell'anno 583 della Prima Era, il Beleriand fu in gran parte distrutto durante la Guerra d'Ira dei Valar contro Morgoth. Solo una piccola parte del Beleriand Orientale rimase, e fu nota come Lindon.\nMa, secondo una profezia, le tombe di T\u00farin Turambar e Morwen (detta la Pietra dello Sfortunato in ricordo di H\u00farin Thalion) rimasero (probabilmente per volere di Eru) nell'isola di Tol Morwen. Sulla stessa isola si trovava una pietra a ricordo di Nienor e il tumulo di Finduilas. Allo stesso modo una parte del Dorthonion divenne Tol Fuin, mentre il Colle di Himring, la roccaforte di Maedhros e Maglor, l'isola di Himling.\nEtimologia.\nIl Beleriand ebbe molti nomi diversi nelle scritture di Tolkien precedenti: Broceliand, Broseliand, Golodhinand, Nold\u00f3rinan, Geleriand, Bladorinand, Belaurien, Arsiriand, Lassiriand, Ossiriand (l'ultimo venne usato come nome di una regione del Beleriand)."}
{"id": "62278", "revid": "1008732", "url": "https://it.wikipedia.org/wiki?curid=62278", "title": "Singolarit\u00e0 nuda", "text": "Nella relativit\u00e0 generale, una singolarit\u00e0 nuda \u00e8 una singolarit\u00e0 gravitazionale priva di orizzonte degli eventi. Le singolarit\u00e0 all'interno dei buchi neri sono sempre circondate da un'area che non permette alla luce di sfuggire, e quindi non possono essere osservate direttamente. Una singolarit\u00e0 nuda, per contro, \u00e8 un punto dello spazio dove la densit\u00e0 \u00e8 infinita e che \u00e8 osservabile dall'esterno.\nL'esistenza teorica delle singolarit\u00e0 nude \u00e8 importante perch\u00e9 implicherebbe la possibilit\u00e0 di osservare il collasso di un oggetto fino a densit\u00e0 infinita.\nLe simulazioni al computer del collasso di un disco di polvere indicano che questi oggetti possono esistere, e quindi l'ipotesi di censura cosmica (che asserisce che le singolarit\u00e0 sono sempre nascoste) non regge.\nQuesto \u00e8, naturalmente, un esempio di difficolt\u00e0 matematica (divergenza all'infinito della densit\u00e0) che rivela un problema pi\u00f9 profondo nella nostra comprensione della fisica coinvolta nel processo. Una teoria praticabile della gravit\u00e0 quantistica sarebbe molto utile per risolvere problemi di questo tipo.\n\u00c8 stato calcolato che facendo scorrere una \"quantit\u00e0 considerevole\" di corrente elettrica attraverso la singolarit\u00e0 di un buco nero si causerebbe una sovrapposizione di orizzonti degli eventi, che cesserebbero quindi di esistere, formando una singolarit\u00e0 nuda. Questo quantitativo di corrente comporterebbe qualcosa come utilizzare tutti gli elettroni di ogni atomo del sistema solare. Ci\u00f2 \u00e8, naturalmente, del tutto impraticabile.\nRecentemente \u00e8 stato ipotizzato un esperimento che permetterebbe di rilevare, anche se in maniera indiretta, delle possibili singolarit\u00e0 nude con i pi\u00f9 sensibili strumenti oggi a disposizione della scienza."}
{"id": "62280", "revid": "2567", "url": "https://it.wikipedia.org/wiki?curid=62280", "title": "Fiume Sirion", "text": ""}
{"id": "62282", "revid": "834", "url": "https://it.wikipedia.org/wiki?curid=62282", "title": "Gwenneth Reinagle Sterry", "text": ""}
{"id": "62285", "revid": "125361514", "url": "https://it.wikipedia.org/wiki?curid=62285", "title": "Luigi Nono (compositore)", "text": "Oltre che nella musica, Nono fu impegnato come uomo politico. Utilizz\u00f2 spesso testi politici nei suoi lavori: \"Il canto sospeso\" (1955), che gli diede fama internazionale, \u00e8 basato su frammenti di lettere di condannati a morte della Resistenza europea; \"La fabbrica illuminata\" (1964), per soprano, coro e nastro magnetico, denuncia le pessime condizioni degli operai nelle fabbriche di quegli anni; \"Ricorda cosa ti hanno fatto in Auschwitz\" (1966), \u00e8 tratto dalle musiche di scena di un dramma di Peter Weiss ambientato nel campo di concentramento.\nMise in musica testi di poeti e scrittori celebri, come Giuseppe Ungaretti, Cesare Pavese, Federico Garc\u00eda Lorca, Pablo Neruda, Paul \u00c9luard.\nVita.\nPrimi anni.\nI genitori, Mario Nono e Maria Manetti, scelsero per lui lo stesso nome del nonno paterno, il pittore Luigi Nono, esponente della scuola veneziana dell'Ottocento. Studi\u00f2 al conservatorio della citt\u00e0 natale, dove si avvicin\u00f2 al serialismo. Fu allievo di Gian Francesco Malipiero, Bruno Maderna e Hermann Scherchen. Nel 1942, diciottenne, si iscrisse alla facolt\u00e0 di Giurisprudenza presso l'Universit\u00e0 di Padova, e consegu\u00ec la laurea nel 1947. Nel 1952 si iscrisse al Partito Comunista Italiano, divenendo in breve tempo uno degli amici pi\u00f9 intimi di Palmiro Togliatti.\nGli anni cinquanta e la Scuola di Darmstadt.\nDal 1950 al 1960 frequent\u00f2 i \"Ferienkurse f\u00fcr neue Musik\" a Darmstadt, dove incontr\u00f2 compositori come Edgar Var\u00e8se e Karlheinz Stockhausen. Fu Scherchen a presentare ai \"Ferienkurse\" la prima opera di Nono da lui riconosciuta, le \"Variazioni canoniche sulla serie dell'op. 41 di A. Sch\u00f6nberg\". Tale opera lo fece conoscere come compositore politicamente impegnato su posizioni antifasciste.\nTra i suoi lavori di questo periodo ricordiamo \"Polifonica-Monodia-Ritmica\" (1951), i tre \"Epitaffio per Federico Garc\u00eda Lorca\" (1951-1953), \"La victoire de Guernica\" (1954) e \"Liebeslied\" (1954). Rigett\u00f2 progressivamente l'approccio analitico del serialismo a favore dell'integrit\u00e0 del fenomeno musicale: \"Incontri\" (1955), \"Il canto sospeso\" (1956), e \"Cori di Didone\" (1958) tratti da \"La terra promessa\" di Giuseppe Ungaretti. \"Liebeslied\" fu scritto per la futura moglie di Nono, Nuria Sch\u00f6nberg (figlia di Arnold Sch\u00f6nberg), che Nono aveva conosciuto ad Amburgo nel 1953, in occasione della prima rappresentazione del Mos\u00e8 e Aronne di Sch\u00f6nberg. Si sposarono nel 1955. La coppia ebbe due figlie, Silvia (ex compagna del regista Nanni Moretti) e Serena Bastiana.\nLa prima mondiale de \"Il canto sospeso\" per soli, coro e orchestra, che ebbe luogo a Colonia il 24 ottobre 1956, rivel\u00f2 Nono come il legittimo successore di Anton Webern. \"I critici osservarono con stupore che \"Il canto sospeso\" raggiungeva una sintesi, ritenuta fino ad allora quasi impossibile, tra stile compositivo avanguardistico intransigente ed espressivit\u00e0 morale ed emozionale\". Quest'opera, ampiamente riconosciuta come uno dei pi\u00f9 importanti capolavori degli anni cinquanta del XX secolo, \u00e8 una commemorazione delle vittime del fascismo, il cui testo \u00e8 tratto dalle \"Lettere di condannati a morte della resistenza europea\" (Einaudi, Torino 1954).\nMusicalmente, in quest'opera Nono apre nuove vie, non solo grazie all'esemplare equilibrio tra voci e strumenti, ma anche grazie alla scrittura vocale puntillistica in cui le parole sono scomposte in sillabe affidate a voci diverse, in modo da creare sonorit\u00e0 diversificate e fluttuanti. Nono torn\u00f2 altre volte a comporre su testi politicamente caratterizzati in senso antifascista, come nelle sue opere \"Diario polacco: Composizione n. 2\" (1958-59), composta dopo un viaggio nei campi di concentramento nazisti, e nell'azione scenica \"Intolleranza 1960\", la cui prima rappresentazione a Venezia il 13 aprile 1961 fu accompagnata da disordini tra il pubblico.\nGli anni sessanta e settanta.\n\"Intolleranza 1960\" pu\u00f2 essere considerata come il punto culminante dello stile e dell'estetica giovanili di Luigi Nono. La trama ha per protagonista un emigrante che si trova coinvolto in varie situazioni tipiche della moderna societ\u00e0 capitalistica: sfruttamento degli operai, manifestazioni di piazza, arresto e tortura, internamento in un campo di concentramento, \"episodi di violenza, immagini di fanatismo razziale\". Definito dall'autore \"azione scenica\", questo ricco dramma espressionista utilizza un'ampia gamma di risorse teatrali: orchestra sinfonica, coro, nastro, altoparlanti, sino alla tecnica della \"lanterna magica\" derivante dal teatro di Mejerchol'd e di Majakovskij.\nIl libretto di Angelo Maria Ripellino consiste di slogan politici, poesie e citazioni da Brecht e da Sartre. Tutto ci\u00f2, assieme alla stridente e angosciante musica di Nono, aiuta il pubblico a raggiungere una comprensione intuitiva di quella concezione anti-capitalistica che Nono intendeva comunicare. I disordini durante la prima rappresentazione furono significativamente dovuti alla presenza fra il pubblico di attivisti di destra e di sinistra; i neo-fascisti tentarono di disturbare la rappresentazione mediante il lancio di bombette puzzolenti, ma non riuscirono a impedire l'esito trionfale della serata.\nA partire dal 1956 Nono si interess\u00f2 sempre pi\u00f9 alla musica elettronica, a partire dall'esperienza di quell'anno presso l'\"Elektroakustische Experimentalstudio\" fondato da Scherchen a Gravesano. La sua prima composizione per nastro magnetico fu \"Omaggio a Vedova\" (1960); tra i lavori successivi, di cui si parler\u00e0 pi\u00f9 avanti, \"Como una ola de fuerza y luz\" per soprano, pianoforte, orchestra e nastro magnetico (1972), \"...sofferte onde serene...\" per pianoforte e nastro magnetico (1976), composizione dedicata al Maestro Maurizio Pollini, e soprattutto \"Al gran sole carico d'amore\" (1975).\nDurante gli anni sessanta, le composizioni di Nono divennero sempre pi\u00f9 esplicite e polemiche quanto ai loro soggetti, fossero essi l'allarme contro la catastrofe nucleare (\"Canti di vita e d'amore: sul ponte di Hiroshima\" del 1962), la denuncia dello sfruttamento capitalistico (\"La fabbrica illuminata\", 1964), la condanna dei crimini di guerra nazisti (\"Ricorda cosa ti hanno fatto in Auschwitz\", 1965) o dell'imperialismo statunitense durante la guerra del Vietnam (\"A floresta e jovem e cheia de vida\", 1966; il titolo, in portoghese, significa \"La foresta \u00e8 giovane e piena di vita\"). In tali opere, Nono inizi\u00f2 a incorporare materiale documentario (discorsi politici, slogan, suoni diversi) registrato su nastro, e speriment\u00f2 un nuovo uso dell'elettronica, che egli sentiva necessaria al fine di produrre le \"situazioni concrete\" relative alle questioni politiche contemporanee.\nIn questo periodo l'arte di Nono \u00e8 caratterizzata da una \"costante inquietudine esistenziale\" che si rivela fra \"i poli estremi del violento scatenamento di materia sonora e di un terso, doloroso lirismo\". Durante la composizione de \"La fabbrica illuminata\", Nono stesso si rec\u00f2 presso l'Italsider di Genova-Cornigliano, per incidere su nastro magnetico i rumori delle macchine che us\u00f2 successivamente nella composizione del brano. In accordo con le sue convinzioni marxiste maturate sugli scritti di Antonio Gramsci, egli port\u00f2 la sua musica fuori dalle sale da concerto, nelle universit\u00e0, nelle camere del lavoro e nelle fabbriche, dove tenne conferenze e concerti.\nA tale proposito, Nono dichiar\u00f2: \"Per me personalmente fare musica \u00e8 intervenire nella vita contemporanea, nella situazione contemporanea, nella lotta contemporanea di classe, secondo una scelta che io ho fatto; quindi, contribuire non solo a una forma di quella che Gramsci chiamava l'egemonia culturale, cio\u00e8 diffusione, propagazione di idee della lotta di classe (...) non limitarsi solo alla presa di coscienza o contribuire alla presa di coscienza, ma produrre qualcosa per un modo di provocazione e di discussione (...). In questo senso non mi sento musicista come crede la quasi totalit\u00e0 dei musicisti contemporanei, che sono sul piano nettamente restaurativo e istituzionalizzato, quindi legati al potere economico, di classe, governativo oggi, sia in Italia che in Germania, soprattutto nei paesi capitalisti...\".\nNuova tappa della sperimentazione di Nono con la musica elettronica, \"Contrappunto dialettico alla mente\" \u00e8 una composizione per nastro magnetico del 1968, ispirata alla raccolta di madrigali di Adriano Banchieri \"Festino nella sera del gioved\u00ec grasso avanti cena\" (1608). Il titolo \u00e8 un gioco di parole sul \"contrappunto alla mente\", prassi musicale secentesca che consisteva nell'improvvisare un contrappunto su un basso dato. Fra i materiali utilizzati da Nono vi sono alcuni testi di Nanni Balestrini e un volantino scritto da attivisti neri statunitensi contro la guerra del Vietnam. Questa composizione fu commissionata a Nono dalla RAI per la partecipazione al Premio Italia 1968, ma la RAI non la present\u00f2 al concorso in quanto la ritenne offensiva nei confronti degli USA.\nIl dittico \"Non consumiamo Marx\" fu ultimato da Nono nel 1969. Come scrive Armando Gentilucci, \"[s]i tratta di una vasta opera in due parti: la prima, \"Un volto, del mare\", per voci e nastro magnetico, utilizza il testo di una poesia di Cesare Pavese (\"Mattino\"); la seconda, che d\u00e0 il titolo all'insieme (appunto \"Non consumiamo Marx\"), sempre per voci e nastro, ricorre a testi tratti dalle scritte murali parigine in occasione del Maggio francese e documenti della contestazione contro la Biennale veneziana sempre del '68, e si giova di registrazioni di strada ricavate dal vivo durante le manifestazioni e le lotte\". Il secondo periodo dell'arte di Nono, che si fa comunemente iniziare da \"Intolleranza 1960\", raggiunse il suo apogeo nella seconda \"azione scenica\", \"Al gran sole carico d'amore\" (1972-74; il titolo \u00e8 la traduzione di un verso della poesia \"Les Mains de Jeanne-Marie\" di Arthur Rimbaud).\nIn questo lavoro teatrale di grandi dimensioni, Nono rinunci\u00f2 completamente a qualsiasi impianto narrativo e offr\u00ec invece la rappresentazione di alcuni momenti cruciali nella storia del comunismo e della lotta di classe. Il soggetto - risultante da citazioni di manifesti e poesie, classici del socialismo e discorsi anonimi di operai - concerne le rivoluzioni fallite: la Comune di Parigi del 1871, la Rivoluzione russa del 1905, il movimento rivoluzionario in Cile negli anni sessanta del XX secolo sotto la guida di Che Guevara e Tania Bunke. La prima rappresentazione si ebbe al Teatro Lirico di Milano il 4 aprile 1975 per il Teatro alla Scala diretto da Claudio Abbado e interpretato dal soprano Slavka Taskova Paoletti. Durante gli anni sessanta e settanta Nono viaggi\u00f2 molto all'estero, in particolare in America Latina dove tenne conferenze e conobbe intellettuali e attivisti di sinistra.\nPer compiangere la morte di Luciano Cruz (un giovane dirigente del MIR, Movimento della Sinistra Rivoluzionaria cilena, morto nel 1971), Nono compose \"Como una ola de fuerza y luz\", per soprano, pianoforte, orchestra e nastro magnetico (1971-72). Composizione il cui linguaggio musicale richiama quello di \"Al gran sole carico d'amore\", nonch\u00e9 \"prima opera di Nono che assegna al pianoforte un ruolo di protagonista\", \"Como una ola de fuerza y luz\" fu scritta da Nono in stretta collaborazione con Maurizio Pollini, che ne fu il primo interprete nel 1972 nel Teatro alla Scala di Milano diretto da Claudio Abbado e interpretato dal soprano Slavka Taskova Paoletti.\nNono ritorn\u00f2 al pianoforte (con nastro magnetico) per la sua composizione successiva, \"...sofferte onde serene...\" (1976), scritta per il suo amico Maurizio Pollini. Con quest'opera, il compositore inizi\u00f2 una fase del suo sviluppo radicalmente nuova e pi\u00f9 intima, fase che prosegu\u00ec attraverso \"Con Luigi Dallapiccola\" per sei esecutori di percussione e live electronics (1979), fino a \"Fragmente-Stille, An Diotima\" per quartetto d'archi (1980). Quest'ultima \u00e8 una delle opere di Nono pi\u00f9 impegnative, sia per gli esecutori sia per gli ascoltatori. La partitura \u00e8 inframmezzata da cinquantatr\u00e9 citazioni da poesie di H\u00f6lderlin, che non devono essere recitate n\u00e9 intonate, ma \"cantate\" internamente e silenziosamente dai musicisti durante l'esecuzione.\nDal giugno del 1979 diresse la rivista di musica e didattica musicale Laboratorio Musica, collegata all'ARCI.\nIntermezzo: Nono, il grande pubblico e la \"popular music\".\nAnche a causa del carattere sperimentale e non immediatamente accessibile della sua musica, i tentativi di Nono di \"intervenire nella lotta di classe\" confrontandosi direttamente con le masse (cio\u00e8, in concreto, con il pubblico politicizzato di quegli anni) non andarono esenti da attriti e da contestazioni anche molto dure. Una significativa testimonianza di Ivan Della Mea si riferisce a un concerto tenutosi al Palazzo dello Sport di Roma nella prima met\u00e0 degli anni settanta, ove a turno suonarono, oltre allo stesso Della Mea, Paolo Pietrangeli, Giovanna Marini e appunto Luigi Nono: la performance di quest'ultimo fu accolta da una \"selva di fischi\", cosicch\u00e9 Nono interruppe l'esecuzione, si fece coraggiosamente avanti sul proscenio, prese il microfono e, rivolgendosi ai \"compagni\" in platea, improvvis\u00f2 un intervento che fu accompagnato dagli applausi di tutto il pubblico in piedi.\nL'episodio forse pi\u00f9 celebre del rapporto non sempre facile tra Nono e il mondo della \"popular music\" \u00e8 costituito da una strofa della canzone \"Anna di Francia\" del cantautore Claudio Lolli, dal cui testo per\u00f2 non risulta chiaro se l'attacco a Nono ivi contenuto rifletta il pensiero di Lolli, o se quest'ultimo non si sia invece limitato a descrivere un atteggiamento diffuso in certi ambienti dell'estrema sinistra degli anni settanta\n (in seguito il cantautore spiegher\u00e0 in un'intervista che la frase incriminata era stata usata semplicemente per descrivere discorsi spezzettati che la protagonista del brano sentiva intorno a s\u00e9). Tutto questo non significa che la musica di Nono sia stata priva di ricezione all'interno della \"popular music\": ad esempio Frank Zappa, nel lungo (e semiserio) elenco delle persone che avevano avuto maggiore influenza sulla sua musica, contenuto nelle note di copertina del suo primo album, inser\u00ec anche Luigi Nono.\nD'altra parte, l'atteggiamento di Nono nei confronti della \"popular music\" non era affatto di chiusura preconcetta. Mario Gamba riferisce che Luigi Nono apprezzava la musica di Jimi Hendrix, e che alla fine degli anni settanta il compositore veneziano fu tra il pubblico dello storico concerto di Patti Smith allo stadio di Bologna; Claudio Abbado attribuisce a Luigi Nono l'intenzione (non realizzata a causa della morte del musicista) di utilizzare in una propria composizione la voce di Mina.\nGli anni ottanta.\nNel corso degli anni ottanta, la filosofia di Massimo Cacciari ebbe un'influenza crescente sul pensiero di Nono. Attraverso Cacciari, Nono fu introdotto alla conoscenza approfondita di molti filosofi tedeschi, e soprattutto degli scritti di Walter Benjamin, le cui idee sulla storia (sorprendentemente simili a quelle dello stesso Nono) sono alla base della monumentale opera \"Prometeo - Tragedia dell'ascolto\" (1984/85). Dopo il 1980, Nono inizi\u00f2 a sperimentare nuove possibilit\u00e0 sonore e di produzione lavorando presso lo \"Experimentalstudio der Heinrich Strobel-Stiftung des S\u00fcdwestfunks\" di Friburgo, dove si dedic\u00f2 all'elettronica dal vivo, sviluppando un approccio interamente nuovo alla composizione e alla tecnica, e coinvolgendo frequentemente specialisti e tecnici per realizzare i suoi scopi.\nI primi frutti di queste collaborazioni furono \"Das atmende Klarsein\" (1981-82), \"Quando stanno morendo. Diario polacco n\u00b0 2\" (1982), una condanna della tirannia sovietica nel periodo della guerra fredda (che Nono dedic\u00f2 \"agli amici e compagni polacchi che nell'esilio, nella clandestinit\u00e0, in prigione, sul lavoro, resistono \u2013 sperano anche se disperati, credono anche se increduli\"), e \"Guai ai gelidi mostri\" (1983). Le nuove tecnologie permettevano al suono di circolare nello spazio, dando alla dimensione spaziale del suono un ruolo non meno importante della sua emissione. Simili innovazioni condussero a una nuova concezione del tempo e dello spazio in musica. Fra le altre sue opere di questo periodo menzioniamo \"Omaggio a Gy\u00f6rgy Kurt\u00e1g\" (1983), per contralto, flauto, clarinetto, basso tuba e live electronics.\n\"Prometeo - Tragedia dell'ascolto\" (1984/85) \u00e8 stata descritta come \"una delle migliori opere artistiche del XX secolo\"; la prima esecuzione ebbe luogo a Venezia, nella Chiesa di San Lorenzo, il 25 settembre 1984 con interventi/luce di Emilio Vedova. \u00c8 forse la massima realizzazione del noniano \"teatro della coscienza\"; qui si tratta di un teatro invisibile, nel quale la produzione del suono e la sua proiezione nello spazio hanno un ruolo essenziale nella drammaturgia stessa dell'opera. L'architetto Renzo Piano progett\u00f2 per la prima una imponente struttura, la cui acustica deve in qualche modo essere ricostruita in ogni nuovo allestimento. Il libretto, a cura di Massimo Cacciari, comprende testi di Esiodo, Eschilo, Sofocle, Euripide, Pindaro, Erodoto, Goethe, H\u00f6lderlin, Benjamin e Sch\u00f6nberg (perlopi\u00f9 incomprensibili durante la rappresentazione, a causa della caratteristica decostruzione cui Nono li sottopone), concernenti l'origine e l'evoluzione dell'umanit\u00e0. Nella visione di Nono, la musica e il suono predominano sull'immagine e sulla parola scritta, per formare nuove dimensioni di significato e nuove possibilit\u00e0 di ascolto.\nGli ultimi capolavori di Nono offrono ulteriori, commoventi testimonianze di quelle istanze di rinnovamento politico e di giustizia sociale che Nono persegu\u00ec in tutta la sua vita. Fra queste ultime opere citiamo \"Caminantes...Ayacucho\" (1986-87), per contralto, flauto, piccolo e grande coro, organo, orchestra a tre cori e live electronics, su testi di Giordano Bruno; \"No hay caminos, hay que caminar... Andrei Tarkovski\"', per sette cori o gruppi strumentali (1987); \"La lontananza nostalgica utopica futura. Madrigale per pi\u00f9 \"caminantes\" con Gidon Kremer\", per violino solo e 8 nastri magnetici (1988); \"\"Hay que caminar\" so\u00f1ando\", per due violini (1989). Per dare un'idea delle tecniche dell'ultimo Nono, accenniamo brevemente alla sopra menzionata composizione \"La lontananza nostalgica utopica futura\".\nNono registr\u00f2 per alcune ore le improvvisazioni del violinista Gidon Kremer, e basandosi su questo e altro materiale rielaborato elettronicamente presso lo \"Experimentalstudio\" di Friburgo, prepar\u00f2 otto piste magnetiche. Nella sala ove si svolge l'esecuzione sono posti otto altoparlanti, che diffondono tali canali preregistrati, e sei leggii sui quali si trovano le sei parti scritte da Nono per il violino solista. Al violinista \u00e8 accordata una considerevole discrezionalit\u00e0 nello scegliere i tempi, le pause tra una sezione e l'altra, e la stessa posizione da cui suonare: egli si deve infatti muovere da un legg\u00eco all'altro ed \u00e8 lui a determinare come e dove il suono del suo violino interagisce con le tracce preregistrate.\nNei suoi ultimi anni di vita, Nono aveva letto una scritta sul muro di un monastero francescano a Toledo: \"\u201ccaminantes / no hay caminos / hay que caminar\"\" (\"viandanti, non ci sono strade, si deve camminare\"). Queste parole divennero per Nono una specie di motto e furono da lui richiamate spesso nei suoi ultimi lavori. Luigi Nono \u00e8 sepolto a Venezia, nel cimitero sull'isola di San Michele, accanto ad altri grandi artisti come Igor' Stravinskij, Sergej Djagilev ed Ezra Pound."}
{"id": "62291", "revid": "228587", "url": "https://it.wikipedia.org/wiki?curid=62291", "title": "Permalink", "text": "Un permalink o collegamento permanente \u00e8 un tipo di URL che si riferisce ad una specifica informazione, implementato in modo da non cambiare o almeno da rimanere lo stesso per lunghi periodi di tempo. Il termine \u00e8 spesso impiegato nell'ambito dei blog per indicare il link ad un determinato post.\nLa stabilit\u00e0 dei link \u00e8 una propriet\u00e0 auspicabile quando \u00e8 probabile che i contenuti vengano citati e ne venga fatto un collegamento da fonti esterne all'organizzazione originale oppure quando nell'ambito della stessa organizzazione la complessit\u00e0 del sito web cresce oltre le poche pagine. In particolare, nell'ambito di grossi siti commerciali gestiti mediante Content Management System che si appoggia ad un database \u00e8 necessario definire delle politiche di progettazione degli URL e di permanenza dei collegamenti.\nFunzionalit\u00e0.\nI primi weblog erano costituiti solamente da pagine HTML statiche. Non esistevano collegamenti alle varie voci di per s\u00e9; gli utenti erano costretti a scorrere l'elenco per trovare quello che desideravano. Se l'autore era solito inserire molte voci, solitamente una voce specifica rimaneva disponibile solo per pochi giorni. Prima dell'introduzione dei permalink (intorno al 1999), gli utenti del web spesso si accorgevano che gli URL salvati che si riferivano a voci specifiche dopo qualche tempo diventavano inutili. Questo fenomeno divenne particolarmente evidente quando i siti web professionali cominciarono a migrare da schemi di URL interni basati su directory contenenti le pagine web statiche verso uno schema completamente dinamico dove le pagine richieste erano create sul momento a partire dal database contenente le informazioni.\nIn questi casi i nomi apparivano quasi senza senso spesso costituiti da numeri interi costituenti l'identificativo interno al database. Quando gli articoli venivano spostati, cancellati o creati la corrispondenza univoca con l'identificativo del database era persa e quindi un collegamento dopo breve tempo non poteva pi\u00f9 essere utilizzato facendovi riferimento diretto.\nI permalink sono tipicamente costituiti da stringhe di caratteri che rappresentano data ed ora dell'inserimento e qualche altro identificativo dipendente dal sistema (che include di solito l'URL base e l'autore). Se un articolo viene modificato, rinominato o spostato, il suo permalink rimane lo stesso. Se un articolo viene cancellato, il suo permalink non pu\u00f2 pi\u00f9 essere riutilizzato.\nI permalink sono in seguito stati affiancati da altre innovazioni come il link tracking ed il link trackback nei weblog o nell'utilizzo dell'RSS o di Atom nei feed.\nIl \"National Bibliography Number\" (NBN) \u00e8 uno standard tecnico internazionale, che consente di creare degli identificativi persistenti per le risorse digitali su Internet. \u00c8 gestito dalle biblioteche nazionali dei singoli Paesi.\nI formati pi\u00f9 diffusi.\nI permalink sono supportati nella maggior parte dei sistemi di weblogging e nei software di content syndication system, inclusi Movable Type, LiveJournal, WordPress, Blogger e \"Il Cannocchiale\".\nGli autori di software per il blogging o i siti web che ospitano weblog non hanno concordato un unico formato standard per i permalink e non lo faranno mai perch\u00e9 alcune meta-informazioni su un articolo dovrebbero essere ricavate dal flusso RSS associato o dai &lt;meta&gt; tag nell'articolo stesso. In definitiva, anche se le varie implementazioni di permalink svolgono lo stesso ruolo, le soluzioni adottate sono diverse.\nMovable Type e typepad.com:\n http://&lt;nome utente&gt;.typepad.com/&lt;nome utente&gt;/&lt;anno su 4 cifre&gt;/&lt;mese su 2 cifre&gt;/&lt;nome di 15 caratteri&gt;.html\nBlogspot:\n http://&lt;nome utente&gt;.blogspot.com/&lt;anno su 4 cifre&gt;/&lt;mese su 2 cifre&gt;/&lt;nome dell'articolo&gt;.html\nWordpress:\n http://&lt;prefisso specifico del sito&gt;/&lt;anno su 4 cifre&gt;/&lt;mese su 2 cifre&gt;/&lt;giorno su 2 cifre&gt;/&lt;nome dell'articolo&gt;/\nLiveJournal / bloglines:\n http://www.livejournal.com/users/&lt;nome utente&gt;/&lt;identificativo univoco&gt;.html\nFormattazione.\nLe voci dei blog seguono questo schema:\nI permalink sono solitamente rappresentati come testo (p.e. \"Permalink\" o \"Collegamento a questa Entry\") ma a volte viene utilizzato un simbolo. I simboli maggiormente utilizzati sono il simbolo della sterlina o il \"#\". In alcuni siti web si pu\u00f2 utilizzare un simbolo di \"trademark\", un asterisco o un trattino. A volte il carattere di trademark \u00e8 usato come permalink stesso. Recentemente, si \u00e8 cominciato ad utilizzare il titolo della voce come permalink."}
{"id": "62294", "revid": "113310177", "url": "https://it.wikipedia.org/wiki?curid=62294", "title": "Reticolo (matematica)", "text": "In matematica, un reticolo (\"lattice\" in inglese) \u00e8 un insieme parzialmente ordinato in cui ogni coppia di elementi ha sia un estremo inferiore (inf) che un estremo superiore (sup). I reticoli possono anche essere caratterizzati come strutture algebriche che soddisfano determinate identit\u00e0. Poich\u00e9 entrambe le definizioni possono essere usate convenientemente, la teoria dei reticoli pu\u00f2 essere applicata sia dalla teoria dell'ordine che dalla teoria dell'algebra universale. I reticoli costituiscono uno dei rappresentanti pi\u00f9 significativi di strutture che ammettono ordine cos\u00ec come le strutture algebriche, quali i semireticoli, le algebre di Heyting o le algebre booleane. Il termine \"reticolo\" deriva dalla rappresentazione dei diagrammi di Hasse.\nDefinizione formale.\nCome accennato precedentemente, il reticolo pu\u00f2 essere caratterizzato sia come insieme parzialmente ordinato, che come struttura algebrica. Entrambe le definizioni e la loro relazione sono spiegate pi\u00f9 avanti.\nI reticoli come insiemi parzialmente ordinati.\nSia formula_1 un insieme parzialmente ordinato. Diremo che formula_1 \u00e8 un reticolo se per ogni \n\"x\" e \"y\" elementi di \"R\", il sottoinsieme formula_3 ha estremo superiore ed estremo inferiore in \"R\".\nPer ogni \" x, y \" elementi di \"R\" si denota formula_4 e formula_5.\nI reticoli come strutture algebriche.\nConsideriamo una struttura algebrica formula_6, dove formula_7 e formula_8 sono due operazioni binarie definite in \"R\". \"R\" \u00e8 un reticolo se le seguenti identit\u00e0 valgono per ogni elemento \"a\", \"b\", \"c\" in \"R\":\nLeggi commutative:\nLeggi associative:\nLeggi di assorbimento:\nDalle identit\u00e0 precedenti derivano le seguenti\nLeggi di idempotenza:\nSi noti che per le leggi di idempotenza, le leggi commutative e associative rappresentano la condizione perch\u00e9 (\"R\", \u2228) e (\"R\", \u2227) costituiscano due semireticoli, mentre le leggi di assorbimento garantiscono che le due strutture interagiscano correttamente.\nPer descrivere un reticolo limitato, una legge deve includere gli elementi neutri 0 e 1 per unire le operazioni di \"inf\" e \"sup\" nella suddetta definizione.\nEquivalenza delle due definizioni.\nUn reticolo dotato di una relazione d'ordine possiede le due operazioni binarie formula_7 e formula_8. Ora si pu\u00f2 vedere facilmente che queste operazioni permettono di considerare il reticolo (\"R\", \u2228, \u2227) in senso algebrico. Forse pi\u00f9 sorprendentemente, si pu\u00f2 anche ottenere l'inverso di questo risultato: si consideri ogni reticolo definito algebricamente (\"M\", \u2228, \u2227). Si pu\u00f2 definire una relazione d'ordine parziale formula_19 su \"M\" considerando per ogni elemento \"x\" e \"y\" in formula_20 \nformula_21 se e solo se formula_22 \no equivalentemente\nformula_21 se e solo se formula_24 .\nDalle leggi di assorbimento si dimostra che entrambe le definizioni siano effettivamente equivalenti. Si pu\u00f2 ora controllare che la relazione d'ordine formula_19 introdotta in questo modo definisce un ordinamento parziale in cui le operazioni di \"sup\" e \"inf\" sono date dalle operazioni formula_7 e formula_8. Al contrario, la relazione d'ordine indotta dal reticolo definito algebricamente (\"R\", \u2228, \u2227) coincide con l'ordinamento di formula_28 in origine.\nQuindi le due definizioni possono essere usate in senso interamente intercambiabile, secondo quale sia pi\u00f9 conveniente usare per uno scopo preciso.\nOmomorfismi tra reticoli.\nLa definizione appropriata di omomorfismo tra due reticoli pu\u00f2 essere derivata facilmente dalla definizione algebrica seguente: dati due reticoli formula_6 e formula_30 un omomorfismo tra i reticoli \u00e8 una funzione formula_31 che verifica le seguenti propriet\u00e0:\nSe i reticoli sono dotati dell'elemento pi\u00f9 piccolo formula_34 e dell'elemento pi\u00f9 grande formula_35 allora la formula_36 deve conservare anche questi elementi:\nNella formulazione teorica dell'ordine, la condizione corretta \u00e8 che un omomorfismo tra reticoli \u00e8 una funzione che conserva le operazioni binarie \"inf\" e \"sup\". \nSi noti che ogni omomorfismo tra reticoli \u00e8 necessariamente monot\u00f2no rispetto alla relazione d'ordine associata. Non \u00e8 vero il viceversa: la monotonia non implica affatto le propriet\u00e0 richieste di conservazione.\nUsando la definizione standard degli isomorfismi come omomorfismi invertibili, si trova che un isomorfismo tra reticoli \u00e8 esattamente un omomorfismo biiettivo tra i reticoli. I reticoli ed i loro omomorfismi formano ovviamente una categoria.\nDue reticoli isomorfi hanno lo stesso diagramma di Hasse.\nLe propriet\u00e0 dei reticoli.\nVi sono numerose propriet\u00e0 importanti, che saranno introdotte adesso, molte delle quali portano a considerare\ncategorie speciali di reticoli.\nLa propriet\u00e0 pi\u00f9 immediata per un reticolo \"R\" \u00e8 forse quella di essere \"limitato\". Vediamo infatti che, se in generale il pi\u00f9 piccolo elemento (minimo) viene indicato con il simbolo 0, e il pi\u00f9 grande (massimo) con il simbolo 1, un reticolo \"R\" si dice \"limitato\" se possiede un massimo ed un minimo.\nCompletezza.\nLa categoria altamente rilevante \u00e8 quella dei reticoli completi. Un reticolo \u00e8 completo se ogni suo sottoinsieme ha sia l\u2019\"inf\" che il \"sup\". Questa definizione sembrerebbe contrapporsi alla definizione di reticolo in cui si richiede soltanto l'esistenza dell\u2019\"inf\" o del \"sup\" (non vuoto). Risulta che dall'esistenza di tutti gli \"inf\" si conclude l'esistenza di tutti i \"sup\" e viceversa. Si noti inoltre che i reticoli completi sono sempre limitati. Esempi di reticoli completi sono:\nMolti teoremi della teoria dell'ordine assumono forme semplici una volta dichiarati per i reticoli completi. Per esempio il teorema di Knaster-Tarski dichiara che l'insieme dei punti fissi di una funzione monot\u00f2na su un reticolo completo \u00e8 ancora un reticolo completo.\nDistributivit\u00e0.\nPoich\u00e9 ogni reticolo possiede due operazioni binarie, \u00e8 naturale considerare le relative leggi distributive. Un reticolo (\"R\", \u2228, \u2227) \u00e8 distributivo se per ogni elemento \"x\", \"y\", \"z\" in \"R\" vale\nSorprendentemente, forse, questa condizione finisce per essere equivalente a\nPer i reticoli completi si possono formulare propriet\u00e0 pi\u00f9 forti ottenendo le categorie di reticoli completi e distributivi.\nEsistono reticoli non distributivi; di seguito si riporta il diagramma di Hasse dei pi\u00f9 piccoli reticoli non distributivi.\nSiccome \u00e8 facile verificare che ogni reticolo distributivo \u00e8 a complemento unico, sorge spontanea la domanda se \u00e8 vero il contrario, cio\u00e8 se esistono reticoli a complemento unico che non siano distributivi.\nLa risposta a questa domanda \u00e8 affermativa, esistono reticoli a complemento unico non distributivi (teorema di Dilwhort). Sfortunatamente in matematica non esistono ancora esempi di tali reticoli (e forse non si ha speranza di trovarli), si pu\u00f2 solo vedere che essi esistono.\nPossiamo osservare, per\u00f2, alcune propriet\u00e0 che devono obbligatoriamente avere reticoli cos\u00ec fatti. La pi\u00f9 immediata \u00e8 che essi devono essere infiniti, cio\u00e8 devono avere un numero infinito di elementi. Infatti un reticolo a complemento unico, finito, \u00e8 certamente distributivo.\nModularit\u00e0.\nSpesso si trova che la distributivit\u00e0 \u00e8 una condizione troppo forte per determinate applicazioni. Una propriet\u00e0 rigorosamente pi\u00f9 debole \u00e8 la modularit\u00e0: un reticolo (\"R\", \u2228, \u2227) \u00e8 modulare se per ogni elemento \"x\", \"y\", \"z\" in \"R\" si ha\nUn'altra condizione equivalente \u00e8 la seguente: se \"x\" \u2264 \"z\" allora per ogni \"y\"\nPer esempio, il reticolo dei sottomoduli di un modulo ed il reticolo dei sottogruppi normali di un gruppo hanno questa propriet\u00e0. Inoltre ogni grata distributiva \u00e8 effettivamente modulare.\nLa continuit\u00e0 e l'algebricit\u00e0.\nNella teoria dei domini, si \u00e8 spesso interessati all'approssimazione degli elementi di un reticolo dotato di un ordine parziale, tramite elementi \"molto pi\u00f9 semplici\". Questo conduce alla categoria dei reticoli ordinati continui, consistente nei reticoli dotati di relazione d'ordine in cui ogni elemento pu\u00f2 essere ottenuto come sup di un insieme diretto di elementi che sono in relazione con l'elemento stesso. Se si possono limitare ulteriormente gli elementi compatti di un reticolo ordinato per ottenere questi insiemi diretti, allora il reticolo \u00e8 anche algebrico. Entrambi i concetti possono essere applicati ai reticoli come segue:\nEntrambe le categorie hanno propriet\u00e0 interessanti. Per esempio, i reticoli continui possono essere caratterizzati come strutture algebriche (con infinite operazioni) che soddisfano determinate identit\u00e0. Mentre una propriet\u00e0 simile non \u00e8 conosciuta per i reticoli algebrici che possono essere descritti \"sintatticamente\" tramite i sistemi d'informazione di Scott.\nI complementi e gli pseudo-complementi.\nIl concetto dei complementi introduce l'idea \"della negazione\" nella teoria dei reticoli. Si consideri un reticolo limitato con 1 come elemento pi\u00f9 grande e 0 come elemento pi\u00f9 piccolo. Si dice che un elemento \"x\" \u00e8 complemento dell'elemento \"y\" se:\nformula_43 e\nformula_44\nUn reticolo limitato in cui ogni elemento ha un complemento \u00e8 denominato reticolo complementato. Si noti che al complemento non \u00e8 richiesto n\u00e9 di essere unico n\u00e9 essere \"speciale\" in ogni senso fra tutti i complementi esistenti. Al contrario, un'algebra booleana ha un unico complemento per ogni elemento \"x\" che pu\u00f2 essere denotato cos\u00ec da \u00ac \"x\". \nIn un reticolo complementato distributivo se un elemento ha un complemento, questo \u00e8 unico.\nInfatti se un elemento \"x\" avesse due complementi, \"y\" e \"z\"\nLe algebre di Heyting sono esempi di reticoli limitati, all'interno dei quali i complementi solitamente non esistono. Tuttavia, ogni elemento \"x\" in un'algebra di Heyting ha uno \"pseudo-complemento\" che solitamente \u00e8 anche denotato da \u00ac \"x\". \u00c8 caratterizzato, essendo il pi\u00f9 grande fra tutti gli elementi \"y\" dalla propriet\u00e0\nSe gli pseudo-complementi di un'algebra di Heyting sono in effetti complementi, allora si ha un'algebra booleana.\nSottoreticolo.\nSia (\"R\", \u2228, \u2227) un reticolo, e sia (\"R' \", \u2264) un suo sottoinsieme ordinato. Allora \"R' \" si dice \"sottoreticolo\" di \"R\" se per ogni \"x\", \"y\" \u2208 \"R\"' implica \"x\" \u2228 \"y\" \u2208 \"R' \" e \"x\" \u2227 \"y\" \u2208 \"R' \".\nSi noti che \"x\" \u2228 \"y\" e \"x\" \u2227 \"y\" sono il \"sup\" e l\u2019\"inf\" di {\"x\",\"y\"} calcolati in \"R\".\nEsempio.\nConsideriamo il reticolo \"L\" in figura \nnon \u00e8 sottoreticolo di \"L\", perch\u00e9 \"a\" \u2227\"b\" = \"c\" non appartiene ad \"L\"'.\nAl contrario, \"L\" \\ { \"d\" } \u00e8 sottoreticolo di \"L\"; inoltre \"L\"' \u00e8 un reticolo pur non essendo un sottoreticolo.\nI reticoli liberi.\nUsando la definizione classica dell'algebra universale, un \"reticolo libero\" su un insieme \"S\" \u00e8 un reticolo \"R\" con una funzione \"i\" : \"S\" \u2192 \"R\", tale che ogni funzione \"f\" da \"S\" sull'insieme sottostante di un generico reticolo \"M\" pu\u00f2 essere scomposta unicamente attraverso un omomorfismo \"f\u00b0\" tra reticoli da \"R\" su \"M\". Diversamente, per ogni elemento \"s\" di \"S\" possiamo trovare gli elementi tali che \"f\"(\"s\") = \"f\u00b0\"(\"i\"(\"s\")) e \"f\u00b0\" \u00e8 l'unico omomorfismo dei reticoli con questa propriet\u00e0. Queste condizioni ci inducono a dire che esiste una connessione tra la categoria degli insiemi e delle funzioni alla categoria dei reticoli e degli omomorfismi tra i reticoli.\nTrattiamo il caso dei reticoli limitati, cio\u00e8 strutture algebriche con le due operazioni binarie formula_7 e formula_8 e le due costanti (operazioni nulle) 0 e 1. L'insieme di tutte le espressioni corrette (ben formate) che possono essere formulate usando queste operazioni sugli elementi da un dato insieme di generatori \"S\" sar\u00e0 denominato da W(\"S\"). Questo insieme contiene molte espressioni che risultano essere uguali in ogni reticolo. Per esempio, se \"a\" \u00e8 un elemento di \"S\", allora \"a\" \u2228 1 = 1 e \"a\" \u2227 1 =\"a\". Il problema per i reticoli \u00e8 quali di questi elementi devono essere identificati.\nLa risposta a questo problema \u00e8 la seguente. Definiamo una relazione &lt;~ su W(\"S\") scrivendo \"w\" &lt;~ \"v\" se e solo se si verifica una delle seguenti condizioni:\nQuesto definisce un preordine &lt;~ su W(\"S\"). L'insieme parzialmente ordinato indotto da questo preordine (cio\u00e8 l'insieme ottenuto identificando tutti gli elementi \"w\" e \"v\" con \"w\"&lt;~\"v\" e \"v\"&lt;~\"w\") \u00e8 il reticolo libero su \"S\". \nUna delle conseguenze di questa definizione \u00e8 che il reticolo libero generato da un insieme di tre elementi \u00e8 gi\u00e0 infinito. Infatti, si pu\u00f2 persino dimostrare che ogni reticolo libero generato da tre elementi contiene un sottoreticolo che \u00e8 libero per un insieme generato da quattro elementi. Tramite induzione questa condizione rende un sottoreticolo numerabile libero su molti elementi generatori.\nIl caso dei reticoli che non sono limitati \u00e8 trattato similmente, usando soltanto le due operazioni binarie nella suddetta costruzione.\nImportanti nozioni teoriche sui reticoli.\nSia \"R\" un reticolo. Definiamo alcune nozioni teoriche di ordine che sono di particolare importanza nella teoria dei reticoli.\nUn elemento \"x\" di \"R\" \u00e8 detto superiormente irriducibile se e solo se\nQuando la prima condizione \u00e8 generalizzata da una unione formula_49\"a\"i, \"x\" \u00e8 detto completamente superiormente irriducibile. La definizione duale \u00e8 detta inferiormente irriducibile. A volte si usano i termini \u222a-irriducibile e \u2229-irriducibile rispettivamente.\nUn elemento \"x\" di \"R\" \u00e8 detto superiormente primo se e solo se\nAnalogamente, questa definizione si pu\u00f2 generalizzare per ottenere la definizione completamente superiormente primo e la sua duale inferiormente primo. Ogni elemento superiormente primo \u00e8 anche irriducibile superiormente. Se il reticolo \u00e8 distributivo \u00e8 vero anche il viceversa.\nAltre nozioni importanti nella teoria dei reticoli sono gli ideali e la relativa nozione di filtro. Entrambi i termini descrivono i sottoinsiemi speciali di un reticolo (o in generale di qualsiasi insieme parzialmente ordinato)."}
{"id": "62296", "revid": "1318658", "url": "https://it.wikipedia.org/wiki?curid=62296", "title": "Spira (Germania)", "text": "Spira (in tedesco \"Speyer\", in tedesco palatino \"Schbaija\", in francese \"Spire\") \u00e8 una citt\u00e0 extracircondariale (targa SP) di abitanti della Renania-Palatinato, in Germania. Situata lungo il corso del Reno, si trova a circa a sud di Ludwigshafen e Mannheim.\nCentro di grande importanza storica e culturale, la citt\u00e0 \u00e8 nota per l'imponente cattedrale, inserita dal 1981 nella lista dei patrimoni dell'umanit\u00e0 dell'UNESCO.\nSpira \u00e8 sede di una diocesi cattolica.\nGeografia fisica.\nUn fattore importante per la costituzione di un insediamento fu la posizione sulle principali rotte europee lungo il Reno. C'erano solo pochissimi altri luoghi tra Basilea e Magonza protetti dalle inondazioni per l'altezza delle rive e insieme vicini al fiume. Inoltre, circa a valle vi \u00e8 la confluenza col fiume Neckar, la cui valle si estende a sudest verso il Danubio. Ad ovest, le basse colline tra la Foresta del Palatinato (Pf\u00e4lzerwald) e il massiccio dello Hunsr\u00fcck offrono un facile accesso in direzione dell'attuale Kaiserslautern e della Francia. L'importanza del nodo di comunicazioni \u00e8 dimostrata dal fatto che nel medioevo esistevano alcuni traghetti sul Reno presso Spira.\nIl Reno cambi\u00f2 costantemente nei secoli il suo corso e fino al secolo XIX formava numerosi meandri. Anche dopo che il corso del fiume \u00e8 stato regolato, rimangono bracci del \"vecchio Reno\" e le tracce del letto precedente.\nStoria.\nDati archeologici suggeriscono che il sito su cui sorge la citt\u00e0, i cui primi insediamenti si formarono gi\u00e0 a partire dall'et\u00e0 della pietra e del bronzo nei pressi dell'importante canale di comunicazione costituito gi\u00e0 nell'antichit\u00e0 dal fiume Reno, fosse inizialmente abitato dai Celti intorno al 500 a.C.\nDopo la sottomissione dei Galli da parte dei romani, quando il fiume Reno divenne la linea di frontiera (\"limes\") dell'impero, presidiata dai romani con navi, la citt\u00e0 era nota come \"Augusta Nemetum\", dal nome della trib\u00f9 dei Nemeti che abitava nella regione. Nel Medioevo fu un luogo di considerevole importanza, essendo stata sede di ben 29 diete imperiali.\nDiete all'epoca della Riforma.\nNell'epoca della Riforma vi si tennero importanti diete, convocate dall'imperatore Carlo V nel corso dell'evoluzione della riforma protestante.\nCultura.\nMusica.\nOgni anno tra agosto e ottobre si svolgono le giornate internazionali della musica \"Dom zu Speyer\", organizzate dal Capitolo della Cattedrale e dalla Amministrazione cittadina. L'iniziativa \u00e8 nata nel 1980 per celebrare i 950 anni dalla fondazione del Duomo.\nIstruzione.\nLe numerose scuole di ogni ordine, sia pubbliche sia private, fanno di Spira una citt\u00e0 in cui la scolarizzazione \u00e8 elevata. Il 49,5% degli studenti raggiunge la maturit\u00e0, contro la media tedesca di 28,5%.\nLa citt\u00e0 \u00e8 sede dell'Universit\u00e0 tedesca di Scienze dell'amministrazione, l'unica istituzione formativa postuniversitaria di questo genere per l'alta amministrazione nella repubblica tedesca.\nSociet\u00e0.\nEvoluzione demografica.\nSviluppo demografico di Spira dal 1586:\nSpira ha avuto il pi\u00f9 alto tasso di crescita fra tutte le citt\u00e0 del Palatinato ed \u00e8 stata una delle poche citt\u00e0 ad avere un saldo demografico positivo fino al 2009.\nConfronto in percentuale tra 1939 (100%) e 1985:\nEconomia.\nA Spira sono attive industrie delle seguenti branche: elettronica (compresa una grossa fabbrica del gruppo Tyco International gi\u00e0 della Siemens), aeronautica (in primo luogo la Pfalz-Flugzeugwerke e una fabbrica di ultraleggeri), componentistica per auto, chimica, materiali isolanti. Nel 2009 il 20,8% dei lavoratori dipendenti era impiegato nell'industria.\nNel settore dei servizi era occupato nel 2009 circa il 23% dei lavoratori dipendenti, mentre un ulteriore 55,8% circa di occupati era impegnato in altre attivit\u00e0 di servizio.\nLe attivit\u00e0 commerciali sono situate in massima parte nel centro della citt\u00e0, soprattutto lungo la \"Maximilianstrasse\" (zona pedonale) e le strade adiacenti.\nNegli anni recenti vi \u00e8 stato un forte aumento del turismo. Nel 2011 140.675 ospiti hanno soggiornato in 21 esercizi, con un totale di pernottamenti; la durata media del soggiorno \u00e8 di 1,78 giorni."}
{"id": "62310", "revid": "729019", "url": "https://it.wikipedia.org/wiki?curid=62310", "title": "Prima crociata", "text": "La prima crociata (1096-1099) fu la prima di una serie di spedizioni, chiamate crociate, che tentarono di conquistare la Terra Santa, invocata da papa Urbano II nel corso di un'omelia tenuta durante il Concilio di Clermont nel 1095. Essa inizi\u00f2 come un vasto pellegrinaggio della cristianit\u00e0 occidentale e fin\u00ec come una spedizione militare dell'Europa cattolica per riconquistare i luoghi santi del Vicino Oriente, caduti sotto il controllo dei musulmani durante la precedente espansione islamica avvenuta tra il 632 e il 661. La crociata termin\u00f2 nel 1099 con la presa di Gerusalemme.\nLa formazione dell'idea di crociata era connessa allo sviluppo dei pellegrinaggi e della sua componente escatologica, ma si lega a precisi fattori geopolitici ed in particolare all'avanzata dei Selgiuchidi a danno dei Fatimidi in Palestina e dei Bizantini in Anatolia, tanto che l'imperatore bizantino Alessio I Comneno si rivolse al pontefice e ai governanti occidentali affinch\u00e9 lo aiutassero a respingere gli invasori turchi. Come risposta, Urbano II convoc\u00f2 il Concilio di Clermont e, il 25 novembre, dichiar\u00f2 ufficialmente la crociata con l'obiettivo di conquistare Gerusalemme dopo quattro secoli di dominio musulmano.\nLa crociata ufficiale condotta da molti principi europei venne preceduta da una crociata popolare non ufficiale, in cui un certo numero di contadini, guidati da Pietro l'Eremita, compirono massacri tra la popolazione ebraica in Europa prima di arrivare in Anatolia, dove vennero pesantemente sconfitti dai musulmani. Nel 1096, la crociata ufficiale, a cui parteciparono molti nobili cattolici europei come Raimondo di Tolosa, Goffredo di Buglione, Boemondo di Taranto, Baldovino delle Fiandre, Roberto di Normandia, Ugo di Vermandois, Stefano II di Blois, Roberto di Fiandra e Tancredi d'Altavilla, nonch\u00e9 abili comandanti come Guglielmo Embriaco, inizi\u00f2 il viaggio verso il Medio Oriente. Durante la spedizione, la nobilt\u00e0, i cavalieri, i contadini e i servi provenienti da molte regioni dell'Europa occidentale viaggiarono via terra e via mare, raggiungendo prima Costantinopoli e poi Gerusalemme. I crociati presero Nicea nel 1097 e conquistarono Antiochia l'anno successivo. I crociati fecero il loro arrivo a Gerusalemme e la misero sotto assedio, conquistandola nel luglio del 1099.\nIn seguito alle loro conquiste, i crociati fondarono gli stati crociati: il Regno di Gerusalemme, la Contea di Tripoli, il Principato di Antiochia e la Contea di Edessa. Ci\u00f2 fu contrario al volere dei Bizantini dell'Oriente cristiano, che si aspettavano la restituzione delle terre strappate ai musulmani. Dopo la ripresa di Gerusalemme, la maggior parte dei crociati consider\u00f2 concluso il proprio pellegrinaggio e fece ritorno a casa. Ci\u00f2 lasci\u00f2 i regni cristiani e greci vulnerabili dagli attacchi dei musulmani, che miravano a riconquistare quelle terre.\nAntefatti.\nL'origine delle Crociate, in generale, \u00e8 ampiamente dibattuta tra gli storici. Le Crociate sono strettamente legate alla situazione politica e sociale dell'XI secolo, alla nascita di un movimento di riforma all'interno del Papato, al confronto politico e religioso dei regni cristiani con quelli islamici in Europa e in Vicino Oriente.\nL'Islam, all'inizio dell'VIII secolo, si era diffuso nel Maghreb, in Egitto, nella Grande Siria, in Mesopotamia - conquistate nel VII secolo - e, all'inizio dell'VIII secolo, nella penisola iberica.\nIl califfato omayyade fu sconfitto nella battaglia del Grande Zab da quello abbaside a met\u00e0 dell'VIII secolo. Nell'800 il califfo abbaside H\u0101r\u016bn al-Rash\u012bd aveva assegnato a Ibrahim ibn al-Aghlab l'Ifriqiya come Emirato militare ereditario e nell'827 le truppe aghlabidi, capitanate da Asad ibn al-Furat, erano sbarcate in Sicilia, sfidando sui mari, consapevolmente o no, la nascente potenza di Pisa, di Genova, di Venezia (queste tre Repubbliche Marinare decisero di fornire navi gratuite ai crociati, in cambio di basi commerciali in Terra Santa) di Marsiglia e della Catalogna.\nPoi dal 1071 i musulmani avevano iniziato una rapida conquista di Galilea, Libano, Siria e Anatolia, arrivando nuovamente alle porte di Costantinopoli.\nNell'Europa meridionale e sul mar Mediterraneo i regni Islamici contendevano quindi ai cristiani l'influenza politica e religiosa condizionando fortemente traffici e commerci.\nSituazione in Europa.\nNell'XI secolo la \"reconquista\" della penisola iberica da parte dei regni cristiani ai danni di quelli musulmani, stava procedendo speditamente. Nello stesso periodo, cavalieri stranieri, provenienti soprattutto dalla Francia, si recavano in Spagna per aiutare i cristiani nelle loro battaglie. Poco prima della prima crociata, Papa Urbano II aveva incoraggiato i cristiani iberici a riconquistare Tarragona, usando gran parte della stessa simbologia e della stessa retorica che utilizzer\u00e0 poco pi\u00f9 tardi per predicare al popolo europeo la crociata.\nIl cuore dell'Europa occidentale era stato stabilizzato dopo la cristianizzazione, avvenuta alla fine del X secolo, dei popoli sassoni, vichinghi e ungheresi. Tuttavia, la disgregazione dell'Impero carolingio aveva dato origine ad un'intera classe di guerrieri senza particolari occupazioni e spesso in combattimento tra di loro. La frequente violenza espressa dai cavalieri era stata regolarmente condannata dalla Chiesa che in risposta aveva stabilito la pace e la tregua di Dio al fine di evitare battaglie in determinati giorni dell'anno. Allo stesso tempo, le riforme del papato erano entrate in conflitto con gli imperatori del Sacro Romano Impero dando luogo alla cosiddetta lotta per le investiture. Papi come Gregorio VII giustificavano i successivi scontri con i sostenitori dell'imperatore in termini teologici, In seguito divenne accettato che il papa potesse utilizzare, in nome della cristianit\u00e0, cavalieri non solo contro i propri nemici politici, ma anche contro Al-Andalus o, teoricamente, contro la dinastia dei Selgiuchidi del Vicino Oriente.\nNell'Europa orientale vi era l'impero bizantino, composto da cristiani che seguivano un diverso rito: la Chiesa ortodossa orientale e la Chiesa cattolica si erano scisse sin dal 1054. Gli storici hanno sostenuto che il desiderio di imporre l'autorit\u00e0 della Chiesa cattolica ad oriente potrebbe essere stato uno degli obiettivi della crociata, anche se Urbano II non si rifer\u00ec mai a tale scopo. A seguito della sconfitta bizantina nella battaglia di Manzicenkert del 1071, i turchi Selgiudichi avevano conquistato quasi tutta l'Anatolia. Tuttavia, i loro territori erano frammentati e guidati da signori da condottieri semi-indipendenti piuttosto che dal sultano. Alla vigilia del Concilio di Clermont la situazione di Bisanzio era tutt'altro che facile. Verso la met\u00e0 del 1090, l'Impero bizantino confinava per larga parte con l'Europa balcanica e con la frangia nord-occidentale dell'Anatolia, trovandosi cos\u00ec di fronte ai nemici normanni ad occidente e a quelli turchi ad oriente. In risposta alla sconfitta di Manzicerta e alle successive perdite territoriali bizantine in Anatolia del 1074, papa Gregorio VII aveva esortato le \"militiae Christi\" (\"soldati di Cristo\") di recarsi ad aiutare Bisanzio. Questa richiesta venne ampiamente ignorata e persino contrastata. La ragione di ci\u00f2 \u00e8 che, nonostante la sconfitta a Manzicerta fosse stata scioccante, essa portava con s\u00e9 un limitato significato e comportava grandi difficolt\u00e0 per l'impero bizantino, almeno a breve termine.\nSituazione in Medio Oriente.\nFino all'arrivo dei crociati, i Bizantini avevano continuamente combattuto contro i Selgiuchidi e altre dinastie turche per il controllo dell'Anatolia e della Siria. I Selgiuchidi, che erano musulmani ortodossi sunniti, avevano precedentemente governato il grande impero selgiuchide il quale, tuttavia, dopo la morte di Malik Shah I avvenuta nel 1092 e al tempo della prima crociata, era diviso in diversi stati pi\u00f9 piccoli.\nMalik-Shah era succeduto nel Sultanato di Rum di Qilij Arslan I e in Siria da suo fratello Tutush I, morto nel 1095. I figli di Tutush Ridwan ibn Tutush e Duqaq I ereditarono rispettivamente Aleppo e Damasco, dividendo ulteriormente la Siria tra gli emiri antagonisti, cos\u00ec come Kerbogha, l'atabeg di Mossul.\nL'Egitto e gran parte di Israele erano sotto il controllo del califfato fatimide sciita, significativamente pi\u00f9 piccolo di quello Selgiuchide. La guerra tra i Fatimidi e i Selgiuchidi caus\u00f2 gravi problemi ai cristiani locali e ai pellegrini occidentali. I Fatimidi, sotto la regola nominale di califfo al-Musta'li ma effettivamente controllati dal visir al-Afdal Shahanshah, avevano perso Gerusalemme a favore dei Selgiuchidi nel 1073 (anche se alcune fonti pi\u00f9 antiche parlano del 1076); che riconquistarono nel 1098 dagli Artuqidi, una piccola trib\u00f9 turca associata ai Selgiuchidi, poco prima dell'arrivo dei crociati.\nL'appello di Clermont.\nIn questo contesto papa Urbano II, in occasione del concilio di Clermont del 1095, lanci\u00f2 un appello per sollecitare la nobilt\u00e0 francese ad accorrere in aiuto dell'Impero bizantino minacciato dai turchi Selgiuchidi. Pi\u00f9 che agli interessi solidali con la controparte orientale, dovette pesare sulla decisione del Papa la volont\u00e0 di normalizzare la vita della nobilt\u00e0 europea dandole un nuovo obiettivo, dopo i duri scontri con il papato stesso durante la lotta per le investiture e le guerre feudali. La nobilt\u00e0 si era infatti ampiamente compromessa appoggiando i nemici della riforma gregoriana e si stava impoverendo, almeno al livello dei piccoli feudi, per via della crescita delle autonomie cittadine comunali. Inoltre l'indivisibilit\u00e0 dei feudi tra gli eredi lasciava una larga fetta di nobili che potevano cercare fortuna solo nel mestiere delle armi o nella carriera ecclesiastica.\nCon la spedizione i nobili avrebbero alleggerito l'Europa dalla propria presenza per certi versi scomoda, ed avrebbero potuto conseguire un buon soldo, e bottino, per rimettere in sesto l'economia.\nAll'epoca non si vedeva ancora come fine ultimo la riconquista di Gerusalemme e della Terrasanta. I luoghi sacri legati al cristianesimo erano in genere protetti dagli stessi musulmani e i pellegrinaggi consentiti (sebbene dietro pagamento di salvacondotti), anche se nel secolo precedente c'erano stati alcuni gravi episodi che avevano allarmato la Cristianit\u00e0: nel 1009 l'imam/califfo fatimide al-Hakim aveva fatto distruggere la basilica del Santo Sepolcro e dopo il 1070 in Palestina si erano insediati i Selgiuchidi, convertitisi all'Islam, che oltre ad aver molestato e talora assaltato alcune carovane di pellegrini cristiani occidentali, costituivano pur sempre una potenziale minaccia per la stessa Costantinopoli.\nIn questo contesto la volont\u00e0 del Papa tendeva ad una serie di obiettivi, non chiaramente definiti, che si potevano approssimativamente ricondurre all'appoggio all'Impero bizantino dopo la disastrosa sconfitta di Manzikert (1071) ad opera del Sultano selgiuchide Alp Arslan, alla ricucitura dello scisma fra cristianit\u00e0 greca e cristianit\u00e0 latina, e alla riconquista di Gerusalemme. Lo stesso Imperatore bizantino Alessio I Comneno aveva lanciato un'offerta di ingaggio di mercenari, a Piacenza, nella primavera del 1095, dove il Papa si trovava a un concilio che avrebbe preceduto di poco quello di Clermont. Il Papa forz\u00f2 alquanto i termini, considerando l'ingaggio come una richiesta di aiuto, incanalandola in tutta la serie di obiettivi, per l'Europa occidentale e per il mondo orientale, elencati poco sopra.\nLa spedizione inoltre diventava sostitutiva di ogni altra penitenza in remissione dei peccati confessati, come avvenne in Spagna (\"Reconquista\" spagnola), e fu chiarito che chi fosse caduto in battaglia avrebbe guadagnato senz'altro il premio celeste.\nSecondo alcuni storici quindi, l'intenzione dei civili senz'armi e dei soldati e cavalieri che li accompagnarono durante il viaggio della prima crociata (1096-1099) doveva essere eminentemente pia e usuale all'epoca: il pellegrinaggio a Gerusalemme. La croce rossa che i pellegrini portavano sul mantello stava a significare che erano pronti a versare il loro sangue per un pellegrinaggio di redenzione: era assicurata la remissione di tutti i peccati a coloro che sarebbero morti sulla strada per Gerusalemme. Fu per\u00f2 un \"pellegrinaggio armato\".\nIl Papa, per realizzare l'impresa di riconquista della Siria-Palestina, tenne un discorso decisamente a tinte forti, elencando i crimini perpetrati ai danni dei cristiani dagli invasori musulmani. Roberto il Monaco cos\u00ec riporta il discorso di Urbano II:\nNella visione di Urbano II, i soldati non avrebbero dovuto fungere da scorta per i pellegrini, ma essere pellegrini essi stessi. Pertanto i privilegi e le ricompense spirituali che il pellegrinaggio al Santo Sepolcro garantiva furono accordati anche ai partecipanti alla spedizione. L'appello del papa venne raccolto da una serie di grandi feudatari europei, che tra 1095 e 1096 si apprestarono a partire con tutto il loro seguito. La notizia si sparse intanto con stupefacente rapidit\u00e0 e suscit\u00f2 entusiasmi anche nei ceti pi\u00f9 popolari, che il papa non solo non aveva previsto, ma che inizialmente non dovette nemmeno gradire. Il Papa cerc\u00f2 infatti di dissuadere con ogni mezzo i chierici, le donne, i monaci, i poveri e gli ammalati dal mettersi in viaggio. Ma l'attrazione esercitata da Gerusalemme fu tale che egli non riusc\u00ec a impedire che partissero anche laici inermi. Si tratt\u00f2 soprattutto di gente che ascoltava i sermoni di alcuni zelanti predicatori, e anche di fanatici, di cui non si conosce bene il messaggio.\nReclutamento.\nIl discorso di Urbano fu ben pianificato: egli prima persuase alla crociata Ademaro di Monteil e Raimondo IV di Tolosa, aggiudicando cos\u00ec il sostegno alla spedizione di due dei pi\u00f9 grandi condottieri della Francia meridionale. Ademaro stesso fu presente al Concilio e fu il primo a \"prendere la croce\". Durante tutto il resto del 1095 e del 1096, Urbano fece diffondere il messaggio in tutta la Francia ed esort\u00f2 i suoi vescovi e legati a predicare nelle proprie diocesi anche in Germania e in Italia. La risposta delle masse all'invocazione del Papa fu molto pi\u00f9 entusiastica di quanto potesse pensare egli stesso. Nel suo viaggiare per la Francia, Urbano cerc\u00f2 di proibire ad alcune persone (come le donne, i monaci e gli ammalati) di aderire alla crociata, ma spesso non vi riusc\u00ec. Alla fine, la maggior parte di chi prese la croce non furono cavalieri, ma contadini non certamente ricchi e senza grandi abilit\u00e0 di combattimento, una massa di persone persuase da emotivit\u00e0 e devozione religiosa non facilmente sfruttabile dagli ecclesiastici e dall'aristocrazia laica. In genere, il reclutamento implicava che ogni volontario si impegnasse a fare voto di compiere un pellegrinaggio alla Chiesa del Santo Sepolcro. Ai crociati venne donata anche una croce, che solitamente veniva cucita sui loro vestiti.\nCome scrive lo storico Thomas Asbridge, \"come non possiamo fare altro che stimare il numero delle migliaia di persone che risposero all'ideale crociato, cos\u00ec possiamo ottenere solo una visione limitata della loro motivazione e delle loro ambizioni\". Alcune generazioni di storici precedenti ad Asbridge hanno sostenuto che i crociati fossero motivati dall'avidit\u00e0 e dalla speranza di poter trovare una vita migliore lontana dalle fame e dalla guerra che caratterizzava la loro esistenza in Francia, ma come Asbridge osserva: \"Questa immagine \u00e8... profondamente fuorviante\". Egli sostiene che l'avidit\u00e0 fosse probabilmente un fattore importante per via degli alti costi che dovevano affrontare nel lungo viaggio, per gli alti rischi e perch\u00e9 quasi tutti i crociati fecero ritorno nelle proprie case una volta terminato il loro pellegrinaggio piuttosto che dotarsi di possedimenti in Terra Santa. \u00c8 difficile o impossibile valutare quali fossero stati i motivi precisi delle migliaia di poveri che parteciparono alla crociata, per i quali non esistono alcune fonti storiche, o addirittura quelli di importanti cavalieri, le cui storie sono state solitamente riscritte da monaci o chierici probabilmente senza troppa obiettivit\u00e0. Poich\u00e9 il mondo medievale secolare fu cos\u00ec profondamente radicato nel mondo spirituale della chiesa \u00e8 abbastanza probabile che la religiosit\u00e0 sia stato un fattore importante per molti crociati.\nNonostante questo entusiasmo popolare, Urbano assicur\u00f2 che ci sarebbe stato comunque un esercito di cavalieri, provenienti in gran parte dall'aristocrazia europea. I condottieri crociati furono quindi rappresentativi della Francia settentrionale e meridionale, delle Fiandre, della Germania e dell'Italia meridionale; divisi cos\u00ec in quattro gruppi distinti non si dimostrarono sempre cooperativi tra di loro, sebbene mantenessero l'obiettivo comune finale.\nComunque sia, le motivazioni della nobilt\u00e0 appaiono un po' pi\u00f9 chiare rispetto a quelli dei poveri. Anche per loro, l'avidit\u00e0 non fu apparentemente un fattore importante. Comunemente si presuppone che solo i rami cadetti di una famiglia aderirono alla crociata in cerca di ricchezza e di avventure, in quanto l'eredit\u00e0 famigliare andava al primogenito e cos\u00ec erano privi di possibilit\u00e0 in patria. Lo storico Riley-Smith tuttavia ha dimostrato che non sempre fu cos\u00ec in quanto la crociata venne guidata da alcuni dei nobili pi\u00f9 potenti della Francia, che lasciarono tutti i loro possedimenti dietro di s\u00e9, e spesso intere famiglie parteciparono alla crociata impegnando i loro averi per affrontare il viaggio. Per esempio, Roberto II di Normandia dette in pegno il Ducato di Normandia a suo fratello Guglielmo II d'Inghilterra e Goffredo vendette le sue propriet\u00e0 alla chiesa. Secondo il biografo di Tancredi, egli era preoccupato per la natura peccaminosa della guerra tra cavalieri e quindi fu felice di aver trovato uno sbocco per le frequenti violenze che flagellavano l'Europa occidentale. Tancredi e Boemondo, cos\u00ec come Goffredo, Baldovino ed Eustachio III di Boulogne, sono esempi di famiglie che si sono recate alle crociate insieme. Riley-Smith afferma che l'entusiasmo per la crociata fosse basato su relazioni familiari, in quanto la maggior parte dei crociati francesi erano parenti, anche se lontani. Tuttavia, in alcuni casi, il tentativo di migliorare la propria posizione sociale ha svolto un ruolo nella scelta dei crociati. Per esempio, Boemondo desiderava possedere un territorio a est e precedentemente aveva lanciato una campagna contro i Bizantini per cercare di raggiungere questo obiettivo. La Crociata gli confer\u00ec un'ulteriore opportunit\u00e0, che riusc\u00ec a cogliere dopo l'assedio di Antiochia, occupando la citt\u00e0 e fondando il Principato di Antiochia.\nLa crociata dei poveri.\nLa grande nobilt\u00e0 francese e i loro eserciti composti da professionisti e cavalieri non furono, tuttavia, i primi ad intraprendere il viaggio verso Gerusalemme. Urbano aveva previsto la partenza della crociata per il 15 agosto 1096, la festa dell'assunzione, ma gi\u00e0 da qualche mese alcuni eserciti improvvisati di contadini e appartenenti alla piccola nobilt\u00e0 si misero in viaggio da soli, guidati da un carismatico sacerdote cristiano di nome Pietro l'Eremita (Pietro d'Amiens) che, per il fatto di girare coperto di stracci e in sella a un umile asino, s'era guadagnato la fama di \"eremita\". Egli aveva percorso le terre centrali del Berry, il territorio di Orl\u00e9ans e di Chartres, la Normandia, il territorio di Beauvais, la Piccardia, la Champagne, la valle della Mosella e infine la Renania. Era una persona non inquadrata nel sistema ecclesiastico, ma dotata di grande carisma trascinatore ed esercitava un'influenza enorme sulla folla, tanto da far nascere tra i suoi seguaci un entusiasmo quasi isterico, nonostante probabilmente non fosse nemmeno uno dei predicatori \"ufficiali\" nominati dal Papa a Clermont.\nUn secolo dopo Pietro era gi\u00e0 una figura leggendaria: Guglielmo di Tiro riteneva che fosse stato Pietro ad instillare nel Papa l'idea della crociata, una teoria che venne presa per vera dagli storici fino al XIX secolo. Generalmente si ritiene che i seguaci di Pietro furono un grande gruppo di contadini, poveri, preti, monaci, donne, qualche soldato, ma pochissimi signori, non addestrati alla guerra e spesso analfabeti, che nemmeno avevano ben chiaro di dove fosse in realt\u00e0 Gerusalemme, tuttavia tra di essi vi furono anche alcuni cavalieri, tra cui Gautier Sans-Avoir (spesso chiamato Gualtieri Senza Averi), tenente di Pietro e guida di un esercito separato.\nLa totale mancanza di disciplina militare e il disorientamento dovuto agli inusuali paesaggi dell'Europa dell'est che stavano attraversando, causarono all'esercito di Pietro diversi problemi, nonostante si trovassero ancora in territorio cristiano. Gualtieri, giunto in Ungheria (di recentissima cristianizzazione), ricevette il permesso di transito da re Colomanno, entrando in conflitto tuttavia con la locale popolazione a Semlin, nel tentativo di procurarsi del cibo, ultima piazzaforte ungherese prima di entrare nel territorio imperiale bizantino. A parte questo, Gualtieri fece il suo arrivo a Costantinopoli il 20 luglio sotto stringente scorta dei Peceneghi (che fungevano da polizia militare bizantina) senza ulteriori problemi dopo aver attraversato Sofia, Filippopoli e Adrianopoli.\nLe truppe di Pietro l'Eremita raggiunsero a loro volta Semlin, presero d'assalto la citt\u00e0 e vi massacrarono correligionari ungheresi, secondo una testimonianza a causa delle vesti appartenenti a pellegrini al seguito di Gualtieri e che erano stati uccisi mentre s'abbandonavano a razzie e violenze varie. Fu evidente infatti, in entrambe queste schiere, la totale inadeguatezza dell'apparato logistico predisposto: la mancanza di vettovagliamenti port\u00f2 pertanto gli uomini di Gualtieri e di Pietro a razziare, armi in pugno, quelle contrade, ottenendone un reazione logica e non meno violenta. Per buona misura, gli uomini di Pietro investirono e saccheggiarono anche Belgrado, abbandonata dai suoi abitanti che trovarono rifugio in territorio bizantino, sull'altra sponda della Sava. Quando il 18 agosto giunse a Ni\u0161, il governatore bizantino cerc\u00f2 di fornirgli di che sfamarsi, ma Pietro non riusc\u00ec a tenere a freno, cercando di attaccare la citt\u00e0 suscitando la reazione delle truppe bizantine. Pietro giunse a Costantinopoli nel mese di agosto, dove il suo esercito si un\u00ec a quello di Gualtiero che era gi\u00e0 sul posto, nonch\u00e9 con altri gruppi separati di crociati provenienti da Francia, Germania e Italia. Un altro esercito di boemi e sassoni non riusc\u00ec ad attraversare l'Ungheria prima di disperdersi.\nQuesta folla incontrollata si present\u00f2 infine davanti a Costantinopoli il 1\u00ba agosto 1096, quindici giorni prima della data fissata per la partenza del legato pontificio da Le Puy. Nella capitale bizantina, l'imperatore Alessio I Comneno consigli\u00f2 loro dapprima di aspettare la seconda ondata di crociata, quella \"ufficiale\", ma di fronte ai loro eccessi, li fece traghettare il prima possibile oltre il Bosforo, cosa che avvenne il 6 agosto. Dopo aver attraversato l'Asia Minore, i crociati si divisero e cominciarono a saccheggiare i villaggi, vagando nel territorio dei Selgiuchidi nei pressi di Nicea. Una volta che dovettero scontrarsi con i Turchi, ben pi\u00f9 equipaggiati e addestrati, il risultato per i cristiani si risolse in un massacro. Un gruppo di italiani e tedeschi, condotto da un nobile italiano di nome Rinaldo, riusc\u00ec a impadronirsi del castello di Xerigordon verso la fine di agosto. Poco pi\u00f9 di un mesi dopo, in ottobre, l'esercito di Gualtiero e Pietro che sebbene fosse anch'esso in difetto di addestramento ma che poteva contare sulla presenza di 50 cavalieri, impegn\u00f2 i turchi in una battaglia presso Civetot. Anche questa occasione si concluse con una pesante sconfitta per i cristiani: gli arcieri turchi distrussero l'esercito crociato uccidendo, tra gli altri, Gualtieri, il conte di Ugo di Tubinga e Gautiero di Teck. Su uomini, solo riuscirono a ripiegare su Costantinopoli dove, insieme a Pietro, si unirono successivamente all'esercito crociato principale che nel frattempo era giunto a destinazione.\nAttacchi agli ebrei della Renania.\nLa predicazione della Prima Crociata dette il via ad un'ondata di violenza contro gli ebrei cos\u00ec grave che alcuni storici l'hanno definita \"il primo Olocausto\". Tra la fine del 1095 e l'inizio del 1096, alcuni mesi prima della partenza della crociata ufficiale, si verificarono svariati attacchi alle comunit\u00e0 ebraiche della Francia e della Germania. Nel maggio 1096, Emicho von Leiningen attacc\u00f2 gli ebrei a Spira e Worms. Alla fine di maggio, sedicenti crociati provenienti dalla Svevia, guidati da Hartmann di Dillingen, insieme a volontari francesi, inglesi, lorenesi e fiamminghi, guidati da Drogo di Nesle, Clarambaldo di Vendeuil, Tommaso di La F\u00e8re e Guglielmo visconte di Melun, detto Guglielmo il Carpentiere, si unirono a Emicho nel massacro della comunit\u00e0 ebraica di Magonza. A Magonza, una donna ebrea uccise i suoi figli piuttosto che vederli trucidati dai cristiani; il rabbino capo, Kalonimus Ben Meshullam, si suicid\u00f2 per evitare di finire nelle mani dei crociati.\nL'azione di Emicho prosegu\u00ec poi a Colonia, mentre altri continuarono a Treviri, a Metz e in altre citt\u00e0. Anche Pietro l'Eremita potrebbe essere stato coinvolto in questi atti di violenza contro gli ebrei e un esercito guidato da un prete chiamato Folkmar fu colpevole di violenze in Boemia. L'esercito di Emicho continu\u00f2 la sua marcia attraverso l'Ungheria ma poi venne sconfitto dall'esercito di Colomanno d'Ungheria. Il suo seguito di soldataglia si disperse: alcuni finirono per aggregarsi all'esercito principale, altri, come lo stesso Emicho, fecero ritorno alle proprie case.\nSembra che molti delle aggressioni fossero finalizzate al tentativo di convertire gli ebrei con la forza, ma probabilmente vi fu anche l'interesse ad appropriarsi dei loro beni. Le violenze contro gli ebrei non furono mai approvate dalle autorit\u00e0 gerarchiche della Chiesa e i vescovi cristiani, in particolare l'arcivescovo di Colonia, fecero quanto possibile per proteggerli. Le aggressioni alle comunit\u00e0 ebraiche potrebbero aver tratto origine anche dalla convinzione che sia loro sia i musulmani fossero in ugual modo nemici di Cristo e che in quanto tali dovessero essere combattuti o convertiti al cristianesimo. Si disse che Goffredo di Buglione avesse estorto denaro agli ebrei di Colonia e di Magonza e alcuni dei crociati si chiesero perch\u00e9 si dovesse viaggiare per migliaia di chilometri per combattere gli infedeli del Vicino Oriente quando ve ne fossero gi\u00e0 di pi\u00f9 vicini a casa.\nLa crociata dei nobili.\nI quattro principali eserciti crociati lasciarono l'Europa intorno alla data stabilita nell'agosto del 1096. All'impresa, affidata dal papa alla guida spirituale di Ademaro di Monteil, vescovo di Le Puy, aderirono alcuni dei pi\u00f9 importanti membri dell'aristocrazia feudale europea:\nEssi intrapresero diversi percorsi per raggiungere Costantinopoli dove si radunarono al di fuori delle sue mura cittadine tra novembre 1096 e i primi mesi del 1097. Questa volta, l'imperatore Alessio si dimostr\u00f2 pi\u00f9 preparato all'arrivo dei crociati e ci furono meno episodi di violenza lungo il viaggio. \u00c8 difficile da stimare la dimensione dell'intero esercito crociato; diverse stime furono fornite dai testimoni oculari che non sempre concordano con quelle formulate dagli storici moderni. Lo storico militare crociato David Nicolle ritiene che complessivamente gli eserciti fossero costituiti da circa - crociati, tra cui cavalieri. Raimondo fu alla testa del contingente pi\u00f9 numeroso con circa 8.500 fanti e cavalieri.\nUgo di Vermandois part\u00ec verso il 15 agosto 1096 e, non senza vanit\u00e0, scrisse all'imperatore Alessio I di preparargli un'accoglienza degna di lui. Si imbarc\u00f2 a Bari alla volta di Durazzo, per raggiungere Costantinopoli percorrendo l'antica via Egnatia, ma le navi incapparono in una burrasca e si dispersero. Raccolto da Alessio I, fu considerato un ospite, ma posto sotto attenta anche se discreta sorveglianza.\nGoffredo di Buglione, che aveva seguito la via di Pietro l'Eremita, fu il secondo ad arrivare. Aveva attraversato l'Ungheria, che dopo i primi passaggi era gi\u00e0 in allarme, e per tutto il tempo fu obbligato a lasciare in ostaggio suo fratello Baldovino. Giunto a Costantinopoli si accamp\u00f2 sotto le mura. Nacque una certa ostilit\u00e0 fra i suoi e gli uomini dell'imperatore bizantino, che era accusato di tenere prigioniero Ugo.\nBoemondo di Taranto arriv\u00f2 in aprile. Ostile segretamente ad Alessio I, si era fatto crociato, \u00abper opera dello Spirito Santo\u00bb dicono i testi, quando si stavano avvicinando i crociati normanni di Roberto. Non era stato solo per devozione: Boemondo era un uomo forte, astuto, ambizioso e frustrato: suo padre, Roberto il Guiscardo, dopo essersi risposato, gli aveva preferito il fratellastro, Ruggero Borsa. Ambiva ad avere una sua signoria a scapito dell'Imperatore bizantino, sul quale dodici anni prima aveva gi\u00e0 riportato una vittoria. Fine conoscitore della mentalit\u00e0 bizantina e musulmana e dei loro metodi, egli sapeva di essere indispensabile. Per rassicurare il diffidente Alessio I, Boemondo evit\u00f2 che le sue truppe operassero il minimo saccheggio.\nRaimondo di Saint-Gilles era uno dei pi\u00f9 potenti signori. Aveva 55 anni e possedeva una dozzina di contee; pu\u00f2 darsi che avesse partecipato alla \"Reconquista\". Gi\u00e0 prima del Concilio di Clermont, il papa vide probabilmente in lui il pi\u00f9 indicato capo militare della crociata, anche se non procedette mai alla designazione di un comandante laico, limitandosi a quella di una guida spirituale, nella persona del suo legato pontificio, il vescovo di Le Puy Ademaro di Monteil. In autunno, dopo aver lasciato al figlio il governo delle terre, il conte part\u00ec insieme con Ademaro, passando per l'Italia settentrionale e l'inospitale costa dalmata. Giunto nelle terre dell'impero, fu scortato dalle truppe peceneghe, che fungevano da polizia militare bizantina e lo misero sotto sorveglianza.\nRoberto di Normandia, Roberto di Fiandra e Stefano II di Blois lasciarono le loro terre nell'autunno del 1096. Passando per Roma, Bari e per la via Egnatia, arrivarono a Costantinopoli nell'aprile-maggio del 1097.\nL'arrivo a Costantinopoli.\nI principi arrivarono a Costantinopoli con scarse vivande contando sull'aiuto di Alessio. L'Imperatore, tuttavia, si dimostr\u00f2 comprensibilmente sospettoso dopo aver vissuto le negative esperienze con la crociata del popolo oltre che per via della presenza tra i cavalieri del suo vecchio nemico Normanno Boemondo che precedentemente aveva invaso pi\u00f9 volte il territorio bizantino con suo padre Roberto Guiscardo e che probabilmente tent\u00f2 anche di organizzare un attacco a Costantinopoli mentre si trovava accampato fuori della citt\u00e0.\nI crociati avrebbero potuto convincere Alessio a prendere il comando della crociata, ma egli non si dimostr\u00f2 interessato a ci\u00f2 e piuttosto si preoccup\u00f2 di trasportarli in Asia Minore il pi\u00f9 rapidamente possibile. In cambio di cibo e forniture, Alessio chiese ai condottieri crociati di giurare fedelt\u00e0 e di riconsegnare all'Impero Bizantino qualsiasi territorio fossero riusciti a strappare al dominio dei Turchi. Goffredo fu il primo a proferire il giuramento e successivamente quasi tutti gli altri nobili lo imitarono, anche se lo fecero solo dopo che cessarono in citt\u00e0 gli scontri tra i cittadini e i crociati desiderosi di saccheggiarla. Raimondo fu l'unico a non giurare ma si limit\u00f2 semplicemente ad impegnarsi a non causare alcun danno all'Impero. Prima di assicurare il trasporto attraverso il Bosforo ai vari eserciti, Alessio inform\u00f2 i comandanti crociati sul modo migliore di affrontare gli eserciti selgiuchidi che presto avrebbero incontrato.\nLa marcia in Anatolia e in Siria.\nAssedio di Nicea.\nDurante la prima met\u00e0 del 1097, gli eserciti crociati attraversarono l'Asia Minore dove si unirono a Pietro l'Eremita e quel poco che restava del suo seguito. Alessio I assegn\u00f2 due dei suoi generali, Manuele Boutoumites e Tatikios, all'assistenza dei crociati. Il primo obiettivo della campagna fu Nicea, precedentemente una citt\u00e0 sotto il dominio bizantino ma che successivamente divenne la capitale del Sultanato di Rum dei Selgiuchidi sotto la guida di Kilij Arslan I. In questo momento Arslan si trovava lontano, impegnato in una campagna militare contro i nemici Danishmendidi nell'Anatolia centrale, lasciando la sua famiglia e i suoi averi a Nicea sottovalutando la forza di questi nuovi crociati.\nAll'arrivo dei crociati, la citt\u00e0 fu messa sotto un lungo assedio. Appena Arslan ne venne a conoscenza fece immediato ritorno nella sua citt\u00e0 attaccando gli assedianti il 16 maggio. Egli si ritrov\u00f2 inaspettatamente impegnato in una grande battaglia che caus\u00f2 ingenti perdite in entrambe le parti. L'assedio comunque prosegu\u00ec nonostante ci si trovasse in punto di stallo. La situazione si sblocc\u00f2 quando l'imperatore bizantino Alessio I, accampatosi nei pressi del villaggio di Pelecanum sul lago Ascanio, riusc\u00ec ad organizzare un blocco del lago servendosi di imbarcazioni che vi aveva fatto trasportate via terra. Il blocco serv\u00ec a tagliare le vie di approvvigionamento agli assediati e fu un fattore decisivo per la resa della citt\u00e0, che fu negoziata segretamente tra i turchi e i generali bizantini all'insaputa dell'esercito crociato. Fu cos\u00ec che tra il 18 e il 19 giugno Nicea capitol\u00f2 di fronte all'esercito bizantino.\nQuesta situazione fu fonte di frustrazione per i crociati. Infatti, mentre i bizantini irruppero nella citt\u00e0, ai crociati non fu concesso di partecipare al saccheggio o addirittura di entrare entro le mura conquistate, tranne in piccoli gruppi scortati. Tuttavia, questa politica fu coerente ai giuramenti precedenti fatti ad Alessio e l'imperatore assicur\u00f2 ai crociati di essere ben ricompensati per i loro sforzi. Come scrive Thomas Asbridge, \"la caduta di Nicea fu una conseguenza della politica di successo della stretta collaborazione tra i crociati e i bizantini\". Dopo aver lasciato il controllo della citt\u00e0 ai Bizantini, i crociati ripresero la loro marcia verso a Gerusalemme. Stefano Arciprete di Blois, in una lettera spedita a sua moglie Adele d'Inghilterra, scrisse che stimava breve la durata del viaggio, asserendo che a Luglio avrebbero attraversato l'Anatolia, ad Agosto si sarebbero riposati, e a settembre avrebbero conquistato Gerusalemme. In realt\u00e0 ci sarebbero voluti due anni.\nBattaglia di Dorylaeum.\nAlla fine di giugno, i crociati marciarono attraverso l'Anatolia accompagnati da alcune truppe bizantine comandate da Tatikios; nutrivano ancora la speranza che Alessio decidesse di inviargli il suo esercito al completo. La colonna crociata venne divisa in due gruppi, uno guidato dai normanni, l'altro dai francesi. Le intenzioni erano quelle di riunire i due gruppi nuovamente presso Dorylaeum, ma il 1\u00ba luglio i normanni, che avanzarono in anticipo rispetto ai francesi, vennero attaccati da Kilij Arslan. Quest'ultimo era riuscito a mettere insieme un esercito molto pi\u00f9 grande rispetto a quello che aveva condotto in occasione della sua sconfitta a Nicea e ora circondava i normanni grazie ai suoi arcieri montati a cavallo, in procinto di dare inizio alla battaglia di Dorylaeum. I normanni \"schierati in una formazione difensiva stretta\" e inviarono una richiesta di aiuto all'altro gruppo. Quando i francesi arrivarono, Goffredo attravers\u00f2 le linee turche e Ademaro li attacc\u00f2 dalla parte posteriore; cos\u00ec i turchi, che avevano previsto di distruggere i Normanni, non riuscirono ad anticipare il rapido intervento dei francesi preferendo fuggire piuttosto che dover affrontare l'esercito crociato congiunto.\nDopo aver colto un'ulteriore vittoria a Eraclea Cibistra la marcia dei crociati attraverso l'Anatolia pot\u00e9 continuare senza ulteriori scontri. Il viaggio non fu comunque facile, poich\u00e9 Arslan aveva bruciato e distrutto gran parte delle riserve dell'esercito cristiano. In quel momento ci si trovava nella meta dell'estate e i crociati potevano contare su scarse scorte di cibo e d'acqua; molti uomini e cavalli morirono a causa di queste condizioni. Per sopravvivere i cristiani dovettero darsi al saccheggio ogni qualvolta ne ebbero l'occasione. Vi furono, inoltre, diversi contrasti tra i comandanti dei gruppi in cui era diviso l'esercito, tuttavia nessuno di loro fu abbastanza potente da assumere il comando generale, anche se Ademaro venne sempre riconosciuto come il capo spirituale. Dopo aver attraversato il Tarso e le Porte Cilicie, Baldovino di Boulogne si allontan\u00f2 dai compagni verso le terre armene intorno all'Eufrate; sua moglie, da cui dipendeva la sua unica rivendicazione sulle terre e sulle ricchezze europee, era morta dopo la battaglia, privandolo di ogni incentivo per far ritorno in Europa. Cos\u00ec, decise di scegliersi un feudo per s\u00e9 in Terra Santa. All'inizio del 1098, egli fu nominato erede di Thoros di Edessa, il quale poco pi\u00f9 tardi venne ucciso in una rivolta che probabilmente fu istigata dallo stesso Baldovino. Cos\u00ec, nel marzo del 1098, Baldovino divenne il nuovo governante, dando luogo alla Contea di Edessa, il primo degli Stati crociati.\nAssedio di Antiochia.\nL'esercito crociato, nel frattempo e nonostante le difficolt\u00e0, marciava verso Antiochia, una citt\u00e0 che si trovava a met\u00e0 strada tra Costantinopoli e Gerusalemme. Descritta da Stefano di Blois come \"una citt\u00e0 incredibile, molto forte e inattaccabile\", la sua reputazione scoraggi\u00f2 i crociati circa la possibilit\u00e0 di conquistarla solo con un attacco. Essi sperarono piuttosto di costringerla a una capitolazione spontanea o di poter far affidamento su un traditore all'interno della citt\u00e0, una tattica che era gi\u00e0 stata adottata dai Bizantini e poi dai Turchi Selgiuchidi per impadronirsi della citt\u00e0. Speranzosi che ci\u00f2 potesse ripetersi, il 20 ottobre del 1097, inizi\u00f2 l'assedio di Antiochia. Durante i quasi otto mesi in cui si protrasse, i cristiani furono costretti a respingere due grandi eserciti di soccorso guidati da Duqaq I e Ridwan ibn Tutush. Antiochia era cos\u00ec grande che i crociati non possedevano abbastanza soldati da riuscire a circondarla completamente e pertanto la popolazione assediata pot\u00e9 in gran parte continuare ad essere rifornita. Il 4 marzo 1098, una flotta crociata appartenente alla \"crociata sassone\" fece il suo arrivo portando con s\u00e9 numerose attrezzature fondamentali per il prosieguo dell'assedio.\nNel maggio del 1098, Kirbogha di Mosul si mosse verso Antiochia per tentare di rompere l'assedio. Boemondo nel frattempo riusc\u00ec nell'intento di corrompere una guardia armena di nome Firouz affinch\u00e9 abbandonasse la sua torre e cos\u00ec i crociati riuscirono ad entrare nella citt\u00e0 dove uccisero la maggior parte degli abitanti. Tuttavia, solo pochi giorni dopo l'esercito di Kirbogha arriv\u00f2, mettendo sotto attacco gli ex assediatori. Secondo le cronache di Raimondo di Aguilers, fu a questo punto che un monaco di nome Pietro Bartolomeo afferm\u00f2, nonostante alcuni scetticismi, di aver trovato nella citt\u00e0 la Lancia Sacra, una scoperta che venne interpretata come un segno che i cristiani sarebbero stati vittoriosi.\nIl 28 giugno 1098, i crociati sconfissero Kirbogha in una battaglia fuori citt\u00e0, una vittoria dovuta all'incapacit\u00e0 del condottiero musulmano di organizzare le diverse fazioni che componevano il suo esercito. Mentre i crociati stavano marciando verso l'esercito nemico, la fazione fatimide abbandon\u00f2 il contingente turco, poich\u00e9 temeva che Kirbogha avrebbe avuto un eccessivo potere se fosse stato in grado di sconfiggere i crociati. Secondo le testimonianze oculari cristiani, un esercito di santi venne in aiuto dei crociati durante la battaglia, paralizzando l'esercito di Kirbogha.\nStefano di Blois, uno dei condottieri crociati, si trovava ad Alessandretta quando venne a conoscenza della situazione che andava a profilarsi ad Antiochia. Dai racconti ritenne erroneamente che la situazione fosse disperata e quindi lasci\u00f2 il Medio Oriente, avvertendo Alessio e il suo esercito, e fece ritorno in Francia. Ai crociati che si trovavano ad Antiochia ci\u00f2 apparve come un grave tradimento e in particolare Boemondo sostenne che Alessio avesse abbandonato la spedizione e che quindi tutti i giuramenti che gli avevano fatto erano da considerarsi nulli. Mentre Boemondo rivendic\u00f2 Antiochia per s\u00e9 stesso, non tutti gli altri condottieri si dimostrarono d'accordo. Le discussioni tra i nobili crociati, pertanto, ritardarono il prosieguo della crociata fino alla fine dell'anno.\nNel frattempo, tra i cristiani scoppi\u00f2 un'epidemia di peste che uccise molti crociati, compreso il legato apostolico Ademaro di Monteil che spir\u00f2 il 1\u00ba agosto. I crociati avevano a disposizione ancora meno cavalli che in precedenza e, ancora peggio, i contadini musulmani della zona rifiutarono di rifornirli di cibo. Cos\u00ec, nel mese di dicembre, dopo che la citt\u00e0 araba di Ma'arrat al-Nu'man venne conquistata dopo un assedio, vennero riportate le prime accuse di cannibalismo tra i crociati. Rodolfo di Caen scrisse: \"A Ma'arrat le nostre truppe bollirono gli adulti infedeli nei vasi da cucina, impalarono i bambini in spiedi e li divorarono\". Al tempo stesso, i cavalieri e i soldati si dimostrarono sempre pi\u00f9 inquieti tanto da minacciare i loro nobili condottieri di proseguire verso Gerusalemme senza di loro. Finalmente, all'inizio del 1099, la marcia riprese, lasciando Boemondo presso la citt\u00e0 come primo principe di Antiochia.\nLa marcia verso Gerusalemme.\nMarciando lungo la costa mediterranea, i crociati incontrarono una modesta resistenza, poich\u00e9 i governanti locali preferirono stipulare con loro accordi di pace e fornirli di vettovagliamenti piuttosto che combattere. Tuttavia l'inconcludente assedio di Arqa rappresent\u00f2 una notevole eccezione a questa situazione. Le conquiste furono repentine anche perch\u00e9 seppero (inconsciamente) sfruttare le rivalit\u00e0 e ostilit\u00e0 tra i vari potentati musulmani della zona: infatti nel Vicino Oriente correva il confine indeterminato tra il califfato ismailita del Cairo e quello sunnita di Baghdad; inoltre gli emirati di Anatolia e di Siria erano ostili tra loro. Oltre all'elemento sorpresa gioc\u00f2 a favore dei crociati anche la mancanza di una tattica unitaria, senza un chiaro obiettivo: i musulmani erano infatti abituati a rispondere alle periodiche offensive dell'impero bizantino e non sapevano come comportarsi con questi gruppi indisciplinati di cristiani venuti da Occidente. Di fatto si stava assistendo a un fenomeno del tutto nuovo: un pellegrinaggio armato verso Gerusalemme.\nIl 7 giugno i crociati arrivarono a Gerusalemme, che solo un anno prima era stata riconquistata dai Fatimidi a spese dei Selgiuchidi. Molti crociati scoppiarono in pianto alla vista della citt\u00e0, raggiunta dopo un viaggio cos\u00ec lungo.\nPresa di Gerusalemme.\nIl 13 gennaio 1099 Raimondo di Tolosa si diresse verso Gerusalemme e attacc\u00f2 Bostrys, Byblos, Beirut, Sidone, Tiro, Acri, Haifa, il Monte Carmelo, Cesarea, Ramla (antico capoluogo del governatorato islamico fin dall'et\u00e0 califfale omayyade) che fu sgomberata da quasi tutta la popolazione musulmana e, infine, Betlemme.\nQuando i crociati arrivarono a Gerusalemme, in quel momento sotto il controllo del fatimide Iftikh\u0101r al-Dawla, si apr\u00ec davanti a loro un territorio arido, privo di acqua e di cibo. Essi non avevano speranza di tentare un blocco della citt\u00e0 come invece avevano fatto ad Antiochia poich\u00e9 non avevano sufficienti truppe, risorse e tempo. L'unica soluzione che ritennero fattibile fu quella di prendere la citt\u00e0 con un assalto. Sicuramente non ebbero molte altre scelte, poich\u00e9 si stim\u00f2 che i crociati, in quel momento, contassero tra le loro file solamente uomini tra cui cavalieri. Questo esercito, composto da uomini di diversa origine e con varie alleanze, non si dimostr\u00f2 nemmeno in questa occasione come una forza unita; per esempio mentre Goffredo e Tancredi si accamparono a nord della citt\u00e0, Raimondo decise di stanziarsi a sud. Inoltre, il contingente provenzale non partecip\u00f2 all'assalto iniziale del 13 giugno. Questo primo attacco fu forse poco pi\u00f9 di un tentativo e, infatti, appena dopo aver scalato il muro esterno i crociati vennero respinti dall'interno.\nDopo il fallito assalto iniziale si tenne un incontro tra i vari comandati in cui si concord\u00f2 che per il futuro sarebbe stato necessario un attacco concordato. Il 17 giugno, un gruppo di marinai genovesi guidati da Guglielmo Embriaco giunse a Giaffa portando ai crociati qualificati ingegneri che permisero di realizzare alcune torri d'assedio utilizzando il legname ottenuto dallo smantellamento delle navi con cui erano giunti. Il morale dei crociati si risollev\u00f2 ulteriormente quando un sacerdote, Pietro Desiderio, afferm\u00f2 di avere avuto una visione dello spirito del vescovo Ademaro che li esortava a digiunare e a compiere una processione a piedi nudi intorno alle mura della citt\u00e0, dopodich\u00e9 essa sarebbe stata conquistata, facendo riferimento alla storia biblica di Giosu\u00e8 nell'assedio di Gerico. Dopo i tre giorni di digiuno, l'8 luglio i crociati compirono la processione che termin\u00f2 sul Monte degli Ulivi dove Pietro l'Eremita predic\u00f2. Poco dopo, le varie e confuse fazioni che componevano l'esercito crociato giunsero a un ravvicinamento pubblico. Poco dopo arrivarono notizie di un esercito di soccorso fatimide partito dall'Egitto, fornendo cos\u00ec ai crociati un'ulteriore motivazione per sferrare un nuovo attacco alla citt\u00e0.\nL'attacco decisivo a Gerusalemme inizi\u00f2 il 13 luglio: le truppe di Raimondo si rivolsero verso la porta a sud mentre gli altri contingenti si concentrarono sul muro settentrionale. Il 15 luglio venne dato l'ultimo assalto ad entrambe le estremit\u00e0 della citt\u00e0 e cos\u00ec venne conquistato il bastione interno del muro settentrionale. Nel panico che segu\u00ec, i difensori abbandonarono le mura cittadine, consentendo ai crociati di entrare. Il primo a mettere piede nella citt\u00e0 santa fu il pisano Cucco Ricucchi, comandante di 120 galee, seguito dal concittadino Coscetto Dal Colle. Goffredo di Buglione entr\u00f2 fra i primissimi nella citt\u00e0, coi suoi fratelli Baldovino ed Eustachio, alla testa dei suoi Lotaringi. A testimonianza del contributo decisivo dato dai genovesi, guidati dal Testadimaglio, e dalle loro torri d'assedio, lo stesso Goffredo di Buglione fece scolpire sulle mura del Santo Sepolcro le parole \"Praepotens Genuensium Praesidium\" in ricordo dell'incredibile impresa.\nIl massacro.\nIl massacro che segu\u00ec la presa di Gerusalemme raggiunse una particolare notoriet\u00e0. I racconti dei crociati testimoni oculari non lasciano dubbi che si perpetuarono grandi violenze. Tuttavia, alcuni storici ritengono che le proporzioni dell'evento furono esagerate nei successivi racconti medievali.\nDopo la caduta del muro settentrionale, gli assediati fuggirono nel Monte del Tempio, perseguitati da Tancredi e dai suoi uomini. Arrivando prima che i rifugiati potessero difendere la zona, le truppe cristiane li assalirono massacrando molti di essi; i pochi che si salvarono si rifugiarono nella Moschea al-Aqsa. Tancredi ferm\u00f2 le violenze, offrendo a coloro che si trovarono nella moschea la sua protezione. Quando i difensori sulla parete meridionale capirono che la parte settentrionale era stata presa, la guarnigione fatimide si rifugi\u00f2 nella cittadella (da cui pot\u00e9 uscire sana e salva poco pi\u00f9 tardi, dopo aver pagato un fortissimo riscatto), permettendo cos\u00ec a Raimondo di entrare in citt\u00e0. Iftikhar al-Dawla, comandante della guarnigione, stipul\u00f2 un accordo con Raimondo impegnandosi a consegnare la cittadella e in cambio poter fuggire ad Ascalona.\nLe violenze continuarono per il resto della giornata. I musulmani vennero uccisi, senza eccezione alcuna di sesso e d'et\u00e0, insieme agli ebrei della citt\u00e0, inutilmente ammassatisi nella sinagoga a cui i crociati dettero fuoco. Nonostante tutto ci\u00f2, \u00e8 provato che alcuni musulmani ed ebrei della citt\u00e0 sopravvissero alla strage, fuggendo o essendo fatti prigionieri per poi essere riscattati. Un analogo trattamento sarebbe forse toccato anche ai cristiani orientali, espulsi dalla citt\u00e0 preventivamente dal governatore musulmano per paura di tradimenti, che i crociati probabilmente non avrebbero nemmeno saputo riconoscere.\nCostituzione del Regno di Gerusalemme.\nGiuridicamente parlando la situazione del Regno di Gerusalemme era piuttosto spinosa: formalmente, secondo il diritto riconosciuto dai cristiani, i territori appartenevano all'imperatore bizantino, ma egli non era in buoni rapporti con i crociati ed era inoltre uno scismatico; si pens\u00f2 allora di offrire la corona al papa, che avrebbe potuto proclamarsi signore feudale di quelle terre, come aveva fatto per l'Inghilterra e per la Sicilia, ma un'azione del genere avrebbe sicuramente peggiorato ulteriormente le gi\u00e0 tese relazioni con il \"basileus\". Si decise allora di offrire la corona a uno dei crociati che avevano partecipato alla spedizione.\nIl 22 luglio si tenne un consiglio nella chiesa del Santo Sepolcro al fine di nominare un re per il Regno di Gerusalemme appena fondato. Inizialmente, la corona fu offerta a Raimondo - i cui domini costituivano uno dei tre massimi feudi di Francia con il ducato d'Aquitania e il ducato di Normandia - ma egli la rifiut\u00f2 adducendo il desiderio di tornare al pi\u00f9 presto in patria avendo assolto il \"votum crucis\" e cos\u00ec dimostrare la sua devozione, ma pi\u00f9 probabilmente egli sper\u00f2 che gli altri nobili insistessero comunque per la sua elezione.\nInoltre l'energico Raimondo aveva subito il veto dei normanni. Per accordare tutti era chiaro che si sarebbe dovuto scegliere una personalit\u00e0 non di spicco e si ripieg\u00f2 allora su Goffredo da Buglione, che i cronisti dell'epoca ci ritraggono come valoroso ma anche tormentato, ripiegato su s\u00e9 stesso. La tradizione vuole che egli rifiutasse di assumere un titolo di \"re\" di un territorio dove Cristo aveva conosciuto il supplizio e la morte, accettando invece la titolatura pi\u00f9 modesta di \"Advocatus Sancti Sepulchri\" (Difensore [laico] del Santo Sepolcro). \"Advocatus\" era un titolo che un laico prendeva nella protezione di beni episcopali. Tuttavia ufficialmente questo titolo venne utilizzato solamente in una lettera, peraltro non scritta dallo stesso Goffredo. Sembra invece che egli utilizzasse pi\u00f9 frequentemente l'ambiguo titolo di \"princeps\" o che abbia semplicemente mantenuto il suo precedente titolo di \"dux\" della Bassa Lorena. Secondo Guglielmo di Tiro, che scrisse nel XII secolo quando Goffredo era ormai gi\u00e0 un eroe leggendario nella Gerusalemme crociata, egli si rifiut\u00f2 di indossare \"una corona d'oro\" nello stesso luogo in cui Cristo aveva indossato \"una corona di spine\". Roberto il Monaco fu l'unico cronista contemporaneo della crociata a riportare che Goffredo avesse assunto il titolo \"re\".\nLa crociata del 1101.\nDopo aver conquistato Gerusalemme e la chiesa del Santo Sepolcro, ai crociati appariva di aver adempiuto al proprio voto. Tuttavia, molti avevano gi\u00e0 fatto ritorno nelle proprie terre prima di raggiungere Gerusalemme e altri non avevano mai lasciato l'Europa. Quando si sparse la voce del successo della crociata questi vennero derisi e disprezzati dalle loro famiglie, oltre che minacciati di scomunica da parte del Papa. Anche molti crociati tra quello che giunsero fino a Gerusalemme presero la via verso casa; secondo Fulcherio di Chartres, nel 1100 solo poche centinaia di cavalieri erano rimasti nel nuovo regno. Goffredo govern\u00f2 Gerusalemme solamente per un anno, poich\u00e9 mor\u00ec nel luglio del 1100. Fu suo fratello, Baldovino di Edessa, il primo che assunse il titolo di Re di Gerusalemme.\nTra i crociati che parteciparono a quella del 1101 ci furono Stefano II di Blois e Ugo di Vermandois, entrambi facenti parte della prima spedizione e che abbandonarono prima di raggiungere Gerusalemme. Questa crociata venne quasi annientata in Asia Minore dai Selgiuchidi, ma i sopravvissuti, una volta giunti a destinazione, contribuirono a rafforzare il regno di Gerusalemme. Negli anni successivi l'assistenza venne fornita anche dai mercanti italiani che si stabilirono nei porti siriani e dagli ordini religiosi e militari dei Cavalieri Templari e dei Cavalieri Ospitalieri, nati durante il regno di Baldovino I.\nConseguenze.\nLa prima crociata port\u00f2 alla nascita degli \"stati crociati\" di Edessa, Antiochia, Gerusalemme e Tripoli, situati in Palestina e in Siria, cos\u00ec come la creazione di alleanze lungo le rotte percorse dai crociati come il Regno armeno di Cilicia. Infatti, conquistata Gerusalemme, i crociati negli anni successivi rafforzarono la propria posizione conquistando l'area circostante la citt\u00e0, fino a controllare una zona che andava dal Mar di Levante al Mar Rosso, al corso del Giordano alla Siria. Tutta la regione venne organizzata con il sistema del feudalesimo, con alcuni principati indipendenti tra loro (contea di Edessa, principato di Antiochia, contea di Tripoli, principato di Tiberiade e Oltregiordano, contea di Giaffa e di Ascalona) ed alcuni feudi minori ad essi sottomessi. Sul piano formale ciascuno di questi Stati accettava la superiorit\u00e0 di un sovrano che teneva corte a Gerusalemme.\nL'ultimo Stato crociato a costituirsi in Terra Santa fu quello della Contea di Tripoli.\nQui il governo era affidato all'epoca al \"qadi\" Fakhr al-Mulk, della trib\u00f9 dei Ban\u016b \u02bfAmm\u0101r, favorevole a un accordo coi Crociati che salvaguardasse la citt\u00e0. Grazie a una flotta genovese, Raimondo strapp\u00f2 Tortosa ai Ban\u016b \u02bfAmm\u0101r e pose l'assedio a Tripoli, infliggendo con solo 300 cavalieri un'incredibile rotta ai difensori che, coi loro uomini, aiutati da altri soldati provenienti da Damasco e Hims, corroborarono nei musulmani di quella parte di mondo l'idea dell'invincibilit\u00e0 degli uomini venuti dall'Europa. Proprio l'esiguit\u00e0 degli uomini a sua disposizione imped\u00ec tuttavia al conte di Tolosa di superare le difese murarie di Tripoli. A fine 1103, con l'aiuto bizantino, fu completata la costruzione del castello di Monte Pellegrino che serv\u00ec a stringere d'assedio Tripoli, rifornita per\u00f2 dal mare grazie alla flotta fatimide. Raimondo mor\u00ec di l\u00ec a poco (1105) in seguito a una ferita fortuitamente procuratasi l'anno prima ed il problema della sua successione si risolse con difficolt\u00e0 solo pi\u00f9 tardi, con l'assunzione del potere da parte del figlio naturale Bertrando.\nI sopravvissuti alla crociata che fecero ritorno alle proprie case dell'Europa occidentale, vennero trattati come eroi. Roberto II di Fiandra venne soprannominato \"Robertus Hierosolimitanus\" grazie alle sue imprese. In pochi anni dalla sua morte la vita di Goffredo di Buglione divenne leggendaria. In alcuni casi, la situazione politica nei paesi di provenienza venne fortemente funestata dalle assenze dei nobili crociati. Ad esempio, mentre Roberto II di Normandia si trovava a combattere in Terra Santa, il trono d'Inghilterra pass\u00f2 al Enrico I d'Inghilterra invece che a lui, e il conflitto che ne scatur\u00ec port\u00f2 alla battaglia di Tinchebray del 1106.\nNel frattempo, la presenza degli stati crociati nel Vicino Oriente contribu\u00ec ad alleviare pressioni dei Selgiuchidi sull'Impero bizantino, portando ad un periodo di relativa pace e prosperit\u00e0 per tutto il XII secolo. L'effetto sulle dinastie musulmane orientali fu graduale ma importante. A seguito della morte di Malik Shah I nel 1092, l'instabilit\u00e0 politica e la divisione del Grande Impero Selgiuchide impedirono una difesa organizzata contro gli Stati cristiani. La cooperazione tra i musulmani rimase difficile per molti decenni, ma dall'Egitto alla Siria a Baghdad vi furono pressioni per tentare di scacciare i crociati. I tentativi culminarono nella riconquista di Gerusalemme, avvenuta nel 1187 grazie a Saladino, fondatore della dinastia degli Ayyubidi che riusc\u00ec a riunire i vari regni musulmani orientali."}
{"id": "62320", "revid": "1684799", "url": "https://it.wikipedia.org/wiki?curid=62320", "title": "Pitone", "text": ""}
{"id": "62322", "revid": "110157", "url": "https://it.wikipedia.org/wiki?curid=62322", "title": "Mercati di Traiano", "text": "I Mercati di Traiano costituiscono un esteso complesso di edifici di epoca romana nella citt\u00e0 di Roma, sulle pendici del colle Quirinale. Dal 2007 ospitano il \"Museo dei Fori Imperiali\".\nIl complesso, che in origine si estendeva anche oltre i limiti dell'attuale area archeologica, in zone oggi occupate da palazzi moderni, era destinato principalmente a sede delle attivit\u00e0 amministrative collegate ai Fori Imperiali, e solo in misura limitata a attivit\u00e0 commerciali, che forse si svolgevano negli ambienti aperti ai lati delle vie interne.\nIl complesso sorse contemporaneamente al Foro di Traiano, agli inizi del II secolo, per occupare e sostenere il taglio delle pendici del colle Quirinale, ed \u00e8 separato dal Foro per mezzo di una strada basolata. Riprende la forma semicircolare dell'esedra del foro traianeo e si articola su ben sei livelli.\nLe date dei bolli laterizi sembrano indicare che la costruzione risalga in massima parte al regno di Traiano e forse \u00e8 da attribuire al suo architetto, Apollodoro di Damasco, sebbene sia possibile che il progetto fosse gi\u00e0 stato concepito sotto Domiziano, alla cui epoca potrebbe essere attribuito almeno l'inizio dei lavori di sbancamento.\nDescrizione delle parti del complesso.\nGli edifici sono separati tra loro da un percorso antico che in et\u00e0 tarda prese il nome di via Biberatica, che corre a mezza costa sul pendio del colle. La parte inferiore, a partire dal livello del foro, comprende gli edifici del \"Grande emiciclo\", articolato su tre piani e con due \"Aule di testata\" alle estremit\u00e0, e del \"Piccolo emiciclo\", con ambienti di nuovo su tre piani. Due scale alle estremit\u00e0 del Grande emiciclo consentono di raggiungere i piani superiori e la via Biberatica.\nA monte della strada, si eleva il \"Corpo centrale\", con \"tabernae\" al livello della via e altri tre piani di ambienti interni, alcuni particolarmente curati ed elaborati.\nIn direzione nord la via Biberatica piega, fiancheggiata a monte dal complesso della \"Grande aula\": l'ampio spazio centrale, su cui si affacciano una serie di ambienti su due livelli, costituisce l'attuale ingresso del monumento da via Quattro Novembre. Da qui si accede sia alla via Biberatica che, per mezzo di passaggi aperti in epoca post-antica, agli ambienti del Corpo centrale.\nVerso sud la via Biberatica si ricollega all'attuale via della Salita del Grillo, che ripercorre un tracciato antico. Ai lati di questo tratto meridionale della via si trova da un lato un isolato con ambienti scarsamente conservati e in parte rimaneggiati in epoche successive; sul lato opposto si affaccia il piano superiore di un ulteriore isolato che la divide da un altro percorso antico, proveniente direttamente dal piano del foro e che si ricollega mediante scale con la via della Salita del Grillo.\nDal tratto centrale della via Biberatica una scalinata permette di accedere alla \"via della Torre\" e al \"Giardino delle Milizie\", recentemente restaurati, alle spalle del Corpo centrale, con altre strutture di et\u00e0 romana su cui venne edificata la Torre delle Milizie, del XIII secolo.\nParticolarit\u00e0 costruttive.\nI \"Mercati di Traiano\" costituiscono un articolato complesso architettonico che, utilizzando la duttile tecnica costruttiva dell\"'opus latericium\" (calcestruzzo romano rivestito da un paramento in mattoni), sfrutta tutti gli spazi disponibili, ricavati dal taglio delle pendici della collina, inserendo ambienti di varia forma ai differenti livelli del monumento. Tale articolazione permette di passare, con ampio respiro, dalla disposizione curvilinea dell'esedra alle spalle dei portici del Foro di Traiano, a quella rettilinea del tessuto urbano circostante.\nNumerosi sono i collegamenti interni tra i vari livelli (scale, cordonate, ecc.), dando una sistemazione particolarmente organica e coordinata a un complesso sorto in condizioni di suolo cos\u00ec complesse.\nLa finitura laterizia \u00e8 notevolmente curata anche in senso decorativo: in particolare sulla facciata del \"Grande emiciclo\" un ordine di lesene inquadra le finestre del secondo piano, sormontate da frontoncini alternativamente triangolari, oppure arcuati e affiancati da due mezzi timpani triangolari (\"timpano spezzato\"). Questo partito decorativo, rimasto sempre in vista e disegnato da numerosi artisti rinascimentali, \u00e8 realizzato con mattoni appositamente sagomati (che si ritrovano anche nelle cornici marcapiano in altre parti del complesso particolarmente curate). Se ne trovano tracce antecedenti nell'architettura ellenistica (palazzo delle Colonne di Tolemaide in Cirenaica) e in alcune pitture di secondo stile.\nGli ambienti aperti sui percorsi esterni o interni avevano una struttura \"modulare\": coperti con volte a botte, erano dotati di un'ampia porta con soglia, architrave e stipiti in travertino, sormontata da una piccola finestra quadrata che poteva dar luce ad un soppalco di legno interno. Si tratta della forma tipica degli ambienti commerciali (\"tabernae\"), normalmente presenti al piano terra delle \"insulae\" romane: sono questi ambienti che al momento dello scoprimento hanno suggerito per il complesso una funzione commerciale e hanno indotto ad attribuirgli il nome moderno di \"Mercati\" di Traiano.\nIn tutto il complesso gli ambienti erano prevalentemente coperti da volte in muratura, dalle forme pi\u00f9 semplici delle volte a botte, alle semicupole che coprono gli ambienti di maggiori dimensioni, al complesso sistema di copertura della \"Grande aula\", con sei volte a crociera appoggiate su pilastri allargati con mensole in travertino e fiancheggiata al piano superiore da ambienti che ne contenevano le spinte laterali, collegati alla struttura della volta da archi che permettevano il passaggio nel corridoio antistante.\nLe pavimentazioni utilizzano ampiamente, soprattutto nelle parti scoperte, l'\"opus spicatum\" (mattoni di taglio disposti a spina di pesce), a cui spesso veniva sovrapposto un secondo strato pavimentale in mosaico monocromo nero di piccole tessere di selce: la sovrapposizione di due strati contribuiva ad assicurare l'impermeabilizzazione degli ambienti sottostanti.\nFunzioni.\nLa funzione commerciale, in passato attribuita al complesso, era stata messa in correlazione con le preoccupazioni di Traiano circa la precaria situazione annonaria della citt\u00e0: i cosiddetti Mercati di Traiano erano stati interpretati come punto finale di un gigantesco sistema di rifornimento della capitale, che venne assicurato anche con la costruzione del porto di Traiano a Fiumicino.\nLa presenza di numerosi ambienti in forma di \"tabernae\", in particolare lungo i percorsi esterni, non \u00e8 tuttavia necessariamente indice di una funzione commerciale del complesso: anche le vie basolate che ne costituiscono i percorsi esterni sono infatti accessibili prevalentemente mediante scale che superano i dislivelli, e pertanto non erano percorribili dai carri necessari per il trasporto delle merci.\nIl monumento doveva piuttosto costituire una sorta di \"centro polifunzionale\", dove si svolgevano attivit\u00e0 pubbliche soprattutto di tipo amministrativo. La distribuzione degli ambienti, i loro collegamenti e l'articolazione dei percorsi interni dovevano dipendere dalle diverse funzioni delle stanze, come uffici o archivi, in stretto collegamento con il complesso forense.\nNegli ambienti del \"Corpo centrale\" doveva aver sede il \"procurator Fori Divi Traiani\", citato in un'iscrizione recentemente rinvenuta, e preposto probabilmente all'amministrazione e alla gestione del complesso monumentale.\nMercati di Traiano - Museo dei Fori Imperiali.\nI Mercati di Traiano Museo dei Fori Imperiali fa parte del sistema dei Musei in Comune, i musei civici di Roma Capitale.\nInaugurato nell'autunno 2007, si propone di illustrare le architetture antiche dei Fori Imperiali e la loro decorazione architettonica e scultorea. Sono presentate le ricomposizioni di alcune partiture degli edifici antichi, realizzate con frammenti originali, calchi e integrazioni modulari in pietra, secondo la scelta museografica della reversibilit\u00e0, che hanno lo scopo di restituire al visitatore la percezione della loro originaria tridimensionalit\u00e0 e di far apprezzare la ricchezza dei programmi figurativi, strumenti della propaganda imperiale.\nIl percorso espositivo inizia nella \"Grande aula\" con l'introduzione all'area dei Fori imperiali, ciascuno dei quali \u00e8 rappresentato da un pezzo particolarmente significativo. Al livello superiore della \"Grande aula\" sono le sezioni del museo dedicate al Foro di Cesare e al tempio di Marte Ultore nel Foro di Augusto (\"Memoria dell'antico\"). Sullo stesso piano il museo prosegue nel \"Corpo centrale\" con la sezione dedicata al Foro di Augusto, illustrando anche la sua funzione di \u201cmodello\u201d per i fori delle capitali provinciali romane.\nGli ambienti della parte superiore dei Mercati di Traiano, che ospitano il museo sono stati oggetto negli anni 2005-2007 di importanti restauri strutturali e conservativi. Il museo sar\u00e0 completato con la sezione sul Foro di Traiano, che sar\u00e0 ospitata negli ambienti delle \"Aule di testata\", a diretto contatto con i resti antichi, dopo i necessari restauri.\nIl museo si avvale di un sistema di comunicazione misto, con pannelli tradizionali e video che utilizzano tecnologie multimediali, con lo scopo di riproporre il collegamento tra i materiali esposti, l'aspetto antico degli edifici a cui appartenevano e i resti di essi conservati nelle aree archeologiche."}
{"id": "62328", "revid": "709565", "url": "https://it.wikipedia.org/wiki?curid=62328", "title": "Luigi Nono", "text": "Esistono pi\u00f9 persone di nome Luigi Nono:"}
{"id": "62335", "revid": "406204", "url": "https://it.wikipedia.org/wiki?curid=62335", "title": "Capitello", "text": "Il capitello (dal latino \"capitellum\") rappresenta l'elemento superiore del sostegno verticale (colonna, lesena) degli ordini architettonici e la sua funzione decorativa \u00e8 quella di mediare tra la superficie curva del fusto della colonna e quella rettilinea dell'architrave. Questa funzione ha trovato diverse soluzioni.\nCapitelli pre-classici.\nNell'architettura egizia la decorazione dei capitelli si basa su forme vegetali e i tre principali tipi di capitello impiegati fino all'et\u00e0 tolemaica (III-I secolo a.C.) si basavano sulle forme del fiore di loto, del papiro e della palma.\nNei rilievi assiri sono mostrati capitelli a volute, ma nessun esemplare \u00e8 giunto fino a noi.\nLa tradizione achemenide presenta capitelli costituiti da doppie mensole intagliate in forma di leone o di grifone, che sporgono per sorreggere l'architrave; altre mensole ad angolo retto sporgono sul retro per sostenere travi secondarie.\nI capitelli minoici, visibili negli affreschi del palazzo di Cnosso (1600 a.C. circa) erano decorati con una modanatura convessa probabilmente modellata in stucco. In epoca micenea la \"tomba di Agamennone\" di Micene conserva capitelli intagliati a forma di campana rovesciata.\nCapitelli degli ordini architettonici nell'architettura greco-romana.\nCapitello dorico.\nIl capitello dell'ordine dorico \u00e8 costituito da tre elementi:\nIl profilo dell'echino fornisce indicazioni sulla datazione: nell'architettura greca di epoca arcaica esso era molto espanso e rigonfio, mentre durante l'epoca classica inizi\u00f2 a subire un processo di rettificazione e rimpicciolimento, proseguito in et\u00e0 ellenistica e romana, con echini dalla curvatura appena accennata.\nIn et\u00e0 romana pu\u00f2 capitare che l'echino o i lati dell'abaco ricevano una decorazione modanata o vegetale, e in questo caso avremo un capitello dorico \"decorato\".\nCapitello tuscanico.\nCostituisce una variante di quello dorico: in generale sono diverse le proporzioni e il profilo dell'echino, che pu\u00f2 assumere forme pi\u00f9 articolate (anche con profilo a gola, invece che a ovolo).\nCapitello ionico.\nNel capitello ionico, tra echino e abaco si inserisce un nastro, chiamato \"canale delle volute\", che si avvolge poi in grandi volute terminanti in un \"occhio centrale\"; le volute sporgono al di sotto del margine inferiore dell'echino. Lo spazio angolare tra echino e volute viene riempito dall'introduzione di due semipalmette che si sovrappongono all'echino. \nAnche in questo caso insieme al capitello vero e proprio \u00e8 spesso intagliata la parte superiore del fusto, che, se distinta dal resto del fusto, viene definita \"collarino\". \nIl capitello ionico per sua natura si presenta diversamente sui due lati principali e sui fianchi, dove le due volute dei lati opposti vengono collegate tra loro da un pulvino o rocchetto che si assottiglia al centro, spesso serrato da un balteo. Esistono tuttavia capitelli ionici con quattro lati uguali, che vengono definiti \"a quattro facce\": in questo caso le volute si dispongono diagonalmente rispetto all'andamento dei lati dell'abaco.\nNormalmente il capitello ionico presenta l'echino decorato da un \"kyma\" ionico (al quale si sovrappongono le semipalmette), ma \u00e8 possibile la presenza anche di altri motivi decorativi. Anche il pulvino e il balteo sui fianchi sono decorati e a volte anche il collarino o i lati dell'abaco. In certi periodi pu\u00f2 essere presente una decorazione anche nel canale delle volute.\nSe invece l'echino \u00e8 liscio, con la sola presenza delle sagome per le semipalmette, il capitello ionico si definisce \"liscio\". Se la decorazione presenta degli elementi figurati, inseriti nella decorazione, il capitello ionico si definisce \"figurato\".\nUna variante particolare di capitelli ionici, diffusa in Italia in et\u00e0 romana repubblicana e con caratteristiche fortemente locali nelle reciproche proporzioni dei vari elementi e nella decorazione, molto sporgente, viene definita capitello ionico \"italico\".\nIn epoca tarda dei capitelli ionici pi\u00f9 schematici possono essere intagliati insieme alle imposte per mezzo delle quali le arcate venivano sovrapposte ai colonnati (capitelli ionici \"a imposta\").\nCapitello corinzio.\nIl capitello corinzio si compone di un \"kalathos\" troncoconico e con orlo appena ripiegato in fuori, a cui si sovrappone un abaco con i lati modanati e leggermente incurvati in pianta. Alla base, il \"kalathos\" \u00e8 rivestito da due corone di otto foglie d'acanto con la cima ripiegata in fuori: le foglie della prima corona si dispongono a due per lato, mentre quelle della seconda corona al centro di ogni lato e agli angoli.\nAl di sopra delle foglie della prima corona nascono degli steli che prendono il nome di caulicoli, da cui nascono a loro volta \"calici\" a due foglie d'acanto disposte di profilo, interna ed esterna. A sua volta dal calice si originano due steli a nastro che terminano avvolgendosi in spirale: uno rivolto verso l'interno, si appoggia sul \"kalathos\" al centro di ciascun lato (elice), mentre l'altro si dispone obliquamente sull'angolo (voluta), distaccandosi dal \"kalathos\" e sorreggendo gli spigoli dell'abaco.\nInfine, al di sopra della foglia centrale della seconda corona, spesso con la mediazione di un calicetto nasce uno stelo che termina in un fiore al centro dei lati dell'abaco (\"fiore dell'abaco\").\nNormalmente le foglie d'acanto e gli altri elementi decorativi sono intagliati nei particolari, ma a volte il capitello presenta solo le sagome lisce delle forme vegetali che rivestivano il \"kalathos\", e in questo caso viene definito \"a foglie lisce\". Nella struttura del capitello sono altre volte inseriti degli elementi figurati, in parte anche alterandola, e allora il capitello corinzio si definisce \"figurato\". Anche i lati dell'abaco possono presentare modanature decorate.\nUna variante, il capitello corinzio italico, diffuso in epoca romana repubblicana, si presentano privi di caulicoli e con fiore dell'abaco molto grande e sporgente, posto sopra il \"kalathos\". Una variante che si evolve in et\u00e0 romana nelle province orientali, il capitello corinzio asiatico, presenta l'acanto a fogliette aguzze e segue una propria evoluzione formale.\nCapitello corinzieggiante.\nA partire dallo schema del capitello corinzio si introducono e sviluppano, in particolare per ordini di piccole dimensioni, varianti decorative pi\u00f9 libere, caratterizzate dalla non esclusiva presenza dell'acanto, che vengono definite capitelli corinzieggianti. Alcuni schemi decorativi, pi\u00f9 diffusi, sono quello \"a lira\", oppure quello \"a calice centrale\" o ancora quello \"a doppia S\".\nCapitello a calice.\nUn'ulteriore variante del capitello corinzio, sviluppatasi in ambiente attico e non molto frequente in occidente, \u00e8 rappresentata dal capitello a calice, con il \"kalathos\" rivestito da baccellature e a volte con una sola corona di foglie d'acanto, privo degli altri elementi strutturali della decorazione vegetale.\nCapitello composito.\nIn et\u00e0 romana, forse partendo dai capitelli ionici italici a quattro facce, dotati di un collarino decorato da foglie d'acanto, si evolve il tipo composito di capitello, costituito da un \"kalathos\" rivestito da due corone di foglie d'acanto a cui si sovrappone un capitello ionico a quattro facce e ancora un abaco di tipo corinzio, con lati modanati e fiore centrale. L'articolazione del capitello corinzio \u00e8 conservata solo per le due corone di foglie presenti alla base, mentre spesso lo spazio superiore del \"kalathos\", non occupato da elici e volute, \u00e8 riempito da due steli terminanti in rosette (\"viticci fioriti\").\nCome nel caso del capitello corinzio, il capitello composito pu\u00f2 presentarsi figurato o a foglie lisce o nel tipo asiatico.\nAltri tipi di capitelli nell'architettura classica.\nIn epoca bizantina compaiono diverse varianti strutturali e decorative, come i capitelli bizonali, oppure polilobati, o ancora a canestro.\nIn qualche caso troviamo capitelli, definiti egittizzanti che per questioni di moda riprendono antichi esempi egiziani, o dell'architettura tolemaica di Alessandria d'Egitto.\nAlcuni capitelli di pilastro o d'anta, presentano forme allargate e ampi piani per scolpire decorazioni, e vengono definiti capitelli a sof\u00e0.\nIn alcuni casi lo schema dei capitelli \u00e8 arricchito da elementi figurati, sia figure di divinit\u00e0 come accade in epoca ellenistica (capitelli con grifoni alati nel santuario di Eleusi) e spesso negli esemplari italici, arricchiti da protomi (teste) di divinit\u00e0 (capitelli del tempio detto corinzio-italico di Paestum, o del tempio di San Leucio a Canosa), sia elementi simbolici, come nel caso dei due arieti che sostituiscono le volute nel capitello del tempio della Concordia. L'uso \u00e8 diffuso nell'architettura microasiatica di epoca romana (capitelli con leoni che azzannano prede di Hierapolis) e diverr\u00e0 sempre pi\u00f9 frequente a partire dall'et\u00e0 severiana (capitelli con figure di divinit\u00e0 nelle terme di Caracalla) e ancor pi\u00f9 nei capitelli di epoca bizantina, dove spesso sono inseriti animali nella zona superiore dei capitelli bizonali.\nCapitelli \"nabatei\".\nI capitelli detti \"nabatei\" sono indicati con questa denominazione in quanto furono identificati inizialmente nei territori nabatei, dove questa forma rappresenta una caratteristica dell'architettura monumentale di Petra tra il I secolo a.C. e la met\u00e0 del II secolo d.C., ma sono presenti anche in Egitto e a Cipro.\nSono costituiti da una parte superiore con sporgenze angolari dalla superficie liscia e da una parte inferiore costituita da due o tre bassi cilindri di diametro decrescente, ma maggiore del fusto sottostante. La loro derivazione \u00e8 stata discussa dagli studiosi: secondo alcuni si tratterebbe di capitelli corinzi non finiti, mentre secondo altri si tratterebbe di una variante autonoma, derivata dai modelli corinzi ellenistici alessandrini, con superfici perfettamente lisciate e destinata a ricevere probabilmente una decorazione dipinta.\nCapitelli medievali.\nIn epoca medievale, se da una parte ci fu un largo reimpiego di materiali di spoglio antichi, dall'altro, nella produzione \"ex novo\", ci fu un superamento dei tradizionali stili dell'antichit\u00e0 in favore di una maggiore libert\u00e0 espressiva. Per esempio della prima met\u00e0 del VII secolo ci sono pervenuti i capitelli della cripta della chiesa di Sant'Eusebio di Pavia, opera longobarda, senz'altro dall'aspetto grezzo, ma fondamentali per capire l'allontanamento dall'arte classica, con forme originali desunte dall'oreficeria. Uno \u00e8 diviso in campi chiusi triangolari, che ricorda le coeve fibule alveolate, mentre un secondo presenta ovali longitudinali, assimilati a grandi foglie d'acqua, che sembrano derivare dalle fibule \"a cicala\", usate in tutta l'oreficeria barbarica da modelli forse orientali. Forse in antico erano ricoperti da paste vitree o grosse pietre colorate, che avrebbero dato un aspetto pi\u00f9 maestoso ed aggraziato. \nDi matrice bizantina furono i capitelli con motivi vegetali e geometrici stilizzati, creati con un ampio uso del trapano che creava un forte chiaroscuro (come nella chiesa dei Santi Sergio e Bacco a Costantinopoli o alla chiesa di San Vitale a Ravenna). In quel contesto torn\u00f2 ad esser diffuso anche il pulvino.\nRisale all'epoca romanica la diffusione di capitelli figurati, con o senza un parziale schema classico (ad esempio una prima fila di foglie d'acanto nella fascia inferiore). Spesso si trattava di soggetti religiosi o, pi\u00f9 raramente e in epoca pi\u00f9 tarda, testine, allegorie con animali, ecc. Tra gli esempi pi\u00f9 pregiati ci furono i capitelli del dembulatorio dell'abbazia di Cluny (Cluny III, ante 1095). Vi era raffigurato una sorta di compendio del sapere medievale, con vari soggetti: un capitello corinzio (che dimostra una notevole comprensione dell'arte antica), uno con atleti, uno con un apicoltore, una serie con le virt\u00f9 teologali e cardinali, uno con una raffigurazione della \"Primavera\", uno dell\"Estate\", uno con i \"Fiumi del Paradiso\" (allegoria dei quattro vangeli) e una serie con gli otto toni del canto gregoriano. La grande variet\u00e0 di temi era bilanciata anche dalla notevole variet\u00e0 degli schemi entro i quali erano scolpite le raffigurazioni: si va dalle \"mandorle\" con figure intere di personaggi, ad altri dove l'istoriazione non ha soluzione di continuit\u00e0.\nTipico dei capitelli figurati era la resa di effetti particolari sugli angoli, come le teste di animali dalle quali si dipanavano due corpi (uno a destra, uno a sinistra): ma pi\u00f9 che di \"mostri\" si trattava di interpretazioni prospettiche dello spazio, con un'ideale dilatazione del volume fino a comprendere pi\u00f9 punti di vista del medesimo soggetto."}
{"id": "62339", "revid": "2222980", "url": "https://it.wikipedia.org/wiki?curid=62339", "title": "Luigi Nono (pittore)", "text": "Biografia.\nFratello dello scultore Urbano, nacque a Fusina (oggi in comune di Venezia, allora localit\u00e0 di Gambarare) da Francesco Luigi, impiegato alla dogana di origini bergamasche, e dalla sua seconda moglie Rosa Della Savia, nativa del Friuli. L'anno successivo la famiglia si trasfer\u00ec a Sacile, dove Luigi trascorse l'infanzia.\nInizi\u00f2 gli studi tecnici a Treviso ma nel 1865 il padre, avendo notato la sua precoce attitudine al disegno, lo iscrisse all'Accademia di Belle Arti di Venezia, dove studi\u00f2 sotto la guida di Pompeo Marino Molmenti. All'et\u00e0 di venti anni ritorn\u00f2 nella campagna friulana di Polcenigo, dove inizi\u00f2 a perfezionare il suo stile di pittura paesaggistica dipingendo \"Sull'Avemaria\", \"Le Sorgenti del Gorgazzo\", \"Ritorno dai campi\" e \"Verso sera\". In seguito ritorna alla pittura di genere con soggetti della vita quotidiana, che risultarono poi la sua pittura pi\u00f9 influente. Mentre il suo contemporaneo Giacomo Favretto rappresent\u00f2 gli eventi solari e mondani della sua Venezia contemporanea, Luigi Nono approfond\u00ec le scene drammatiche: \"Abbandonati\" fu uno dei suoi dipinti esposti alla 5\u00aa Esposizione internazionale d'arte di Venezia e raffigura una madre senza casa con un bambino che dorme sotto un portale della chiesa. In seguito dipinse anche il funerale del bambino.\nNel 1875 dipinse nella piana di Sacile, ai Camoi, \"\"La Fanfara dei Granatieri\"; poi nel 1876 soggiorn\u00f2 a Firenze, Roma e Napoli. Dopo il primo di questi viaggi dipinse \"Primi passi\", \"Bambino malato\" e \"Sepoltura di un bambino\". Partecip\u00f2 a tutte le Biennali di Venezia, ove nel 1901 present\u00f2 anche una cospicua mostra personale. Nel 1880 presenta a Torino \"La caccia ai grilli\" e \"Il fruttivendolo\". Nel 1881 espose a Milano \"La morte del pulcino\"\".\nInsegn\u00f2 pittura alle Accademie di Belle Arti di Venezia dal 1899 e di Bologna.\nDopo la scomparsa del padre visse a Venezia, dove anch'egli mor\u00ec alla fine della prima guerra mondiale, qualche anno prima della nascita del nipote Luigi, compositore.\nNel 2012 fu organizzata a Milano un'importante mostra delle sue opere."}
{"id": "62341", "revid": "2225", "url": "https://it.wikipedia.org/wiki?curid=62341", "title": "John Simon Ritchie", "text": ""}
{"id": "62343", "revid": "125725790", "url": "https://it.wikipedia.org/wiki?curid=62343", "title": "Nat King Cole", "text": "L'infanzia e Chicago.\nNathaniel Adams Coles nacque a Montgomery, in Alabama, nel 1919. Anche il 1917 e il 1915 sono stati a volte indicati come suoi anni di nascita ma \u2013 secondo la biografia di Daniel Mark Epstein \u2013 era registrato come neonato nel censimento del 1920.\nLa famiglia si trasfer\u00ec a Chicago quando Nathaniel era ancora un bambino; qui nacque suo fratello Freddy Cole, destinato anch'egli a sfondare come cantante. In quegli anni il padre dei Cole divenne ministro della chiesa battista mentre la madre era l'organista della chiesa. Fu lei a insegnare a Nathaniel a suonare il pianoforte fino all'et\u00e0 di 12 anni, quando il ragazzo inizi\u00f2 a prendere regolari lezioni. Egli fu avviato allo studio non solo del jazz e della musica gospel, ma anche della musica classica (suonando, come dichiar\u00f2, \"da Bach a Rachmaninoff\").\nLa famiglia viveva a Bronzeville, un sobborgo di Chicago, famoso negli anni venti per la sua vita notturna e per i locali jazz. Nat usciva di casa di nascosto per passare gran parte del suo tempo fuori dai club, ascoltando artisti come Louis Armstrong, Earl Hines, e Jimmie Noone. Prese parte al rinomato programma musicale di Walter Dyett presso la DuSable High School.\nIspirato dalla musica di Earl \"Fatha\" Hines, inizi\u00f2 la sua carriera artistica a met\u00e0 degli anni trenta, mentre era ancora un ragazzino, con il nome di \"Nat Cole\". Insieme al suo fratello maggiore Eddie Coles, bassista, incise il suo primo disco nel 1936. I due ebbero un qualche successo locale nell'area di Chicago e incisero per etichette specializzate in musica nera. Cole fu anche pianista in \"Shuffle Along\", la rivista della stella di Broadway Eubie Blaker, e prese parte a un tour nazionale dedicato al revival del ragtime. Giunto in California, Cole decise di fermarsi l\u00ec.\nLos Angeles e il King Cole Trio.\nNat spos\u00f2 Nadine Robinson e si stabil\u00ec a Los Angeles dove form\u00f2 il Nat King Cole Trio. Questo trio era composto nel suo primo periodo da Cole al pianoforte, Irving Ashby alla chitarra e Wesley Prince al contrabbasso. Alla fine del 1950 vi fu la sostituzione del chitarrista, e la nuova formazione vide Cole al pianoforte, Oscar Moore alla chitarra, e Wesley Prince al contrabbasso (durante la seconda guerra mondiale Wesley Price fu arruolato e Cole lo sostitu\u00ec con Johnny Miller). Il trio divenne estremamente popolare a Los Angeles durante gli anni quaranta e i primi anni cinquanta, registr\u00f2 in molte sessioni radiofoniche, e ben presto divenne popolare in tutto il mondo.\nCole era considerato un importante pianista jazz, tanto da apparire nei primi concerti del ciclo \"Jazz at the Philharmonic\". La sua formazione di piano, basso e chitarra, rivoluzionaria all'epoca delle \"big bands\", divenne popolare nell'ambiente del jazz e fu imitata da molti musicisti, tra cui Art Tatum, Ahmad Jamal, Oscar Peterson, Tommy Flanagan e i pianisti blues Charles Brown e Ray Charles. Partecip\u00f2 inoltre come pianista ad alcune sessioni con Lester Young, Red Garland e Lionel Hampton.\nCole non raggiunse il grande successo fino a quando non incise \"Sweet Lorraine\", nel 1940. Bench\u00e9 cantasse ballate con il suo trio, era piuttosto insicuro riguardo alla sua voce e pur andando fiero della sua buona dizione, non si consider\u00f2 mai un grande cantante. Il suo stile suadente e il timbro caldo tuttavia, ben contrastavano l'approccio aggressivo di molti altri cantanti dell'epoca. Il King Cole Trio sigl\u00f2 un contratto con la neonata Capitol Records nel 1943, e rimase con quella casa discografica per tutto il resto della sua carriera. Nel 1947 il singolo \"(I Love You) For Sentimental Reasons\" raggiunse la prima posizione nella Billboard Hot 100. Nel 1948 il singolo \"Nature Boy\" scritto per il film \"Il ragazzo dai capelli verdi\" raggiunse la prima posizione nella Billboard Hot 100 per sette settimane. Negli anni cinquanta la popolarit\u00e0 di Cole era cos\u00ec grande che l'edificio della Capitol Records, a Hollywood, era spesso chiamata \"The House that Nat Built\", ossia \"la casa che Nat ha costruito\".\nIl Nat cantante.\nIl primo successo di Nat King Cole come cantante fu \"Straighten Up and Fly Right\", basato su una vecchia favola popolare nella comunit\u00e0 nera che suo padre us\u00f2 come spunto per un sermone. Bench\u00e9 non fosse propriamente assimilabile al rock, il successo della canzone dimostr\u00f2 che esisteva un pubblico che seguiva musica derivata dalla tradizione folk. \u00c8 considerata una sorta di canzone antesignana dei primi dischi di rock and roll. E infatti Bo Diddley, che fece analoghi adattamenti di canzoni folk, menziona Cole tra gli artisti che lo hanno influenzato.\nCole raggiunse il grande pubblico con la canzone \"Mona Lisa\", del 1950, che giunse in vetta alla classifica Billboard Hot 100 per cinque settimane e premiata con il Grammy Hall of Fame Award 1992. Con questo brano inizi\u00f2 una nuova fase nella sua carriera, finora dedicata alle ballate pop, bench\u00e9 mai troppo lontana dalle sue radici nel jazz.\nNel 1951 con \"Too Young\" raggiunge la prima posizione nella Billboard Hot 100 per cinque settimane.\nNel 1954 incise \"Smile\", canzone composta da Charlie Chaplin e \"leitmotiv\" del film diretto e interpretato dallo stesso Chaplin \"Tempi moderni\", del 1936. Il brano diverr\u00e0 uno dei suoi \"cavalli di battaglia\" e uno dei grandi classici della musica americana.\nNel 1956 pubblic\u00f2 un disco completamente jazz, \"After Midnight\".\nNel 1957 il suo brano \"When I Fall In Love\" contenuto nel fortunato album \"Love Is the Thing\" arrangiato e diretto da Gordon Jenkins (che contiene anche \"Stardust\" e \"At Last\") raggiunge la seconda posizione in classifica nel Regno Unito.\nCole fu il primo artista afro-americano ad avere un suo programma radiofonico e biss\u00f2 il suo successo nei tardi anni cinquanta con il primo show televisivo a copertura nazionale condotto da un afro-americano. In entrambi i casi i programmi non durarono molto, furono cancellati perch\u00e9 gli sponsor - non volendo legarsi a un artista nero - si ritirarono. Cole combatt\u00e9 il razzismo durante tutta la sua vita, rifiutandosi di esibirsi nei locali dove venivano applicate le norme sulla segregazione razziale. Nel 1956 fu attaccato sul palco a Birmingham (Alabama) da membri del \"White Citizens' Council\" che sembrava volessero rapirlo. Nonostante il rapido intervento della polizia, fu ferito alla schiena: non termin\u00f2 lo spettacolo e giur\u00f2 di non tornare mai pi\u00f9 a esibirsi nel Sud degli Stati Uniti, promessa che mantenne.\nCole era un fumatore accanito di sigarette al mentolo, anche perch\u00e9 credeva che un consumo anche di tre pacchetti al giorno avrebbe dato alla sua voce una tonalit\u00e0 pi\u00f9 ricca. Arriv\u00f2 al punto di fumarne diverse e di proposito proprio prima di registrare.\nNel 1948, Cole aveva comprato una casa a \"Hancock Park\", un quartiere ricco di Los Angeles abitato solamente da bianchi e il cui regolamento immobiliare (approvato nel 1920 e valido per cinquant'anni) arrivava a proibire la residenza ai neri a meno che non fossero personale di servizio. L'acquisto dovette essere effettuato tramite un intermediario ma i residenti, non appena videro i nuovi inquilini, iniziarono a bersagliarli di minacce e ingiunzioni legali. Tuttavia, la famiglia Cole resistette e rimase presso l'abitazione, una villa in mattoni rossi, fino alla morte del cantante. Tra le piccate risposte che questi aveva dato, rimase celebre quella verso l'associazione dei proprietari che comunicava che essi non volevano che persone indesiderabili si trasferissero nel quartiere. Egli rispose \"Neanche io. E se vedo che qualche indesiderabile si trasferir\u00e0 qui, sar\u00f2 il primo a lamentarmi.\"\nLui e la sua seconda moglie, Maria Ellington, furono sposati nella chiesa battista abissina di Harlem da Adam Clayton Powell Jr. Ebbero cinque figli, di cui due adottati. I suoi fratelli Freddy Cole e Ike Cole e la figlia Natalie Cole sono stati anch'essi cantanti.\nCole si \u00e8 esibito in numerosi cortometraggi e ha suonato con W. C. Handy nel film \"Saint Louis Blues\". \u00c8 apparso anche in \"The Nat King Cole Story\" e in \"Ballad of Cat Ballou\".\nMassone, fu membro della Massoneria di Prince Hall.\nMor\u00ec per un cancro ai polmoni il 15 febbraio 1965, un mese prima del suo quarantaseiesimo compleanno. Il decesso avvenne al St. John's Hospital di Santa Monica. Il funerale fu tenuto alla chiesa episcopale di St. James su Wilshire Boulevard a Los Angeles. Le sue spoglie riposano a Glendale al Freedom Mausoleum del Forest Lawn Memorial Park."}
{"id": "62353", "revid": "339392", "url": "https://it.wikipedia.org/wiki?curid=62353", "title": "Coppa delle Coppe (calcio)", "text": ""}
{"id": "62354", "revid": "33751", "url": "https://it.wikipedia.org/wiki?curid=62354", "title": "Supercoppa UEFA", "text": "La Supercoppa UEFA (inglese: \"UEFA Super Cup\"; francese: \"Supercoupe de lUEFA\"), comunemente denominata Supercoppa europea o Supercoppa d'Europa oltrech\u00e9 nota come \"Super Competition\" ('Super Competizione'), \u00e8 una competizione calcistica continentale per squadre di club organizzata dalla UEFA, che vede in palio un trofeo conteso annualmente tra le squadre vincitrici rispettivamente della Champions League e dell'Europa League.\nSi tiene normalmente ad agosto ed \u00e8 intesa come apertura della nuova stagione calcistica europea. In base al regolamento, la partecipazione dei club non \u00e8 obbligatoria in contrasto con quella nelle competizioni stagionali organizzate dall'UEFA; il trofeo si assegna in gara unica da disputarsi in campo neutro: dal 1998 al 2012 ha avuto sede fissa disputata allo stadio Louis II di Monte Carlo, nel Principato di Monaco; a partire dall'edizione del 2013 la sede dell'evento \u00e8 diventata itinerante, come accade per le finali di Champions League ed Europa League.\nLa Supercoppa \u00e8 stata vinta da 24 squadre di 12 paesi diversi. I club che hanno scritto pi\u00f9 volte il loro nome nell'albo d'oro sono il e il , con 5 affermazioni a testa; il Milan e il sono inoltre le uniche squadre (escludendo l', che fece sua la prima edizione non ufficiale e la prima gestita dall'UEFA) ad avere vinto due edizioni consecutive della Supercoppa (nel 1989 e nel 1990 per i rossoneri; nel 2016 e nel 2017 per i madridisti). Il Barcellona \u00e8 inoltre la squadra che ha disputato pi\u00f9 finali (nove) con cinque successi (nel 1992, 1997, 2009, 2011 e 2015) e quattro sconfitte (nel 1979, 1982, 1989 e 2006). Il primato di finali perse \u00e8 del (cinque sconfitte, nel 2007, 2014, 2015, 2016 e 2020, a fronte di un successo nel 2006).\nStoria.\nL'ideazione.\nLa futura Supercoppa UEFA deve la propria origine al successo che le competizioni continentali europee avevano raggiunto all'inizio degli anni 1970: agli standard qualitativi della prestigiosa Coppa dei Campioni, che nei suoi primi tre lustri di vita gi\u00e0 vantava detentori di spicco come Real Madrid, Milan, Inter, Benfica, Manchester United e gli olandesi del Feyenoord e dell'Ajax, si era allineata la Coppa delle Coppe, che in un decennio di attivit\u00e0 aveva gi\u00e0 visto la vittoria del Bayern Monaco (1966-67) e, a seguire, dello stesso Milan. Il fatto che tra le finaliste di quel periodo vi fossero state compagini della levatura di Real Madrid e Liverpool conferm\u00f2 la validit\u00e0 tecnica di quella che, per prestigio, all'epoca era la seconda manifestazione continentale di club.\nAnalogamente a quanto era accaduto pi\u00f9 di quindici anni prima, quando la discussione su quale potesse essere la miglior squadra di club d'Europa aveva origine alla Coppa dei Campioni, nel 1972 un dibattito avviato sul quotidiano olandese \"De Telegraaf\" dal giornalista Anton Witkamp diede lo spunto per creare una competizione \"ex novo\" che sancisse la superiorit\u00e0 continentale dell'Ajax, all'epoca detentore della Coppa dei Campioni, anche sopra il club vincitore della Coppa delle Coppe. A quel tempo gli ajacidi, guidati da Johan Cruijff, venivano da due Coppe dei Campioni consecutive (e un'altra ne avrebbero vinta un anno pi\u00f9 tardi), e il loro \"calcio totale\", messo in pratica da esecutori d'eccezione, sembrava non avere rivali. Lo stesso Witkamp contatt\u00f2 l'UEFA e gli propose una sfida continentale tra la squadra olandese e quella scozzese del Rangers, fresca vincitrice della Coppa delle Coppe contro la Dinamo Mosca al termine di una movimentata e turbolenta finale disputata a Barcellona (a seguito della quale, per il comportamento dei suoi tifosi, la squadra fu esclusa dalle competizioni europee per una stagione).\nL'allora presidente confederale, Artemio Franchi, rigett\u00f2 tuttavia la proposta, sia per disinteresse in generale, sia perch\u00e9, in particolare, gli scozzesi erano sotto bando annuale. Witkamp, allora, decise di far ugualmente organizzare al \"Telegraaf\" un torneo non ufficiale, da disputarsi tra le due squadre; l'occasione fu il centenario dei Rangers (fondati nel 1872) e, difatti, il trofeo messo in palio fu formalmente chiamato \"Coppa del Centenario del Rangers F.C.\" Fu deciso di disputare tale manifestazione in due gare, di andata e ritorno, sulla falsariga di quelle delle competizioni europee: la prima partita si disput\u00f2 all'Ibrox Stadium di Glasgow il 16 gennaio 1973 e vide gli olandesi prevalere 3-1; il ritorno fu disputato all'Olympisch Stadion di Amsterdam otto giorni pi\u00f9 tardi e fu vinto sempre dall'Ajax per 3-2.\nL'ufficializzazione dell'UEFA.\nCome detto, l'Ajax si conferm\u00f2 campione d'Europa anche nel 1973, per la terza volta consecutiva e, complice il fatto che a vincere la Coppa delle Coppe quell'anno fu il Milan, il dibattito trov\u00f2 nuova linfa. Le due squadre si erano gi\u00e0 incontrate a Madrid nella finale di Coppa dei Campioni 1968-69, e quella volta gli italiani avevano prevalso per 4-1. Visto il prestigio di entrambi i club e il successo di pubblico dell'esibizione dell'anno prima, l'UEFA mise il sigillo sulla competizione e la ufficializz\u00f2 con il nome di Supercoppa d'Europa, poi Supercoppa UEFA, mantenendo la formula di svolgimento adottata dal \"Telegraaf\".\nA causa degli impegni dei due club, tuttavia, non si pot\u00e9 procedere in tempi brevi allo svolgimento della competizione (il problema si ripresent\u00f2 sovente nelle successive edizioni del torneo disputato con la formula della doppia gara), per cui si slitt\u00f2 al nuovo anno: le due gare furono disputate a Milano il 9 gennaio e ad Amsterdam il 16 gennaio 1974 con i risultati, rispettivamente, di 1-0 per il Milan e 6-0 per l'Ajax, che cos\u00ec iscrisse per prima in maniera ufficiale il proprio nome nell'albo d'oro della competizione.\nUn percorso a ostacoli.\nAlla stessa stregua della sua controparte transoceanica, la Coppa Intercontinentale, la Supercoppa europea, nella sua versione in doppia gara d'andata e ritorno, fu spesso sacrificata alle esigenze di calendario dei club o financo a questioni d'opportunit\u00e0 politico-diplomatica: accadde quindi che sovente fu disputata in ritardo o fuori stagione, e talora fu saltata del tutto.\nProblemi emersero gi\u00e0 dalla seconda edizione, da tenersi nel 1974. Quell'anno la squadra campione d'Europa fu il Bayern Monaco (Germania Ovest) e la Coppa delle Coppe fu vinta dal Magdeburgo (Germania Est): tra le due nazioni era in corso una grave crisi diplomatica, dovuta alla scoperta dell'infiltrazione in Germania Federale di numerose spie del blocco orientale provenienti dalla Repubblica Democratica, che grazie alla lingua comune potevano spacciarsi senza problemi per cittadini occidentali; la crisi sfoci\u00f2 a Bonn anche in politica, portando alle dimissioni del cancelliere Willy Brandt. Per ragioni di opportunit\u00e0 politica l'incontro tra le squadre rappresentanti delle due federazioni dei lati opposti del Muro di Berlino non si tenne: gi\u00e0 al suo secondo anno di vita, quindi, la Supercoppa partiva a \"handicap\". Il Bayern partecip\u00f2 in seguito alle successive due edizioni, perdendole entrambe e inaugurando la tradizione negativa per i club del suo Paese, per un bilancio di sette sconfitte su altrettante partecipazioni fino al 2001; sar\u00e0 lo stesso Bayern a interrompere questa tendenza negativa, vincendo il trofeo nel 2013 ai rigori.\nLa seconda met\u00e0 degli anni 1970 fu generalmente favorevole alle vincitrici della Coppa delle Coppe: nello specifico, i belgi dell'Anderlecht vinsero due Supercoppe (1976 e 1978) rispettivamente contro Bayern Monaco e Liverpool, la Dinamo Kiev batt\u00e9 - ancora - il Bayern Monaco e nel 1980 il Valencia sconfisse il Nottingham Forest. Le due squadre inglesi citate, tuttavia, vinsero in un'altra occasione la Supercoppa da campioni d'Europa: il Liverpool nel 1977 contro l'Amburgo, e il Nottingham nel 1979 contro il Barcellona.\nGli anni 1980 furono anche pi\u00f9 difficili del decennio precedente: nel 1981 la competizione salt\u00f2 per la seconda volta, a causa dell'impossibilit\u00e0 del Liverpool a trovare una data libera per disputare la Supercoppa contro la Dinamo Tbilisi. Nel 1984, sempre lo stesso Liverpool dovette accordarsi con la Juventus per disputare la Supercoppa in gara unica per via degli impegni: l'incontro si disput\u00f2 a Torino solo nel gennaio del 1985 e fu vinto dalla squadra di casa per 2-0, che cos\u00ec divenne la prima italiana a conquistare la competizione. La stagione successiva, a causa del bando inflitto alle squadre inglesi dopo gli incidenti della finale di Coppa dei Campioni allo stadio Heysel di Bruxelles tra le citate Juventus e Liverpool (29 maggio 1985), l'Everton vincitore della Coppa delle Coppe 1984-85 non pot\u00e9 disputare la Supercoppa contro la squadra bianconera\u00a0\u2013 nel frattempo divenuta campione d'Europa. La Supercoppa del 1985 non venne disputata neanche tra Juventus e Rapid Vienna (finalista perdente della Coppa delle Coppe) in quanto l'UEFA decise di annullare tale edizione. L'UEFA successivamente decise di consegnare ugualmente la coppa alla squadra italiana, che possiede fisicamente il trofeo: tuttavia, dato che non ci fu mai un'assegnazione ufficiale, la Juventus non pu\u00f2 annoverare tale coppa nel suo palmar\u00e8s.\nNeppure la Supercoppa del 1986 tra la Dinamo Kiev e la Steaua Bucarest campione d'Europa pot\u00e9 essere disputata in doppio incontro, perch\u00e9 entrambi i Paesi, appartenenti al blocco comunista, ponevano pesanti restrizioni all'espatrio dei tifosi: si decise cos\u00ec di assegnarla in gara unica, e la sede scelta fu lo stadio Louis II di Monaco (che poi divenne dal 1998 al 2012 la sede fissa della competizione) nel quale, a spalti pressoch\u00e9 deserti, i rumeni sconfissero 1-0 i loro rivali sovietici.\nL'edizione del 1990 fu notevole perch\u00e9 per la prima volta fu disputata da due club della stessa federazione, nel caso di specie quella italiana (Milan e Sampdoria, con vittoria dei rossoneri); l'edizione del 1991 si svolse in partita unica a casa del Manchester United vincitore della Coppa delle Coppe perch\u00e9 i campioni d'Europa della Stella Rossa, a causa della crisi in Jugoslavia, non poterono organizzare l'incontro a casa propria.\nNon vi furono pi\u00f9 impedimenti politici o diplomatici nelle edizioni successive. Tuttavia la Supercoppa fu sempre costretta a ritagliarsi uno spazio tra gli impegni delle squadre coinvolte: molto spesso gli incontri vennero disputati perfino pi\u00f9 tardi della Coppa Intercontinentale, la quale aveva gi\u00e0 dal 1980 un calendario fisso. Da segnalare l'edizione del 1996, la penultima con la formula del doppio incontro, disputata tra gennaio e febbraio del 1997 tra Juventus e Paris Saint-Germain: il risultato finale fu un 9-2 complessivo per i bianconeri che rappresenta al contempo l'edizione con il pi\u00f9 alto numero di gol, 11, e in cui si sia verificato il maggior scarto tra le due squadre, 7 gol. Inoltre, il 6-1 dell'andata con cui la Juventus vinse a Parigi costituisce la miglior vittoria fuori casa. Nel 1997 fu disputata l'ultima edizione della Supercoppa con il meccanismo del doppio incontro. A vincerla fu il Barcellona, che sconfisse i campioni d'Europa del Borussia Dortmund, dopodich\u00e9 l'UEFA decise di calendarizzare la competizione e darle un posto fisso nella scaletta di appuntamenti continentali.\nAppuntamento fisso.\nIl sorteggio per la composizione dei gironi del tabellone principale della Champions League avviene di norma nell'ultima settimana di agosto, dopo l'espletamento di tutti i turni preliminari per l'ammissione alla competizione. Nel 1998 l'UEFA accorp\u00f2 a Monte Carlo il sorteggio delle competizioni per club e la disputa della Supercoppa: la competizione divenne cos\u00ec la vera gara d'apertura della stagione internazionale, e lo stadio monegasco Louis II sede fissa della gara fino al 2012, diventando itinerante dall'anno seguente. Dall'edizione del 2000, inoltre, con la soppressione della Coppa delle Coppe, la Supercoppa viene disputata tra la squadra detentrice della Champions e la vincitrice della Coppa UEFA, poi Europa League.\nTra le vincitrici delle edizioni disputate nella formula a gara unica si segnalano il (tre volte, nel 2001 da detentore della Coppa UEFA, e nel 2005 e 2019 da detentore della Champions League), il Milan (2003 e 2007, entrambe da vincitore della Champions), l' (tre vittorie nel 2010, 2012 e 2018, sempre da detentore dell'Europa League), il e la che, nel 1999, si aggiudic\u00f2 la Supercoppa UEFA da ultima vincitrice della Coppa delle Coppe. Degna di nota anche la gara del 2013, vinta dal , che segn\u00f2 la prima affermazione assoluta di una compagine tedesca, nonch\u00e9 la prima nella storia della competizione ad aver visto un epilogo ai tiri di rigore.\nLa gara del 2015, il derby spagnolo fra il , vincitore della Champions League, e il , vincitore dell'Europa League, si concluse con la vittoria dei catalani per 5-4: fu la gara unica con pi\u00f9 gol (9) nella storia della competizione. Un altro derby, per la prima volta quello inglese tra Liverpool e Chelsea, vide nel 2019 la fine del quinquennale dominio spagnolo sulla manifestazione, coi \"Reds\" vincitori ai tiri di rigore.\nPrincipali regole di svolgimento.\nLa competizione, da tenersi in gara unica, si svolge secondo le stesse regole stabilite in occasione della finale delle altre due competizioni europee per club, la Champions League e l'Europa League: quindi spetta all'UEFA stabilire la data e la sede dell'incontro; in caso questo non possa tenersi nella data e ora prefissata (oppure, qualora iniziato, debba essere interrotto) per condizioni meteorologiche avverse, esso \u00e8 da disputarsi (oppure rigiocarsi dall'inizio) entro 24 ore. Qualora neppure ci\u00f2 fosse possibile, l'UEFA fisser\u00e0 una nuova data oppure, qualora lo ravvisi necessario, annuller\u00e0 la competizione. Nei casi in cui fattori indipendenti dall'UEFA e dai due club in gara e diversi dalle condizioni meteorologiche intervengano a impedire lo svolgimento dell'incontro (o ne causino l'interruzione), i due club possono accordarsi per disputarlo (o rigiocarlo dall'inizio) fino a 48 ore dopo la data e l'ora originariamente fissata.\nIn caso di parit\u00e0 dopo i 90' regolamentari, sono previsti ulteriori due tempi supplementari di 15' ciascuno; qualora la parit\u00e0 dovesse persistere \u00e8 previsto spareggio ai tiri di rigore.\nI calciatori.\nPossono essere schierati in campo solo quei giocatori inseriti per tempo dai loro club di appartenenza nella lista di coloro da utilizzare per le competizioni ufficiali continentali (la cosiddetta \u201clista UEFA\u201d), e liberi da sanzioni disciplinari. Aggiunte possono essere effettuate fino alla mezzanotte del giorno antecedente alla disputa della Supercoppa, a condizione che la federazione nazionale d'appartenenza del club abbia concesso al calciatore aggiunto alla lista la licenza per giocare nelle competizioni di propria pertinenza. Indipendentemente da tali requisiti, e prioritariamente a essi, il calciatore schierato deve essere in regola con le norme FIFA sullo \"status\" e sul trasferimento dei giocatori.\nIn caso di espulsione, la relativa sanzione disciplinare che da essa ne consegue viene scontata dal giocatore nel primo incontro utile organizzato dall'UEFA a livello di club, qualora il comportamento sanzionato non costituisca un'infrazione pi\u00f9 grave oggetto di esame della Commissione Disciplinare dell'UEFA. In caso di ammonizione, essa viene cancellata a fine partita e non costituisce base per ulteriori provvedimenti disciplinari in altre competizioni ufficiali dell'UEFA.\nIl trofeo.\nNei primi tre lustri di vita della competizione, a dispetto del nome, a essere messa in palio non era una coppa, bens\u00ec una targa: essa era una placca rettangolare in legno, al cui interno era inserito il logo dell'UEFA in sovraincisione d'oro.\nLa targa venne sostituita dall'edizione del 1986 da una vera coppa, pesante e alta , che ne facevano il pi\u00f9 piccolo e leggero trofeo calcistico europeo. Non mancarono ironie sul nome del trofeo: pesante quasi la met\u00e0 della Coppa UEFA e un terzo della Coppa dei Campioni, e di gran lunga pi\u00f9 basso di entrambe, fu fatto notare che sarebbe stato difficile denominarlo \"Supercoppa\". Esso rimase in palio fino all'edizione del 2005.\nDal 2006 \u00e8 in palio una nuova versione del trofeo, simile a quello dismesso ma pi\u00f9 voluminoso e pesante: \u00e8 alto e pesa . Cos\u00ec come quello precedente, esso \u00e8 opera della fabbrica Bertoni di Milano\nLa forma della coppa, che si ritrova anche (stilizzata) nel logo ufficiale della competizione, \u00e8 quella di un vaso molto allungato la cui base \u00e8 formata da una sorta di treccia. Il club che vince la Coppa la detiene fino a due mesi prima dell'edizione successiva ed \u00e8 autorizzato a esporne permanentemente nella propria bacheca una replica, con la condizione che la sua dimensione non superi l'80% dell'originale e sia indicato espressamente che si tratta di una copia.\nL'originale della Supercoppa UEFA, fino al 2008 (anno in cui si stabil\u00ec di consegnare una replica del trofeo), diveniva definitivamente di propriet\u00e0 del club che avesse vinto la competizione tre volte di seguito oppure cinque volte complessivamente: solo il Milan e il Barcellona rispondono a uno di questi requisiti avendo vinto la manifestazione per 5 volte."}
{"id": "62356", "revid": "174925", "url": "https://it.wikipedia.org/wiki?curid=62356", "title": "UEFA Europa League", "text": "La UEFA Europa League \u00e8 una competizione calcistica continentale per squadre di club organizzata dalla UEFA, la seconda per prestigio dopo la Champions League.\nLa denominazione di \"Europa League\" sostitu\u00ec nel 2009 quella storica di Coppa UEFA, istituita nel 1971 dalla confederazione calcistica europea. Questo torneo, a sua volta, aveva preso il posto \"de facto\" della Coppa delle Fiere, inizialmente disputata su invito, e non per diritto acquisito, da rappresentative di grandi citt\u00e0 dell'Europa che ospitavano fiere commerciali. L'UEFA ha definito la Coppa delle Fiere come antenata della successiva Coppa UEFA/Europa League; tuttavia, non essendone stata l'organizzatrice, non \u00e8 mai stata riconosciuta \"de iure\" come manifestazione ufficiale dalla confederazione continentale. Per tale motivo la Coppa delle Fiere non viene inclusa neppure nelle statistiche riguardanti la Coppa UEFA/Europa League.\n\u00c8 riservata alle compagini classificatesi nei rispettivi campionati nazionali immediatamente dopo quelle aventi diritto a partecipare alla Champions League. Dal 1999, in seguito all'abolizione della Coppa delle Coppe, ha inglobato anche le tradizionali partecipanti a quella competizione, ossia le vincitrici o, fino al 2015, le finaliste perdenti delle varie coppe nazionali. Nel 2009, dopo trentotto edizioni, ne \u00e8 stato modificato il \"format\" in seguito all'abolizione dell'Intertoto, dando vita all'Europa League che segue un modello pi\u00f9 simile a quello della Champions League, allo scopo di rendere la \"kermesse\" pi\u00f9 spettacolare e maggiormente appetibile anche dal punto di vista dei diritti televisivi, nonch\u00e9 da parte degli sponsor.\nDal 2000, in luogo della soppressa Coppa delle Coppe, la squadra campione acquisisce il diritto a partecipare alla Supercoppa UEFA contro la detentrice della Champions League; dal 2015, inoltre, il club vincitore dell'Europa League ottiene la qualificazione d'ufficio alla successiva edizione della Champions League.\nIl trofeo \u00e8 stato vinto finora da ventinove societ\u00e0 diverse, tredici delle quali lo hanno conquistato due o pi\u00f9 volte. La squadra pi\u00f9 titolata \u00e8 il , con sei successi in altrettante finali disputate (anch'esso record); \u00e8 stato inoltre l'unico club capace di aggiudicarsi la manifestazione per tre stagioni consecutive.\nStoria.\nAnni 1970: origine ed evoluzione.\nCreata in base alla previgente Coppa delle Fiere (rispetto alla quale cambi\u00f2 il regolamento che tale competizione ebbe in vigore dall'edizione 1968-69, nonch\u00e9 il formato e il sistema di qualificazione), in confronto alle Coppa dei Campioni e la Coppa delle Coppe constava di un numero doppio di squadre partecipanti, di un turno in pi\u00f9, e di finale con andata e ritorno. Il numero di formazioni complessivamente spettante a una stessa nazione era stabilito preventivamente, da un minimo di una a un massimo di quattro, per principio e d'ufficio, assegnando quattro partecipanti all'Inghilterra, all'Italia e alla Germania Ovest.\nSino al 1979, anno di introduzione del coefficiente UEFA, l'UEFA assegnava per meriti sportivi il numero di club rappresentanti per associazione, fino a un massimo di quattro, i quali non dovevano essere qualificati alle altre due competizioni stagionali e/o detentori delle stesse. Tale aspetto decretava il posizionamento della Coppa UEFA come terza competizione europea per club in ordine gerarchico, nonostante il suo prestigio e interesse mediatico era complessivamente superiore a quello della precedente Coppa delle Fiere: quando un club qualificatosi per una delle due competizioni maggiori si piazzava, nel proprio campionato nazionale, nella cosiddetta \"zona UEFA\", veniva effettuato uno scorrimento della classifica per riattribuire ad altra societ\u00e0 il diritto di partecipare alla competizione; a tale prassi si sottraeva la Germania Ovest che riassegnava invece il posto alla perdente della coppa nazionale, come avvenne ad esempio nel 1974 per l'.\nVa sottolineato il fatto che all'Inghilterra, dove si disputavano due coppe nazionali (una organizzata dalla Federcalcio nazionale e l'altra dalla Lega di massima divisione), venne concesso il privilegio di iscrivere alla Coppa UEFA la vincitrice (ma, si badi bene, mai la finalista perdente) della seconda coppa nazionale, riducendo conseguentemente di una unit\u00e0 i posti assegnati mediante la classifica del campionato. Anche questa regola era inserita d'ufficio: ad altre nazioni in situazione analoga, come la Scozia, non fu mai concessa tale possibilit\u00e0. Altra particolarit\u00e0 inglese fu il mantenimento, fino al 1975, del puro regolamento della Coppa delle Fiere che prevedeva la partecipazione per citt\u00e0 e non per squadre: per tale motivo, ad esempio, nel 1973 l' non si qualific\u00f2 in coppa nonostante il suo secondo posto in campionato, e ci\u00f2 perch\u00e9 Londra era gi\u00e0 rappresentata dal vincitore della Football League Cup.\nLa prima vincitrice della Coppa UEFA fu il succitato Tottenham nel 1972, nella finale tutta inglese con il . In queste prime edizioni, caratterizzate da un netto predominio di club provenienti da paesi anglosassoni (Inghilterra, Germania Ovest e Paesi Bassi), particolare fu l'edizione \"autarchica\" che si disput\u00f2 nel 1977, vinta dalla contro l', nella cui finale \u2014 la prima tra due squadre dell'Europa meridionale \u2014 furono contrapposte la squadra bianconera formata completamente da giocatori italiani, e quella biancorossa composta unicamente da elementi baschi. Le due plurivincitrici del decennio furono gli inglesi del e i tedeschi occidentali del , con due affermazioni a testa.\nAnni 1980 e 1990: affermazioni prestigiose, il dominio italiano.\nNel 1979 la UEFA introdusse un coefficiente per nazioni onde assegnare i posti alle varie federazioni: subito applicato ai campionati, ebbe dunque effetto sulla coppa dal 1980. Gli anni 1980 videro l'affermarsi di grandi squadre, tra cui si segnalarono i due successi consecutivi dei pluricampioni europei del , nel 1985 e nel 1986, che rimarranno per lungo tempo gli unici in grado di vincere la competizione per due volte consecutive: soltanto i connazionali del saranno in grado di bissarli nel 2007 e nel 2015, per poi superarli nel 2016 con tre affermazioni consecutive. Degno di nota fu anche il ciclo vincente del club svedese IFK G\u00f6teborg, capace di aggiudicarsi il trofeo per ben due volte: nell'edizione del 1982 sconfisse in finale il ben pi\u00f9 quotato Amburgo (vincitore l'anno seguente della Coppa dei Campioni), mentre nel 1987 ebbe la meglio sugli scozzesi del .\nDalla fine degli anni 1980 e per tutti gli anni 1990 si ebbe un dominio delle squadre italiane nella manifestazione, che tra il 1989 e il 1999 venne vinta per ben 8 volte su 11 da squadre militanti nel campionato italiano (con un totale di 14 presenze in finale, e dove solo l'epilogo del 1996 non vide presente una squadra italiana). Fu il di Diego Armando Maradona ad aprire questo periodo d'oro, battendo in finale i tedeschi d'Occidente dello . Nel 1990 ci fu una finale tutta italiana, la prima di una serie di quattro (1990, 1991, 1995, 1998), in cui la Juventus ebbe la meglio sulla .\nNel 1991 fu l' ad aggiudicarsi l'ultimo atto contro la , in un'edizione che vide l'arrivo di quattro squadre italiane ai quarti: giunsero infatti tra le prime otto anche e . Nel 1992 furono invece gli olandesi dell' a vincere, dopo aver eliminato il in semifinale e il in finale. Seguirono nuovi successi per Juventus e Inter: furono e , rispettivamente nel 1993 e nel 1994, a cedere il passo in edizioni che videro ancora positivi risultati per le italiane, in particolare nel 1994, con la Juventus eliminata ai quarti dal , poi estromesso dall'Inter in semifinale.\nFu il di Nevio Scala a vincere nel 1995 in una finale ancora una volta tutta italiana con la Juventus. L'egemonia italiana s'interruppe temporaneamente nel 1996, quando la finale vide i tedeschi del avere la meglio sul ; nell'occasione i francesi furono a loro volta autori di un percorso di rilievo, rimanendo gli unici ad aver raggiunto l'epilogo del torneo partendo dalla Coppa Intertoto \u2013 quest'ultima nel frattempo divenuta, dal 1995, una manifestazione qualificatoria alla Coppa UEFA.\nNel 1997 trionf\u00f2 ancora una formazione tedesca, lo , superando l'Inter ai tiri di rigore nell'ultima finale giocata su sfide di andata e ritorno. I nerazzurri si rifecero nella stagione successiva, nella quarta finale tutta italiana in meno di dieci anni, battendo la , nel primo atto conclusivo della competizione giocato in gara unica, al Parco dei Principi di Parigi. Nel 1999 fu il Parma, per la seconda volta dopo il trionfo di quattro anni prima, ad aggiudicarsi il trofeo battendo in finale l', con i francesi che a loro volta avevano eliminato in semifinale il , partito dall'Intertoto.\nAnni 2000: fusione con la Coppa delle Coppe.\nCon l'allargamento della Champions League fino a quattro squadre per le prime 3 nazioni del \"ranking\", nel 1999 la Coppa delle Coppe venne abolita per andare a fondersi con la Coppa UEFA, scelta che vide aumentare il numero delle squadre partecipanti. Nazioni come l'Inghilterra, la Spagna e l'Italia si trovarono spesso a qualificare con successo quattro squadre alla Champions League, e a relegare quindi in Coppa UEFA le quinte e seste classificate dei campionati nonch\u00e9 la vincitrice della coppa nazionale (che per\u00f2 non di rado risultava gi\u00e0 qualificata in Champions League cos\u00ec come la finalista perdente, mandando quindi in UEFA la settima classificata in campionato).\nNel 2004-05 fu apportata una importante novit\u00e0 regolamentare. Al primo turno a eliminazione diretta, segu\u00ec infatti per la prima volta una fase qualificatoria autunnale a gironi, che di fatto and\u00f2 a emulare il formato della pi\u00f9 nota Champions League. Tale \"format\" dur\u00f2 fino alla stagione 2008-09.\nQuesto decennio vide la fine all'egemonia italiana sulla competizione, mentre salirono alla ribalta internazionale, anche solo arrivando in finale, realt\u00e0 emergenti: spicc\u00f2 su tutti l'esempio del (i cui soli altri trofei risalivano agli anni 1940) che mise in fila due vittorie nel 2006 e 2007 eguagliando cos\u00ec il blasonato Real Madrid, e in misura minore il di Jos\u00e9 Mourinho, nel 2003 tornato al successo europeo dopo sedici anni, e poi capace l'anno successivo di migliorarsi vincendo Champions League e Coppa Intercontinentale. Tra le finaliste degli anni 2000, solo due squadre ( e ) avevano gi\u00e0 raggiunto in precedenza l'ultimo atto della Coppa UEFA, mentre per sette di esse questo traguardo rappresent\u00f2 la prima finale europea in assoluto: di queste, solamente e non riuscirono a sollevare il trofeo.\nSi assistette anche a una rinascita delle squadre dell'Europa dell'Est, i cui migliori risultati risalivano ancora al periodo della guerra fredda \u2013 con i successi dei cecoslovacchi dello (1969), dei tedeschi orientali del (1974), e dei sovietici della (1975 e 1986) e della (1981) in Coppa delle Coppe, nonch\u00e9 dei rumeni della (1986) e degli jugoslavi della (1991) in Coppa dei Campioni \u2013; grazie prevalentemente all'arrivo di grandi magnati che investirono su una singola squadra, nelle ultime due edizioni del decennio la Coppa UEFA fu appannaggio dei russi dello (2008) e degli ucraini dello (2009).\nLa riforma del 2009: dalla Coppa UEFA all'Europa League.\nLe riforme delle competizioni europee volute dal presidente dell'UEFA, Michel Platini, incisero sulla seconda manifestazione continentale per club in maniera pi\u00f9 profonda che non sulla Champions League, a cominciare dalla denominazione che, dopo trentotto anni, mut\u00f2 in UEFA Europa League.\nLa lista di accesso venne quasi completamente uniformata prevedendo un numero fisso, indipendente dal coefficiente UEFA, di 3 squadre per ogni nazione di cui una la vincitrice della coppa nazionale (se non ammessa in Champions League). Solo 6 nazioni poterono sfuggire alla suddetta regola: da un lato la settima, l'ottava e la nona del \"ranking\" che godevano di una quarta societ\u00e0 ammessa, e dall'altro i microstati di Repubblica di San Marino e Andorra con due societ\u00e0, oltre al Liechtenstein che, non avendo un proprio campionato, qualific\u00f2 unicamente la detentrice della coppa nazionale. Inoltre, tre societ\u00e0 premiate per il loro \"fair play\" guadagnarono anch'esse un \"pass\" per la manifestazione, derogando cos\u00ec al limite di iscritti per nazione.\nMentre inizialmente nessuna squadra, eccetto l'eventuale detentrice non qualificatasi per la Champions League, veniva esentata dai preliminari, dalla stagione 2012-2013 le squadre vincitrici della coppa nazionale, se tra i primi 6 paesi del coefficiente confederale, andarono direttamente alla fase a gironi. I preliminari si strutturarono su quattro turni mentre il turno di accesso, differenziato anche tra squadre della stessa nazione, dipendeva dalla posizione nel \"ranking\" della federazione; all'ultimo turno preliminare ebbero accesso anche le perdenti del penultimo turno di qualificazione alla Champions League, mentre le dieci societ\u00e0 che fallivano all'ultimo passaggio l'ingresso nella massima competizione continentale entravano direttamente nella fase a gironi di Europa League.\nQuesto percorso and\u00f2 a individuare le 48 squadre (31 con i preliminari, 10 eliminate dalla Champions League e le 7 ammesse direttamente) che davano poi vita alla fase a gironi, mutuando l'identica struttura della Champions League. Alle ventiquattro qualificate (prime due di ogni girone) si aggiungevano poi le terze dei gruppi di Champions League, e a questo punto la competizione continuava a eliminazione diretta, sino alla finale in gara unica con sede predefinita.\nFormula.\nIl regolamento della UEFA Europa League ha subito, nel corso degli anni, varie trasformazioni. Attualmente, come recita il regolamento ufficiale dell'UEFA, essa \u00e8 riservata alle squadre piazzatesi alle spalle dei qualificati alla Champions League e alle vincitrici delle rispettive Coppe nazionali, e della Coppa di Lega inglese. Inoltre sono qualificate all'Europa League le squadre che non superano il terzo e il quarto turno preliminare di qualificazione della Champions e le terze classificate della fase a gironi, eliminate quindi della stessa competizione.\nIl turno di accesso, differenziato anche fra squadre della stessa nazione, dipende dal coefficiente UEFA \u2013 classifica che tiene conto dei risultati maturati nelle precedenti cinque stagioni dalle squadre di una nazione, in tutte le competizioni europee \u2013 della propria federazione. All'ultimo turno preliminare avranno accesso anche le perdenti del penultimo turno di qualificazione alla Champions League, mentre le societ\u00e0 che falliranno all'ultimo gradino l'ingresso nella massima competizione continentale entrano direttamente nella fase a gironi della Europa League.\nAl termine dei quattro turni preliminari, da svolgersi con gare di andata e ritorno e a eliminazione diretta, sono individuate 10 delle 20 squadre che danno vita alla fase eliminatoria (mentre le rimanenti saranno eliminate definitivamente), strutturata su otto gironi da quattro squadre ciascuno e con gare di andata e ritorno, su un calendario e regolamento identici a quelli dei gironi di UEFA Champions League. La prima classificata di ciascun girone accede alla fase finale ad eliminazione diretta, la seconda disputa i play-off ottavi contro una terza classificata nei gironi di Champions e la terza disputa i play-off per gli ottavi di UEFA Conference League, mentre la quarta sar\u00e0 eliminata da ogni competizione. Alle ventiquattro qualificate si aggiungono le terze classificate degli otto gironi delle eliminatorie della Champions League, per un totale di 32 club in lizza. La competizione prevede la disputa di sedicesimi di finale, ottavi di finale, quarti di finale e semifinali ad andata e ritorno, mentre la finale \u00e8 in gara unica.\nLa prima finale in partita unica fu disputata a Parigi nel 1998 e vide l'Inter prevalere sulla Lazio per 3-0. Prima di questa novit\u00e0, la finale e tutte le partite a eliminazione diretta prevedevano in caso di pareggio la regola dei gol fuori casa (abolita a partire dall'edizione 2021-22), ed eventualmente tempi supplementari e tiri di rigore.\nLa classica formula prevedeva invece 64 squadre che si affrontavano in turni di andata e ritorno, trentaduesimi, sedicesimi, ottavi, quarti, semifinali e finali: partecipavano alla Coppa UEFA le squadre immediatamente classificatesi alle spalle della squadra campione nazionale eccetto la vincitrice della coppa domestica, e il numero di squadre per federazione era determinato, dall'edizione 1980-1981, dal \"ranking\" UEFA, mentre in precedenza era ancora vigente il regolamento ereditato dalla Coppa delle Fiere, il quale prevedeva l'assegnazione d'ufficio dei posti alle federazioni, dando per principio quattro posti alla Germania Ovest, all'Inghilterra e all'Italia. Dopo il 1980, invece, federazioni come la Germania, l'Inghilterra, la Spagna e l'Italia, in ragione dei risultati delle proprie squadre nelle competizioni europee, hanno storicamente avuto sempre almeno due, se non spesso tre o quattro squadre, in tale competizione.\nFino al 2009 valeva per la UEFA il principio della Champions: dopo cinque trofei vinti o dopo tre di fila viene lasciata alla squadra vincitrice l'originale della coppa. Dal 2010, questo principio non vale pi\u00f9. Nessuna squadra ha ottenuto questo record fino al cambio di denominazione: il Siviglia ha raggiunto questo risultato nel 2020, arrivando a sei vittorie complessive, di cui tre consecutive. Dal 2014 l'UEFA ha approvato alcune modifiche nel regolamento della competizione; la principale novit\u00e0, in vigore dall'edizione 2014-2015, riguarda l'accesso in Champions League per la vincitrice dell'Europa League: a essa verr\u00e0 riservato un posto nel turno preliminare, con tuttavia il privilegio di poter accedere direttamente ai gironi qualora i detentori della Champions, come spesso accade, si siano gi\u00e0 qualificati a tale fase tramite il piazzamento nel proprio campionato nazionale.\nDall'edizione 2015-2016, poi, tutte le federazioni sono dotate di una fornitura fissa di tre posti nella competizione. Viene quindi eliminato il privilegio di approntare quattro club a favore delle federazioni numero 7, 8 e 9 del coefficiente UEFA. Infine, viene ampliato ai vincitori delle dodici pi\u00f9 prestigiose coppe nazionali il diritto di entrare in gioco direttamente nella fase a gironi, privilegio che viene inoltre garantito anche alle migliori piazzate nei campionati delle quattro principali federazioni. Da questa edizione non sono pi\u00f9 ammesse le finaliste perdenti delle coppe nazionali che non abbiano ottenuto un piazzamento utile per la partecipazione in campionato. Dall'edizione 2016-2017, inoltre, non vengono pi\u00f9 assegnati i tre posti aggiuntivi al primo turno preliminare, precedentemente previsti per le prime tre nazioni classificate annualmente in base al \"fair play ranking\"; alle federazioni vincitrici di tale classifica vengono ora consegnati dei corrispondenti premi in denaro. A partire dalla stagione 2021-2022, con l'inizio della nuova terza competizione europea, la UEFA Europa Conference League, c'\u00e8 la riduzione del numero delle squadre partecipanti alla fase a gironi, da 48 a 32 e nella fase a eliminazione diretta \u00e8 previsto un turno di spareggi tra le terze classificate dei gironi di Champions League e le seconde classificate dei gironi di Europa League, a differenza di quanto accadeva precedentemente, dove le terze dei gironi di Champions erano ammesse direttamente alla fase a eliminazione diretta. Le qualificate degli spareggi hanno accesso agli ottavi di finale di Europa League. Analogamente, per le terze classificate dei gironi di Europa League, \u00e8 previsto un turno di spareggi con le seconde classificate dei gironi di Europa Conference League. Anche in questo caso, le vincenti degli spareggi accedono agli ottavi di Europa Conference League.\nCritiche.\nNegli ultimi anni ci si \u00e8 interrogati spesso sulla correttezza o meno del ripescaggio delle terze classificate dei gironi di Champions League. A partire dal 2000, in venti edizioni disputate, sono infatti state otto le squadre retrocesse dalla prima competizione europea che poi si sono aggiudicate l'Europa League. \u00c8 per questo che con l'introduzione dell'Europa Conference League e la conseguente modifica dell'Europa League, a partire dal 2021 le ripescate dai gironi di Champions non accederanno immediatamente alla fase a eliminazione diretta, ma dovranno disputare uno spareggio addizionale contro le seconde classificate dei gironi della competizione cadetta, che consentir\u00e0 l'accesso agli ottavi di finale.\nTrofeo.\nIl trofeo, che pesa , con un'altezza di , una larghezza di e una profondit\u00e0 di , \u00e8 in argento, senza manici e poggia su una base di marmo giallo; da questa si diparte un gruppo di giocatori che sembrano lottare per raggiungere un pallone e la dicitura : di fatto essi sostengono la coppa ottagonale che riporta l'emblema dell'UEFA. \u00c8 stato disegnato da Silvio Gazzaniga e realizzato dai laboratori Bertoni di Milano per la prima finale della competizione, nel 1972, per un costo di 23\u00a0000 euro. Ogni squadra che vince la competizione per tre volte di seguito o cinque alterne ha, inoltre, il diritto di esporre sulle maglie di gioco un \"multiple-winner badge\": tale diritto \u00e8 stato acquisito dal nella stagione 2015-16 dopo aver vinto la competizione per la quinta volta, nonch\u00e9 terza consecutiva.\nAlbo d'oro e statistiche.\n(*) Dall'edizione 2009-2010 viene cambiato il nome in UEFA Europa League"}
{"id": "62359", "revid": "599013", "url": "https://it.wikipedia.org/wiki?curid=62359", "title": "Circolo", "text": ""}
{"id": "62361", "revid": "47767", "url": "https://it.wikipedia.org/wiki?curid=62361", "title": "Marzio (nome)", "text": "Origine e diffusione.\nIn questo nome sono confluiti due diversi nomi latini -peraltro strettamente imparentati-, \"Martius\" e \"Marcius\": il primo \u00e8 un nome teoforico dello stesso stampo di Marco, Marziale, Martino e Martana, riferito cio\u00e8 al dio romano Marte con il significato di \"consacrato a Marte\". \"Marcius\" invece era un cognomen romano, tipico della \"gens Marcia\", formato come patronimico a partire da \"Marcus\", quindi con il significato di \"relativo a Marco\", \"appartenente a Marco\", la stessa origine del nome Marciano.\nIl nome venne portato da Anco Marzio, uno dei leggendari sette re di Roma. In Italia \u00e8 attestato maggiormente al Centro-Nord, specie in Toscana; parte di questa diffusione pu\u00f2 essere dovuta al successo della commedia di Goldoni \"La bottega del caff\u00e8\", in cui appare un personaggio chiamato don Marzio.\nOnomastico.\nL'onomastico si pu\u00f2 festeggiare in memoria di pi\u00f9 santi, alle date seguenti:"}
{"id": "62363", "revid": "599013", "url": "https://it.wikipedia.org/wiki?curid=62363", "title": "Coppa delle Fiere", "text": "La Coppa internazionale delle citt\u00e0 di fiere industriali, abbreviata in Coppa delle Fiere (in francese \"Coupe des villes de foires\"; in inglese \"Inter-Cities Fairs Cup\") fu una competizione europea per club e rappresentative cittadine tenutosi tra il 1955 e il 1971.\nCome suggerito dal nome, l'accesso alla competizione era ristretto alle citt\u00e0 in cui si tenevano fiere internazionali, e solo nelle ultime tre edizioni l\u2019accesso fu correlato ai piazzamenti nei campionati nazionali. \nDi tale torneo si tennero 13 edizioni, la prima delle quali triennale, la seconda biennale e, a partire dal 1960, annuale. Nove squadre si avvicendarono alla conquista del trofeo, che oggi \u00e8 detenuto in via definitiva dal ; l'ultimo vincitore della competizione fu invece il . Le squadre spagnole hanno vinto sei edizioni della competizione, seguite dalle squadre inglesi con quattro successi.\nNel 1971 l'Union of European Football Associations (UEFA) la rimpiazz\u00f2 con la \"Coppa UEFA\" \u2014 poi UEFA Europa League \u2014: la confederazione calcistica europea modific\u00f2 il regolamento nonch\u00e9 i criteri d'accesso, basandoli sulla posizione raggiunta nel campionato precedente, e uniform\u00f2 le regole, sia disciplinari sia organizzative, a quelle delle altre sue competizioni. Sebbene la Coppa delle Fiere sia quindi \"de facto\" la progenitrice della Coppa UEFA/Europa League, la stessa confederazione non convalida una continuit\u00e0 \"de iure\" tra le due manifestazioni: l'UEFA considera il prestigio della Coppa delle Fiere inferiore rispetto a quello della Coppa UEFA, e l'albo d'oro nonch\u00e9 i primati della Fiere non sono inclusi nelle statistiche UEFA, non potendo quindi godere di ufficialit\u00e0 al pari delle competizioni confederali.\nL'importanza della Fiere nella storia del calcio internazionale \u00e8 comunque rimarcata, tra le altre, dalla F\u00e9d\u00e9ration Internationale de Football Association (FIFA) che la considera un \u00ab\"major honour\"\u00bb nel \"palmar\u00e8s\" dei club, oltrech\u00e9 dall'International Federation of Football History &amp; Statistics (IFFHS) e dalla Federazione Italiana Giuoco Calcio (FIGC) che la equiparano alla Coppa UEFA/Europa League, rispettivamente, nel calcolo dei migliori club del XX secolo e della tradizione sportiva.\nStoria.\nLa \"Inter-Cities Fairs Cup\" fu fondata il 18 aprile 1955 a Basilea dal vicepresidente della F\u00e9d\u00e9ration Internationale de Football Association (FIFA), Ernst Thommen, dal segretario della Football Association, Stanley Rous, e da Ottorino Barassi, presidente della Federazione Italiana Giuoco Calcio nonch\u00e9 membro della FIFA. Il torneo aveva come scopo principale quello di fornire alle citt\u00e0 ospitanti di fiere commerciali degli introiti utili al proprio rilancio economico nelle difficolt\u00e0 causate dalla seconda guerra mondiale: il piano Marshall di aiuti statunitensi ai paesi europei, concordato dopo il termine del conflitto mondiale, prevedeva infatti l'allestimento di fiere campionarie internazionali in varie citt\u00e0 per favorire l'influenza del mercato statunitense sul vecchio continente, neutralizzando quella sovietica; un periodo ideale in cui inserire la neonata Coppa delle Fiere.\nLa prima edizione vide partecipare squadre provenienti unicamente da citt\u00e0 sedi di fiere \u2014 da cui il nome \u2014, vedi Barcellona, Basilea, Birmingham, Copenaghen, Francoforte sul Meno, Losanna, Lipsia, Londra e Milano. L'accesso alla manifestazione si basava inizialmente sulla regola di un solo rappresentante per comune e perci\u00f2 non era possibile la contemporanea presenza in tabellone di pi\u00f9 sodalizi della stessa localit\u00e0: ci\u00f2 favor\u00ec, soprattutto nelle prime edizioni, la creazione di compagini \"ad hoc\" per questo torneo, che raggruppavano giocatori provenienti da varie societ\u00e0 cittadine; i primi campioni furono i membri del Barcelona XI, selezione della citt\u00e0 catalana composta principalmente da elementi del , che batterono il similare London XI. Tali rappresentative andarono via via scomparendo lasciando il posto ai club, stante la succitata regola di un solo esponente per citt\u00e0.\nDopo un avvio stentato nelle prime due edizioni, anche a causa dell'eccessiva lunghezza e durata della formula, dall'edizione 1960-1961, in coincidenza con l'adozione della cadenza annuale, la Coppa delle Fiere incominci\u00f2 ad attrarre un interesse sempre maggiore, rappresentando un'alternativa alla Coppa dei Campioni e alla Coppa delle Coppe per tutte quelle formazioni che mancavano l'accesso a tali competizioni.\nI primi anni del torneo videro numerosi trionfi di squadre spagnole. Tra le edizioni 1955-1958 e 1965-1966, Il Barcellona trionf\u00f2 tre volte, di cui due consecutive, come accadde allo stesso , e il in una, per un totale di sei vittorie in otto edizioni, con tre finali (1961-1962, 1963-1964, 1965-1966) disputate da due squadre spagnole. Le tre squadre iberiche vincitrici della competizione, precedentemente citate, furono protagoniste di due finali a testa tra loro (1962: Valencia-Barcellona; 1964: Real Saragozza-Valencia; 1966: Barcellona-Real Saragozza). Nel 1968 ci fu l'inizio di un nuovo dominio, inaugurato dagli inglesi del , battuti in finale dalla l'anno precedente (1966-1967). Il Leeds Utd fu la prima squadra dell'Europa Settentrionale a conquistare il trofeo. Da quell'anno ci furono in totale quattro successi consecutivi di squadre d'oltre Manica, appannaggio di , e ancora Leeds Utd, fino all'ultima edizione del 1970-1971. Nel settembre dello stesso anno fu disputata la speciale sfida finale per l'assegnazione definitiva della coppa originale tra i vincitori della prima e dell'ultima edizione, rispettivamente Barcellona e Leeds Utd: questa venne vinta dai catalani, che cos\u00ec conquistarono definitivamente il trofeo prima della sua abolizione. Nell'albo d'oro del torneo, gli unici trionfi al di fuori dell'asse anglo-spagnolo, uno a testa, furono a opera degli italiani della (nel 1960-1961), degli ungheresi del (nel 1964-1965) e degli jugoslavi della (nel 1966-1967); da notare, statisticamente, che anche le prime due edizioni della successiva Coppa UEFA furono vinte da squadre inglesi, il che port\u00f2 \"de facto\" il totale di successi consecutivi a sei da parte dei club d'oltre Manica, tra Fiere e UEFA.\nFormula.\nL'idea iniziale era quella di creare un torneo che durasse tre anni, riservato a squadre di calcio appartenenti a grandi citt\u00e0 europee che ospitassero importanti fiere commerciali internazionali. Un'altra regola istituita dagli ideatori del torneo era quella che le squadre iscritte alla competizione avrebbero potuto schierare \"rappresentative cittadine\", composte da giocatori appartenenti a club diversi della stessa citt\u00e0. Grandi centri come Londra o Francoforte, avendo molte squadre di club di livello ma con pochi giocatori autoctoni, decisero di fondere le formazioni delle varie squadre locali, dando luogo a delle vere e proprie selezioni cittadine. Ci\u00f2 avvenne nella maggior parte dei casi: Londra e Barcellona, ad esempio, presero parte con formazioni create \"ad hoc\" per la Coppa delle Fiere; altre citt\u00e0 come Milano, parteciparono invece con club esistenti, vedi l' per la citt\u00e0 italiana.\nNella seconda edizione vennero introdotti dei cambiamenti. La durata del torneo venne ridotta a due anni (dal 1958 al 1960), e la formula cambiata; per snellire il calendario della competizione vennero eliminati i gironi, che avevano caratterizzato la prima edizione, e venne introdotto lo scontro a eliminazione diretta, con partite di andata e di ritorno. I partecipanti continuarono a essere squadre provenienti da citt\u00e0 ospitanti fiere, vennero per\u00f2 abolite le selezioni cittadine.\nA partire dalla terza edizione, nella Coppa delle Fiere 1960-1961, il torneo divenne annuale e venne allargato il numero delle squadre partecipanti, consuetudine che ogni anno port\u00f2 ad accrescere i club iscritti fino a superare i 60 dalla terzultima edizione della coppa avvenuta nel 1968-1969.\nLa Coppa delle Fiere e l'UEFA.\nLe vittorie della Coppa delle Fiere, pur essendo considerata l'antenata \"de facto\" della Coppa UEFA (anche se la confederazione europea ritiene quest'ultima di prestigio superiore), non sono annoverate nell'albo d'oro dell'attuale Europa League, non essendo titoli ufficiali dell'UEFA. Vero \u00e8 che, nel 1958, la F\u00e9d\u00e9ration Internationale de Football Association (FIFA) incluse la Coppa delle Fiere nel calendario internazionale del calcio assieme a Coppa Internazionale, Coppa dell'Europa Centrale, Coppa Latina, Coppa Grasshoppers e Coppa dell'Amicizia, ma si trattava sempre di tornei non organizzati dall'UEFA, e quindi mancanti di ufficialit\u00e0 a livello confederale.\nNei primi anni di gestione della Coppa UEFA, la confederazione europea uniform\u00f2 le regole disciplinari e organizzative e rese impossibile la partecipazione alla coppa contemporaneamente ad altre competizioni continentali. La UEFA, tuttavia, mantenne fino al 1975 il vincolo di accesso per un solo club per citt\u00e0 e abol\u00ec \"de iure\" la formula a inviti previste nella Coppa delle Fiere solo nel 1980, sebbene \"de facto\" la partecipazione al torneo avvenisse in base al piazzamento delle squadre nel proprio campionato fin dal 1971.\nLa FIFA reputa la Coppa delle Fiere, a differenza delle altre competizioni non organizzate dalla UEFA, come un \"\u00abmajor honour\u00bb\", ovvero tra i titoli pi\u00f9 rilevanti nel \"palmar\u00e8s\" di un club, mentre l'International Federation of Football History &amp; Statistics equipara la Coppa delle Fiere alla Coppa UEFA nel calcolo dei migliori club del XX secolo. Anche a livello nazionale, la Federazione Italiana Giuoco Calcio considera questa coppa come progenitrice della Coppa UEFA/Europa League, assimilandole nel computo della tradizione sportiva. Le partite della Coppa delle Fiere sono le uniche tra quelle di tornei non organizzati dalla UEFA, ad essere considerate dalla stessa come precedenti tra club e riportati nelle cartelle stampa delle partite nelle proprie manifestazioni.\nDei nove club che hanno vinto la Coppa delle Fiere \u2014 tre inglesi, tre spagnoli, uno italiano, uno jugoslavo (poi croato) e uno ungherese \u2014 solo uno \u00e8 riuscito a vincere il torneo successivo, il . Oltre al Valencia, anche (due volte) e (una volta) hanno disputato una o pi\u00f9 finali di Coppa UEFA/Europa League, senza riuscire a vincere il trofeo.\nStatistiche.\nDal punto di vista statistico, , e sono state le uniche squadre a realizzare un \"double\", vincendo, nella stessa stagione, contemporaneamente alla Coppa delle Fiere, rispettivamente il campionato (nella stagione 1959-1960), la Coppa nazionale (nel 1963-1964) e la Coppa di Lega (nel 1967-1968). Il vinse il campionato ungherese del 1964 (che in quel periodo si disputava nell'arco di un solo anno solare) e la Coppa delle Fiere 1964-1965; in virt\u00f9 del successo in campionato di cui sopra, la squadra partecip\u00f2 alla Coppa dei Campioni 1965-1966, e concluse al secondo posto il campionato del 1965. Barcellona e sono le uniche squadre ad aver vinto due edizioni consecutive della competizione; il club valenzano, inoltre, \u00e8 stato l'unico a raggiungere la finale per tre stagioni consecutive.\nIl Barcellona, detentore del record di vittorie e di finali disputate, nonch\u00e9 del trofeo originale della Coppa delle Fiere, non viene riconosciuto dalla UEFA quale vincitore dello \"European Treble\" (a differenza di , , , e ), in quanto mai vincitore, finora, della Coppa UEFA/Europa League."}
{"id": "62367", "revid": "599013", "url": "https://it.wikipedia.org/wiki?curid=62367", "title": "RPG (linguaggio di programmazione)", "text": "RPG oppure RPG IV \u00e8 un linguaggio di programmazione nativo per piattaforma IBM della serie POWER Systems (in passato denominata iSeries e, pi\u00f9 comunemente, AS/400). \nL'RPG \u00e8 uno dei linguaggi di programmazione pi\u00f9 longevi, essendo stato sviluppato da IBM nel 1959 con il nome di Report Program Generator - un tool che replicava l'elaborazione di schede perforate sugli elaboratori IBM 1401. In seguito si \u00e8 evoluto come RPG II sui System/3 negli ultimi anni '60, per poi trasformarsi in un linguaggio ad alto livello al pari di COBOL e PL/I.\nLa sua versione pi\u00f9 recente, nota come RPG IV o ILE RPG, fornisce un ambiente di sviluppo moderno, che comprende l'uso di prototipi di funzioni e procedure, binding statico e dinamico dei dati, utilizzo di istruzioni SQL incorporate, accesso a librerie di routine scritte in C, uso di funzioni contenute in DLL compilate a partire da altri linguaggi, supporto a parser esterni per qualsiasi tipo di file.\nAspetti generali.\nTradizionalmente, ogni riga di codice RPG veniva chiamata \"specifica\", termine oggi obsoleto, ma ancora comunemente utilizzato.\nUn programma RPG inizia tipicamente con le \"File Specification\", contenente la lista di tutti i file da scrivere, leggere o modificare, seguita dalle \"Input Specification\", con le strutture dei dati (\"data Structures\"), e dichiarazioni di campi e matrici (schiere). Seguono le \"Calculation Specification\" che racchiudono la logica eseguibile del programma, ed infine le \"Output Specification\", usate, fra l'altro, per impostare l'aspetto dei report stampati. Tipico dell'RPG \u00e8 l'uso degli \"indicatori\", un set di variabili logiche numerate da 01 a 99 (pi\u00f9 alcuni indicatori speciali), che possono assumere solo i valori \"on\" e \"off\".\nUna delle modalit\u00e0 di funzionamento pi\u00f9 caratteristiche del linguaggio \u00e8 il cosiddetto \"ciclo\" (\"The Cycle\"): ogni programma RPG gira all'interno di un \"loop\" (letteralmente \"anello\", cio\u00e8 gruppo di istruzioni eseguite ciclicamente), che pu\u00f2 essere usato, ad esempio, per esaminare uno alla volta tutti i record di un file. In alternativa il ciclo pu\u00f2 ripetersi per un numero indefinito di volte, finch\u00e9 non viene interrotto dal verificarsi di un evento, oppure a seguito di un esplicito comando dell'utente. \nAltra caratteristica delle versioni meno recenti dell'RPG \u00e8 che, molto pi\u00f9 del COBOL e del FORTRAN, il modo in cui il codice \u00e8 scritto \u00e8 strettamente dipendente da come il testo \u00e8 incolonnato. In altre parole anche gli spazi vuoti all'interno del codice devono avere un'esatta dimensione, e le parole chiave devono trovarsi in posizioni definite. Tutto questo era valido fino a qualche anno fa; ultimamente il linguaggio si \u00e8 notevolmente evoluto e permette anche la scrittura in formato libero. La grande retrocompatibilit\u00e0 dell'RPG fa s\u00ec che all'interno di uno stesso sorgente possano coesistere porzioni scritte sia in formato fisso (l'unico consentito fino al 1998), che in formato libero.\nStoria.\nL'RPG \u00e8 uno dei pochi linguaggi creati al tempo dei primi calcolatori a schede perforate che sono ancora oggi in uso, la sua sintassi \u00e8 infatti nata per emulare la configurazione dei pannelli di programmazione a spinotti dei primi calcolatori. \u00c8 stato originariamente sviluppato dall'IBM nel 1959 per il popolare calcolatore IBM 1401. All'inizio RPG era l'acronimo di \"Report Program Generator\", descrizione che spiegava bene lo scopo per cui era stato progettato: produrre report a partire da file di dati, compresa la funzione di ricerca di record e di calcolo di totali parziali. A quel tempo i linguaggi alternativi disponibili erano il COBOL ed il BASIC, il primo particolarmente ridondante, il secondo poco potente, cos\u00ec che l'RPG assunse una posizione dominante in ambito IBM. In seguito l'RPG fu perfezionato, sempre da IBM, per equipaggiare la propria serie di mainframe, in particolare il modello S390, prendendo il nome di \"RPG II\".\nEvoluzione del linguaggio.\nL'RPG II \u00e8 stato introdotto con la serie di elaboratori System/3. \u00c8 stato utilizzato in seguito anche sui modelli System 3, System 32, System 34, e System 36, e anche su sistemi mainframe pi\u00f9 potenti come il System/370.\nL'RPG III \u00e8 stato sviluppato per il System/38 ed il suo successore, l'AS/400. L'RPG III si distingueva notevolmente dal linguaggio originario, comprendendo costrutti \"strutturati\" di tipo pi\u00f9 moderno, come blocchi \"IF-ENDIF\", loop inizializzati dal \"DO\", e possibilit\u00e0 di scrivere subroutine. Anche l'RPG III era disponibile per i mainframe System/370 dotati di sistema operativo OS/VS1. Il suo editor \u00e8 semplicemente basato sulla modifica delle linee di programma, con la presentazione immediata di template corrispondenti ai vari tipi di istruzioni da inserire.\nL'RPG/400 era in pratica RPG III per i midrange della serie AS/400. IBM ha denominato il linguaggio \"RPG/400\" ma al momento della sua introduzione si trattava esattamente dello stesso linguaggio supportato dai System/38. Le due versioni hanno cominciato a differenziarsi solo con lo sviluppo da parte di IBM di nuovi codici operativi come SCAN, CAT e XLATE, diversi anni dopo l'introduzione dell'AS/400. Questi miglioramenti all'RPG non erano disponibili nelle versioni dell'RPG III per i System/38.\nRPG IV.\nNel 1994, con la release V3R2 del sistema operativo OS/400, \u00e8 stato distribuito l'RPG IV, conosciuto anche come RPGLE oppure RPG/ILE. Notare come il nome del linguaggio ha perso il significato iniziale, come dichiarato ufficialmente dalla stessa IBM. Questa versione offre ai programmatori la possibilit\u00e0 di scrivere codice in formato pi\u00f9 libero, cio\u00e8 non vincolato da un rigido incolonnamento delle parole chiave, ed un set di istruzioni molto pi\u00f9 ricco, definito \"Extended Calculation Specification\". \nNel 2001, con la release V5R1, l'RPG ha visto l'introduzione del \"formato libero\", una specifica (/\"FREE\") grazie alla quale non era pi\u00f9 richiesto di disporre i codici operativi in una particolare colonna. Questo ha iniziato a rendere l'RPG molto pi\u00f9 simile agli altri linguaggi di programmazione pi\u00f9 comunemente utilizzati su altre piattaforme. Fino al novembre 2013, il formato libero si poteva applicare solo alle specifiche di calcolo. Dall'aggiornamento V7R1 TR7, le specifiche \"/\"FREE\"\" e \"/\"END-FREE\"\" non sono pi\u00f9 necessarie, rompendo definitivamente gli ultimi legami con le schede perforate.\nL'RPG IV \u00e8 oggi un solido linguaggio di programmazione. Anche se l'editing pu\u00f2 ancora avvenire tramite l'interfaccia nativa a schermate a caratteri nero-verdi del SEU, esistono diversi tool moderni per l'editing. Attualmente, lo strumento principale \u00e8 Rational Developer for i di IBM, un IDE basato su Eclipse. Il linguaggio \u00e8 in continua evoluzione, ed IBM aggiunge sempre nuove funzionalit\u00e0, solitamente sotto forma di funzioni incorporate (BIF). Pur con le evoluzioni, il livello di retrocompatibilit\u00e0 \u00e8 altissimo, e programmi RPG scritti 37 anni fa possono funzionare tuttora senza alcuna modifica o con ritocchi marginali.\nEsempio di codice.\nIl programma seguente riceve come parametro di input il numero di codice di un cliente e ne restituisce il nome e l'indirizzo nei parametri di output:"}
{"id": "62381", "revid": "26244", "url": "https://it.wikipedia.org/wiki?curid=62381", "title": "Marsala (vino)", "text": "Il Marsala \u00e8 un vino liquoroso a Denominazione di Origine Controllata (DOC) prodotto in Sicilia, ed esattamente a Marsala, da cui trae il nome.\nStoria.\nLa versione pi\u00f9 accreditata sulla nascita del Marsala come vino liquoroso (o fortificato) \u00e8 incentrata sulla figura del commerciante inglese John Woodhouse il quale nel 1773 approd\u00f2 con la nave su cui viaggiava nel porto di Marsala.\nSecondo la tradizione, durante la sosta egli ebbe modo, insieme al resto dell'equipaggio, di gustare il vino prodotto nella zona, che veniva invecchiato in botti di legno di rovere assumendo un gusto analogo ai vini spagnoli e portoghesi molto diffusi in quel periodo in Inghilterra.In realt\u00e0 gli inglesi ben conoscevano i vini dell'agro marsalese, in quanto da decenni si fermavano nello specchio d'acqua antistante il porto di Marsala per caricare con l'ausilio di apposite barche a basso pescaggio, detti \"schifazzi\", varie vettovaglie, acqua, viveri e, per l'appunto, i vini. \u00c8 doveroso ricordare che all'epoca il Mediterraneo era assai frequentato da imbarcazioni inglesi, spagnole e francesi, che si contendevano il predominio di Mare Nostrum: Malta divent\u00f2 terra inglese nel 1800.\nIl metodo di invecchiamento utilizzato dalla gente del luogo, denominato \"in perpetuum\", consisteva nel rabboccare le botti che contenevano una parte del vino consumato durante l'anno con il vino di nuova produzione, in maniera da conservarne le caratteristiche.\nIl vino cos\u00ec trattato piacque a tal punto che Woodhouse decise di imbarcarne una cinquantina di barili, addizionandolo per\u00f2 con acquavite di vino, al fine di elevarne il tenore alcolico e di preservarne le caratteristiche durante il lungo viaggio in mare.\nQuel vino siciliano meno costoso riscosse in Inghilterra un grande successo, tanto che Woodhouse decise di ritornare in Sicilia e di iniziarne la produzione e la commercializzazione, utilizzando per l'affinamento il metodo soleras.\nIl metodo \"soleras\", gi\u00e0 conosciuto in Portogallo ed in Spagna per la produzione rispettivamente del Madeira e dello Sherry, consisteva nel disporre delle botti di rovere su alcune file sovrapposte, iniziando a riempire di vino solo le botti pi\u00f9 in alto; dopo un anno una parte del vino veniva travasato nelle botti che si trovavano al livello inferiore, e quelle superiori venivano riempite con il nuovo vino, ed il procedimento si ripeteva di anno in anno; in tale maniera il vino che si trovava nelle botti alla base, pronto per il consumo, risultava composto da uve di annate diverse, e di anno in anno si arricchiva di particolari sapori.\nNel 1833 l'imprenditore palermitano, di origine calabrese, Vincenzo Florio, inizi\u00f2 a Marsala la produzione di vino Marsala in concorrenza con le aziende inglesi, fondando le Cantine Florio.\nNel 1853 la produzione del Marsala ammont\u00f2 a 6.900 botti, di cui il 23% prodotto dalle cantine Florio, il 19% dalle cantine Woodhouse ed il 58% dalle cantine Ingham &amp; Whitaker. Successivamente la Florio acquis\u00ec lo stabilimento Woodhouse, divenendo il primo produttore. Nacquero anche produttori locali: Don Diego Rallo (1860), Vito Curatolo Arini (1875), Carlo Pellegrino (1880) e la Casa Vinicola Buffa (1931), ancora oggi tra i maggiori produttori di marsala. Nel 1920 la Cinzano acquis\u00ec le cantine Florio e diversi stabilimenti, unificando la produzione sotto il marchio \"Florio\".\nLa fortuna del vino Marsala ha conosciuto alterne vicende.\nUna grave crisi attravers\u00f2 la citt\u00e0 e il suo vino dopo la prima guerra mondiale soprattutto per l'operare di commercianti privi di scrupoli che sfruttavano la fama del Marsala per vendere prodotti di qualit\u00e0 scadente.\nPer questo, gi\u00e0 nel 1931 venivano mossi i primi passi verso una legislazione che proteggesse il Marsala originale dalle imitazioni e che ne circoscrivesse la zona di produzione, e fu tutelato dal governo, con un decreto degli allora ministri Acerbo e Bottai (D.M. 15 ottobre 1931).\nIl vino Marsala \u00e8 stato il primo vino DOC della storia vinicola siciliana.\nUn grande orgoglio per quanti lo producono e per tutto il territorio \u00e8 stato infatti il riconoscimento della Denominazione di Origine Controllata nel 1969.\nIl disciplinare di produzione \u00e8 stato aggiornato nel 1986 e nel 1995.\nUn \"Consorzio per la tutela del vino Marsala DOC\" \u00e8 nato nel 1963 ad iniziativa dei produttori, e riconosciuto nel 2003 dal ministero delle Politiche agricole.\nVitigni con cui \u00e8 consentito produrlo.\nCome forme di coltivazione di tali vitigni sono ammesse tutte quelle \"verticali\", come spalliera e controspalliera, ma \u00e8 particolarmente raccomandato l'\"alberello\".\nSono inoltre vietate tutte le pratiche di \"forzatura\", ma con l'eccezione della irrigazione di soccorso.\nLa resa massima di uve non deve superare le 10 tonnellate per ettaro per i vitigni a bacca bianca e le 9 tonnellate per ettaro per i vitigni a bacca nera.\nVinificazione.\nIl Marsala \u00e8 un vino liquoroso.\nDurante la fermentazione si effettuano i travasi che favoriscono l'ossidazione del vino; alla fine della fermentazione si procede all'aggiunta di etanolo (alcol etilico) di origine vitivinicola e/o di acquavite di vino, al fine di elevare il tenore alcolico, e dopo si procede all'invecchiamento.\nLa resa massima delle uve in mosto non deve essere superiore all'80% e quelle delle uve in vino base non superiore al 75%.\nTutte le operazioni di elaborazione a partire dalle uve che sono necessarie per ottenere un Marsala pronto al consumo dopo l'invecchiamento, devono essere effettuate nella zona di produzione.\nTipi di Marsala.\nSenza considerare per il momento le vecchie denominazioni che, non pi\u00f9 inserite nel disciplinare, sono per\u00f2 tuttora tollerate, il Marsala si presenta oggi sul mercato con due distinte categorie:\nMarsala vergine.\naddizionato, dopo la fermentazione, con solo etanolo di origine vitivinicola e/o acquavite di vino.\nil Marsala \"vergine\" \u00e8 di due tipologie in funzione del periodo di invecchiamento:\nIl Marsala di questa tipologia mutua solo il nome ma non (pi\u00f9) la tecnica soleras che invece \u00e8 utilizzata per lo jerez e altri pochi famosi vini (fortificati o meno) ottenuti tramite questo metodo. L'invecchiamento del marsala soleras, descritto nel relativo disciplinare DOC, \u00e8 di tipo ordinario (botte di legno).\nMarsala conciato.\na cui, dopo la fermentazione, \u00e8 stato aggiunto:\nil Marsala \"conciato\" deve essere anch'esso sottoposto ad invecchiamento per arrivare alla commercializzazione nei seguenti tipi:\nCiascuna delle seguenti denominazioni d\u00e0 luogo a ulteriori suddivisioni per tenere conto del colore:\ne del residuo zuccherino:\nInfine il disciplinare approvato con la legge n.851/1984 prevede che con il termine Cremovo possono essere indicati quei vini aromatizzati che utilizzano almeno l'80% di vino Marsala e una gradazione non inferiore a 16 gradi.\nAntiche denominazioni.\nIl disciplinare di produzione (DPR 2 aprile 1969) prevede la possibilit\u00e0 di aggiungere in etichetta alcune sigle derivanti dalle antiche denominazioni dei vari prodotti.\nIl Marsala \"Fine\" pu\u00f2 riportare la sigla I.P. (Italia Particolare).\nIl Marsala \"Superiore\" pu\u00f2 riportare le sigle S.O.M. (Superior Old Marsala), L.P. (London Particular), o G.D (Garibaldi Dolce). Quest'ultima denominazione risale ad una visita allo stabilimento Florio di Marsala che effettu\u00f2 il Generale dei Due Mondi nel 1862, dopo l'unificazione dell'Italia. Egli, appassionato di buoni vini ma non particolarmente competente, fu particolarmente colpito da un vino molto dolce ancora in lavorazione e destinato a successivi tagli: in suo onore questo vino entr\u00f2 in produzione e prese il nome di Garibaldi Dolce.\nAlcune denominazioni sono ancora consentite dal Disciplinare, ma solo a corredo della classificazione \"ortodossa\". Osservando le etichette, potrete ancora ritrovarci impresso \"S.O.M.\", e leggervi Superior Old Marsala, oppure \"G.D.\", il Superiore Garibaldi Dolce di cui vi abbiamo gi\u00e0 parlato, pi\u00f9 raramente \"L.P.\", London Particular, un'altra qualit\u00e0 di Superiore, meno secco del \"S.O.M.\". Frequentemente, il Marsala Fine si chiamer\u00e0, invece, \"I.P.\", Italian Particular.\nAltre denominazioni, come \"O.P.\" (Old Particular), C.O.M. (Choice Old Marsala), P.G. (Particular Genuin), P.D. (Pale Dry) ed I.M.(Italian Marsala), ed ancora \"Parigi\", \"Stromboli\", \"Trinacria\", \"Margherita\", \"Erice dolce\", insieme a tante altre di cui si \u00e8 persa qualsiasi traccia, appartengono, ormai, soltanto alla gloriosa Storia di questo vino.\nAziende produttrici.\nLe cantine di maggior pregio sono sicuramente: Florio, Martinez, Pellegrino, Vito Curatolo Arini, Pietro Pipitone Span\u00f2, Rallo, Mineo, Intorcia, Mirabella, Hopps, Alagna, De Bartoli, Fici, Vinci, Galfano, Lombardo, Arini, Casano, Buffa..\nCucina.\nSono molte le ricette culinarie che prevedono la presenza del celebre vino, che garantiscono un sapore di elevato livello.\nBibliografia.\nLo Jacono Vittorio, \"La storia del marsala dai mercanti inglesi ad oggi\", Spazio Cultura edizioni, Palermo 2020, pag. 116, ISBN 978 88 99572 50 1."}
{"id": "62384", "revid": "212348", "url": "https://it.wikipedia.org/wiki?curid=62384", "title": "Coppa dei Campioni (calcio)", "text": ""}
{"id": "62385", "revid": "767487", "url": "https://it.wikipedia.org/wiki?curid=62385", "title": "Biglione", "text": "Il biglione o billone \u00e8 una lega di argento (a volte oro) con un contenuto elevato di metallo non prezioso (come rame). La parola probabilmente viene dal francese \"billon\", la forma maggiorativa di \"bille\" (sfera). Il termine mistura \u00e8 stato utilizzato pi\u00f9 recentemente come sinonimo.\nIl biglione pu\u00f2 contenere anche metalli differenti, come per esempio stagno e zinco.\n\u00c8 usato principalmente per fare monete, medaglie e gettoni.\nMonete.\nNei periodi di inflazione, come ad esempio nel III secolo a Roma o intorno al 1620 nell'Impero degli Asburgo, le monete d'argento, tramite la costante riduzione graduale del contenuto di argento, diventarono monete di biglione.\nFra gli esempi di monete coniate direttamente in tale lega, vi sono gli ardit emessi in Catalogna nel XVI secolo e XVII secolo, ed alcune monete divisionali, quali i pezzi da 5, 10 e 20 Rappen (centesimi) emessi dal 1850 al 1877 in Svizzera, la monetazione settecentesca veneziana con i pezzi da 5, 10 e 15 soldi (introdotta negli anni Venti del secolo) e delle monete del valore di \u00bd, 1, 2\u00bd, e 7\u00bd soldi del Regno di Sardegna del XVIII secolo. Durante il regno di Vittorio Amedeo III furono coniate in tale lega anche le monete da 10 e 20 soldi."}
{"id": "62389", "revid": "842", "url": "https://it.wikipedia.org/wiki?curid=62389", "title": "Postscript", "text": ""}
{"id": "62392", "revid": "308552", "url": "https://it.wikipedia.org/wiki?curid=62392", "title": "Rublo", "text": "Il rublo (in russo \"\u0440\u0443\u0431\u043b\u044c\" \u2013 rubl') \u00e8 una valuta. \nAttualmente \u00e8 il nome delle valute di due nazioni e di uno Stato a riconoscimento limitato:\nIn precedenza \u00e8 stata la moneta dell'Impero Russo, dell'Unione Sovietica e di altri paesi storicamente o politicamente legati ad essi.\nLa Russia \u00e8 stato il primo paese ad introdurre un sistema monetario decimalizzato nel 1704, con un rublo uguale a 100 copeche (o copechi) (sing. \"\u043a\u043e\u043f\u0435\u0301\u0439\u043a\u0430\" \u2013 \"kopejka\").\nIl nome.\nEtimologia.\nSecondo una ipotesi la parola \"rublo\" \u00e8 derivata dal verbo russo \"\u0440\u0443\u0431\u0438\u0442\u044c\" (\"rubit' \"), cio\u00e8 tagliare. Storicamente, \"rublo\" sarebbe stato un pezzo di un certo peso tagliato da un lingotto d'argento, da cui il nome.\nSi trattava dunque, come d'altronde molte monete europee del periodo, inizialmente di una misura di peso, in questo caso pari a met\u00e0 di un lingotto d'argento.\nIn russo, il nome popolare per \"rublo\", \u00e8 celkovyj (\u0446\u0435\u043b\u043a\u043e\u0432\u044b\u0439, intero), che \u00e8 una riduzione di celkovyj rubl (\"\u0446\u0435\u043b\u043a\u043e\u0432\u044b\u0439 \u0440\u0443\u0431\u043b\u044c\"), cio\u00e8 un rublo intero, non tagliato.\nLa pratica di tagliare le monete di metallo prezioso era storicamente diffusa in tutto il mondo. Il possessore, prima di cedere la moneta al valore nominale, ne tagliava un pezzo per lucrare sulla materia prima. Dopo un po' di tempo le monete diventavano ovviamente pi\u00f9 piccole, ma legalmente avevano ancora il valore nominale pieno. Cos\u00ec l'aggettivo \"intero\" era necessario per distinguere le monete non tagliate.\nLe monete da 10 rubli sono talvolta informalmente chiamate \u010dervonec (\"\u0447\u0435\u0440\u0432\u043e\u0301\u043d\u0435\u0446\").\nLa parola \"copeca\" o (\"copeco\") (\"\u043a\u043e\u043f\u0435\u0439\u043a\u0430\",\"kopejka\") deriva dal russo \"kop'j\u00f2\" (\"\u043a\u043e\u043f\u044c\u0451\") che indica una lancia. Questo perch\u00e9 le prime monete da una copeca, coniate a Novgorod e Pskov all'incirca dal 1535, recavano lo stemma di Mosca con San Giorgio che trafiggeva il drago con una lancia. Dagli anni 1540 in poi il cavaliere indossava una corona per rappresentare Ivan il terribile che fu Grand Principe di tutte le Russie fino dal 1547 e Zar in seguito.\nPlurali in russo.\nSecondo la grammatica russa le parole hanno plurali diversi secondo il numero cui sono associati:\nStoria.\nLa quantit\u00e0 di metallo prezioso in un rublo \u00e8 variata nel tempo, finch\u00e9 con la riforma valutaria del 1704, Pietro I standardizz\u00f2 la moneta da un rublo a 28 grammi di argento.\nMentre le monete da un rublo erano principalmente d'argento, a volte furono coniate in oro ed alcune monete, nel XIX secolo, erano di platino. Il rublo d'oro introdotto nel 1897 era uguale a 0,774235 g di oro. Il rublo sovietico del 1961 era formalmente uguale a 0,987412 g di oro, ma lo scambio con l'oro non fu mai a disposizione per il grande pubblico. I rubli attualmente non sono pi\u00f9 collegati alla parit\u00e0 aurea di Sistema aureo.\n\u00c8 stata coniata anche una moneta in oro da 3 rubli.\nLa carta-moneta russa \u00e8 stampata dall'azienda di stato Goznak a Mosca, che opera dalla sua fondazione avvenuta il 6 giugno del 1919. Le monete sono coniate alla zecca Monetnyj Dvor a San Pietroburgo, che opera dal 1724, ed anche a Mosca.\nNel novembre del 2004, le autorit\u00e0 di Dimitrovgrad (Oblast' di Ul'janovsk) hanno eretto un monumento di cinque metri al rublo.\nIl rublo negli Stati e nei territori russi ed ex sovietici.\nNel periodo sovietico, il rublo aveva il suo nome nelle lingue ufficiali dell'Unione sovietica. Tutte le banconote avevano il valore stampate nelle lingue di tutte le Repubbliche dell'Unione Sovietica. Il nome locale \u00e8 rimasto in uso anche nella Russia attuale, ad esempio in tataro \"rublo\" \u00e8 \"sum\". I nomi correnti di parecchie valute dell'Asia centrale sono semplicemente i nomi locali per rublo.\nIl nome che aveva la valuta nelle lingue ufficiali delle 15 repubbliche:"}
{"id": "62394", "revid": "439868", "url": "https://it.wikipedia.org/wiki?curid=62394", "title": "Mosto", "text": "Con il termine mosto si designa il liquido, denso e torbido, ottenuto da lavorazioni di disgregazione meccanica (macinatura, pigiatura, pressatura, spremitura, lacerazione, ecc) di prodotti vegetali ed, eventualmente, di miscelazione della massa ottenuta in acqua.\nIl mosto rappresenta una delle prime fasi (ammostatura) di processi produttivi di bevande alcoliche (vino, birra, distillati, ecc.). Solitamente, quando non \u00e8 specificato, per \"mosto\" s'intende il mosto d'uva. L'operazione di ottenimento del mosto si chiama ammostamento o ammostatura.\nIn molti casi, ad esempio nella produzione della birra o nella distillazione, il mosto \u00e8 sottoposto ad una successiva fase di bollitura per favorire la solubilizzazione nel solvente e/o la trasformazione delle varie sostanze del soluto (tipicamente modifiche a livello enzimatico). Mediante l'aggiunta di lieviti selezionati (oppure sfruttando, quando possibile, l'azione dei lieviti autoctoni) il mosto subisce la trasformazione delle sostanze fermentiscibili (zuccheri riduttori) in etanolo ovvero la fermentazione alcolica.\nLa legislazione definisce precisamente cosa si deve intendere per mosto, nei vari casi, cos\u00ec come il grado alcolico minimo perch\u00e9 sia considerato, legalmente, mosto.\nMosto d'uva.\nIl mosto d'uva \u00e8 il prodotto liquido che si ricava dall'uva fresca o ammostata (uva fresca pigiata, solitamente anche diraspata) mediante pigiatura (seguita o meno da sgrondatura) o torchiatura, avente una gradazione complessiva naturale (gradazione alcolica che il prodotto presenta prima di subire qualsiasi correzione o mescolanza) non inferiore a 8% vol per la trasformazione in vino a mezzo della fermentazione.\nPer legge esiste differenza tra \"succo di uve fresche\" (intere o pigiate) e \"mosto\" anche se nel linguaggio non specialistico possono essere benissimo usati come sinonimi.\nProduzione del mosto.\nPer il mosto d'uva \u00e8 ammesso un Titolo Alcolometrico Volumico (T.A.V.) effettivo pari o inferiore all'1% (per TAV effettivo si deve intendere la gradazione di alcool etilico svolta, espressa in volume).\nIl mosto \u00e8 costituito dalla polpa (80-85%), buccia (10-15%), vinaccioli (5%). Questo nel caso di un mosto ottenuto per diraspo-pigiatura (in generale, per \"vinificazione in rosso\" o \"vinificazione in rosato\"). Nel caso di \"vinificazione in bianco\", invece, il mosto \u00e8 ottenuto per torchiatura (nel caso si utilizzi una pressa, l'operazione si chiama pi\u00f9 propriamente \"pressatura\") e quindi \u00e8 costituito da solo succo, senza vinacce (che, in questo caso, saranno appunto \"non fermentate\" o \"vergini\"). In rari casi il produttore intenzionalmente non elimina (o, pi\u00f9 frequentemente, li lascia solo parzialmente) i raspi dalle uve pigiate: si ottiene cos\u00ec un mosto (da pigiatura) non diraspato. Il raspo corrisponde al 5-7% e gli acini al 95-93% del peso totale.\nIn sede tecnica, per non lasciare ambiguit\u00e0, si usa il termine \"mosto\" per indicare solo prodotto liquido, \"pigiato\" quando \u00e8 liquido pi\u00f9 solido (sottinteso \"pigidiraspato\").\nIl mosto viene utilizzato per la trasformazione in vino a mezzo della fermentazione operata dai lieviti o blastomiceti (funghi unicellulari appartenenti alle classi Ascomiceti e Deuteromiceti) presenti in natura nella pruina (sostanza cerosa ricoprente la buccia con finalit\u00e0 di protezione).\nNell'industria enologica si ricorre invece a lieviti selezionati prodotti da centri specializzati al fine di avere una maggior resa in alcol, maggiore acidit\u00e0 e una fermentazione pi\u00f9 regolare.\nDi norma i lieviti vengono versati assieme ad un \"attivante\" in una predeterminata quantit\u00e0 di mosto previamente sterilizzata a temperatura ambiente, e lasciati riprodurre per dare cos\u00ec origine al \"mosto lievito\" che verr\u00e0 innestato (versato) nella massa da fermentare. Dato l'enorme miglioramento qualitativo della produzione di lieviti secchi attivi, ormai non \u00e8 pi\u00f9 necessario usare mosto ma \u00e8 sufficiente scioglierli in acqua potabile tiepida (idratazione) (nella proporzione suggerita dal produttore sulla scheda tecnica), e poi addizionarli alla massa.\nNella vinificazione in rosso terminata la necessit\u00e0 (praticata tramite il procedimento detto di rimontaggio) di tenere immerse le bucce (vinacce) nella massa fermentante per favorirne l'estrazione dei flavoni e degli antociani che daranno colorazione al prodotto finale, esse verranno allontanate dal mosto e utilizzate sia in campo agroalimentare (come mangime) che per il conferimento alla distilleria per la produzione della grappa (questo accade anche per le vinacce ottenute dalla vinificazione in bianco, separate, in questo caso, prima della fermentazione).\nQuando si produce un mosto per successiva fermentazione in bianco (solo succo senza parti solide) allora l'operazione \u00e8 eseguita mediante pressa enologica (ne esistono di diverse tipologie). Il termine pressatura, in questo caso, \u00e8 pi\u00f9 corretto di torchiatura (che andrebbe utilizzato solamente quando si utilizza un torchio vero e proprio). Oppure si potrebbe eseguire una pigiatura seguita da sgrondatura. Mediante la pigiatrice (con o senza unit\u00e0 a diraspare) si produce invece un mosto pigiato ovvero succo unito a vinacce vergini per la fermentazione in rosso o in rosato.\nTipi di mosto.\nIl mosto pu\u00f2 essere sottoposto ad ulteriori trattamenti che danno luogo a vari prodotti utilizzati nel settore vinicolo.\nMosto di uve parzialmente fermentato.\nIl \"mosto di uve parzialmente fermentato\" si ottiene per parziale fermentazione di mosto di uva e avente TAV effettivo superiore a 1% in volume e inferiore ai tre quinti del suo TAV totale (quello che raggiunger\u00e0 a totale trasformazione degli zuccheri in alcol).\nMosto di uve concentrato.\nIl \"mosto di uve concentrato\" si ottiene per disidratazione parziale con mezzi fisici escluso il fuoco diretto (che produrrebbe la \"caramellizzazione degli zuccheri\") in modo che la lettura a 20\u00a0\u00b0C al rifrattometro non sia inferiore al 50,9%.\nI mezzi pi\u00f9 usati per ridurre la percentuale di acqua e ottenere la concentrazione sono \"l'evaporazione sotto vuoto\", la \"refrigerazione\" con la successiva asportazione dell'acqua sotto forma di ghiaccio.\nIl mosto di uve impiegato deve avere un TAV naturale minimo fissato per la zona viticola di raccolta e appartenere a specifiche cultivar.\nIl suo TAV effettivo deve essere pari o inferiore a 1% vol.\nMosto concentrato rettificato (MCR).\nZucchero d'uva ottenuto da mosto di uva privato di tutte le componenti \u201cnon-zucchero\u201d (acidi, sali minerali, sostanze polifenoliche ed azotate e componenti non polari) mediante depurazione su resine scambiatrici di ioni. Tradizionalmente prodotto in forma liquida, concentrato a &gt; 61,7 \u00b0Bx (mediamente 65), \u00e8 recentemente disponibile anche in forma solida (cristallina). Secondo la regolamentazione della U.E. il mosto concentrato rettificato viene definito come: \" a) il prodotto liquido non caramellizzato ottenuto mediante disidratazione parziale del mosto di uve (\u2026)\u201d e \u201cb) il prodotto solido non caramellizzato ottenuto mediante cristallizzazione del mosto di uve concentrato rettificato liquido senza impiego di solvente (\u2026)\u201d. Per il prodotto solido, la normativa specifica che deve possedere caratteristiche di purezza, espresse in particolare come presenze di anidride solforosa, migliori rispetto al mosto concentrato rettificato liquido.\nMosto muto.\nIl \"mosto muto\" \u00e8 un mosto a cui \u00e8 stata aggiunta anidride solforosa allo scopo di bloccarne la fermentazione.\nViene detto \"muto\" proprio per l'assenza del gorgogl\u00eco tipico del processo fermentativo.\nMosto cotto.\nMosto parzialmente caramellato ottenuto mediante eliminazione di acqua dal mosto o dal mosto muto utilizzando il riscaldamento diretto ed alla normale pressione atmosferica. La concentrazione zuccherina risultante \u00e8 soggetta a misura con densimetro Babo o Baum\u00e9 ovvero con densimetro tarato su una ben precisa temperatura di lettura. Se la temperatura di lettura si discosta da quella di taratura occorre inserire un coefficiente di correzione.\nFiltrato dolce.\nMosto parzialmente fermentato, e la cui ulteriore fermentazione \u00e8 stata ostacolata mediante filtrazione o centrifugazione, e con l'ausilio eventuale di altri trattamenti e pratiche consentiti. Presenta un notevole cambiamento della gradazione alcolica.\nMistella o sifone.\nProdotto ottenuto dal mosto di gradazione alcolica complessiva naturale non inferiore a 12\u00b0, reso non fermentabile mediante aggiunta di acquavite di vino o alcol in quantit\u00e0 tale da portare la gradazione alcolica svolta (quantit\u00e0 percentuale in volume di alcol effettivamente presente) a non meno di 16\u00b0 ed a non pi\u00f9 di 22\u00b0."}
{"id": "62395", "revid": "465169", "url": "https://it.wikipedia.org/wiki?curid=62395", "title": "Connettori audio/video", "text": "Apparecchi in grado di visualizzare immagini o riprodurre suoni possono essere collegati tra loro mediante vari tipi di connettori audio/video.\nPrese.\nSu tali apparecchi sono presenti delle prese (chiamate anche \"porte\") di vario tipo, alle quali vanno collegati opportuni cavi in grado di trasportare i segnali audio/video da un apparecchio all'altro.\nQuando una porta \u00e8 utilizzata per inviare il segnale dall'apparecchio A all'apparecchio B, tale porta sar\u00e0 definita \"uscita\"; la porta corrispondente nell'apparecchio B, in cui verr\u00e0 connesso il cavo proveniente dall'uscita di A, sar\u00e0 detta \"entrata\" o \"ingresso\".\nAlcune particolari prese (come la SCART) possono essere sia ingressi che uscite a seconda del tipo di cavo che vi viene collegato, mentre altre (come ad esempio gli spinotti RCA o BNC) possono essere soltanto entrate o soltanto uscite.\n\u00c8 possibile sapere se la porta posta su un apparecchio \u00e8 un ingresso o un'uscita osservando il simbolo eventualmente presente accanto ad esso:\nDi seguito sono citati i tipi pi\u00f9 diffusi di connettori."}
{"id": "62397", "revid": "86341", "url": "https://it.wikipedia.org/wiki?curid=62397", "title": "Nazionale di rugby a 15 del Canada", "text": "La nazionale di rugby a 15 del Canada \u00e8 la rappresentativa maschile di rugby a 15 del Canada a livello internazionale.\nBench\u00e9 la federazione rugbistica canadese sia stata fondata solo nel 1974, la Nazionale esiste e opera gi\u00e0 dal 1932.\nIl Canada ha partecipato alla Churchill Cup dal 2003 al 2011, anno in cui la competizione \u00e8 stata soppressa, e ha partecipato a tutte le edizioni della Coppa del Mondo di rugby fino al 2019.\nIl risultato pi\u00f9 importante ottenuto nella competizione mondiale iridata \u00e8 la qualificazione ai quarti di finale durante l'edizione 1991.\nI suoi giocatori sono soprannominati \"canucks\", termine gergale utilizzato per indicare i canadesi.\nStoria.\nPrimi anni.\nIl rugby venne introdotto in Canada negli anni 1860 da militari britannici. La prima partita di cui si abbia traccia ebbe luogo a Montr\u00e9al nel 1864 tra uomini dell'artiglieria. Quello stesso anno il Trinity College di Toronto pubblic\u00f2 il primo insieme di regole che disciplinavano il gioco in Canada. Nel 1868 nacque la prima squadra, il Montreal Football Club.\nLa prima partita internazionale ebbe luogo nel 1874 a Cambridge, nel Massachusetts, tra l'Universit\u00e0 McGill e quella di Harvard. Successivamente quello stesso anno si gioc\u00f2 una seconda partita, stavolta con Harvard padrone di casa, e l'incontro fu giocato secondo le regole del football americano. Sempre nel 1874, Ontario e Qu\u00e9bec giocarono la prima partita interprovinciale in Canada. Ancora oggi le Universit\u00e0 McGill e quella di Harvard continuano a portare avanti la pi\u00f9 vecchia competizione sportiva annuale del Nord America contendendosi la \"Covo Cup\", alternando le sedi ogni mese di novembre, utilizzando le regole originali del rugby.\nNel 1884 venne fondata una federazione canadese di rugby (Canadian Rugby Football Union), sebbene questa organizzazione divenne in seguito la Canadian Football League quando il rugby si \u00e8 evoluto nel football canadese. Tra il 1902 e il 1903 si ebbe il primo tour di una squadra canadese in Gran Bretagna. Nel 1909 Albert Grey, allora Governatore generale del Canada, don\u00f2 un trofeo alla federazione canadese di rugby destinato al vincitore del campionato del Canada. Il trofeo divenne noto come Grey Cup. Tuttavia le regole utilizzate in Canada erano ampiamente differenti dalle regole usate nelle nazioni che aderivano all'International Rugby Board. Negli anni che seguirono, la federazione canadese avrebbe legalizzato il passaggio in avanti e fatto altri cambiamenti che avrebbero reso il football canadese uno sport totalmente differente, simile al football americano.\nPeriodo tra le due guerre mondiali e il dopoguerra.\nAllo scoppio della prima guerra mondiale il gioco del rugby venne accantonato in favore degli sforzi fatti per sostenere la guerra. Alla fine del conflitto ci fu un periodo di rifiorimento del rugby canadese in seguito al ricongiungimento dei militari nei loro rispettivi club. Nel 1919 una rappresentativa militare canadese si rec\u00f2 in tour oltreoceano in Inghilterra, Nuova Zelanda, Sudafrica e Australia. Nel 1929 venne fondata la Rugby Union of Canada, e tre anni dopo una selezione canadese si rec\u00f2 in tour in Giappone per giocare due partite perse 9-8 e 38-5 contro la nazionale locale. La Canadian Rugby Football Union venne sciolta poco prima della prima guerra mondiale.\nCon lo scoppio della seconda guerra mondiale si gioc\u00f2 poco a rugby. Terminata la guerra ci fu una spiccata crescita del rugby nelle province canadesi. La selezione canadese recatasi in tour in Gran Bretagna nel 1962 era composta principalmente da giocatori provenienti dalla Columbia Britannica. Nel 1965 venne rifondata la Rugby Union of Canada, organo governativo del rugby canadese fino alla costituzione della Rugby Canada avvenuta nel 1974.\nNel 1966 i British Lions, di ritorno da un loro tour in Australia e Nuova Zelanda, affrontarono il Canada a Toronto vincendo 19-8.\nEra moderna.\nIl Canada fu una delle 16 nazioni che furono invitate dall'IRB alla , l'edizione inaugurale della competizione mondiale ospitata da Australia e Nuova Zelanda. La nazionale canadese si trov\u00f2 nello stesso girone di , e , vincendo contro Tonga 37-4 e perdendo successivamente contro l'Irlanda 46-19 e contro il Galles 40-9. I canadesi non riuscirono quindi a superare la fase a gironi.\nIl Canada si qualific\u00f2 alla Coppa del Mondo 1991 finendo nello stesso girone di , e . Le vittorie 13-3 contro le Figi e 19-11 contro la Romania, nonostante la sconfitta 19-13 subita contro la Francia, gli valse il secondo posto nel girone e la qualificazione ai quarti di finale. Ai quarti di finale il Canada venne eliminato dalla che vinse 29-13.\nDurante il tour in Galles del 1993 la nazionale canadese ottenne una prestigiosa vittoria 26-24 contro il Galles a Cardiff; l'anno seguente arriv\u00f2 la vittoria casalinga 18-16 contro la Francia. Qualificatosi automaticamente alla Coppa del Mondo 1995, il Canada gioc\u00f2 nello stesso girone di , e Romania. Capitati in un girone molto difficile, i canadesi non riuscirono a ripetere l'ottima prestazione dell'edizione precedente. L'unica vittoria ottenuta fu il 34-3 contro la Romania.\nOttenuta la qualificazione alla Coppa del Mondo 1999 grazie al secondo posto nel campionato panamericano di rugby, il Canada venne sorteggiato nello stesso girone di Francia, Figi e . Dopo le due sconfitte 33-20 contro la Francia e 38-22 contro le Figi, l'unica vittoria con il largo 72-11 contro la Namibia valse ai canadesi almeno il terzo posto nel proprio girone.\nNel 2000 la nazionale canadese raccolse il pareggio casalingo 27-27 contro l'Irlanda e la vittoria 22-17 contro l' a Rovigo durante il test di fine anno. Nel 2002, durante il tour scozzese in Nord America, il Canada sconfisse la 26-23 e in seguito domin\u00f2 il proprio girone di qualificazione conseguendo l'accesso alla Coppa del Mondo 2003. La nazionale canadese guadagn\u00f2 solamente una vittoria nel proprio girone sconfiggendo Tonga 24-7 nell'ultima partita, dopo le sconfitte subite rispettivamente da Galles, Nuova Zelanda e Italia. Nel 2003 il Canada ospit\u00f2 anche la prima edizione della Churchill Cup, competizione poi soppressa in favore del regolare svolgimento dei tour.\nIl Canada si qualific\u00f2 alla Coppa del Mondo 2007 sconfiggendo nel 2006 le 69-3 e gli 56-7. Quella del 2007 fu una edizione deludente per la nazionale canadese, che per la prima volta non riusc\u00ec a vincere nemmeno una partita del proprio girone. Il bilancio fu di tre sconfitte contro Galles, Figi e Australia, e un pareggio 12-12 contro il .\nLa nazionale canadese guadagn\u00f2 l'accesso alla Coppa del Mondo 2011 grazie alla differenza punti nelle due partite giocate contro gli Stati Uniti nel luglio 2009: nel primo incontro giocato a Charleston i canadesi persero 12-6, rifacendosi nella seconda partita giocata a Edmonton vincendo 41-18. Lo stesso anno, nei test match di novembre, il Canada si rec\u00f2 in tour nel Giappone subendo due sconfitte 46-8 e 27-6 contro la nazionale giapponese. In seguito vinse dentro casa 22-6 contro la .\nAlla Coppa del Mondo 2011 il Canada arriv\u00f2 quarto nel proprio girone, con una sola vittoria ottenuta sconfiggendo Tonga 25-20, un pareggio 23-23 contro il Giappone, e due sconfitte contro la Francia e i padroni di casa della Nuova Zelanda. Nel 2012 il Canada fu tra i Paesi che ospitarono il tour dell'Italia nelle Americhe: in quello che rappresent\u00f2 il secondo test match italiano del tour, i canadesi vennero sconfitti dagli Azzurri col punteggio 25-16. Negli anni successivi prima l'Irlanda (2013) e poi la Scozia (2014) si imposero in terra canadese: gli irlandesi vinsero con un netto 40-14, mentre gli scozzesi vinsero con un pi\u00f9 sofferto 19-17.\nIl Canada prese parte alla perdendo tutte e quattro le partite del proprio girone; riusc\u00ec a guadagnare due soli punti conquistando il bonus sconfitta perdendo 23-18 contro l'Italia e 17-15 contro la Romania, mentre pi\u00f9 nette furono le sconfitte contro Irlanda e Francia.\nSquadra attuale.\nSegue la rosa composta da 31 giocatori selezionata per la ."}
{"id": "62398", "revid": "438678", "url": "https://it.wikipedia.org/wiki?curid=62398", "title": "Piero Gallo", "text": "Biografia.\nTerzo di cinque figli, uno zio missionario della Consolata in Africa, Piero Gallo (all'anagrafe Pietro) \u00e8 ordinato prete nel 1961.\n\u00c8 stato il primo parroco della parrocchia della Risurrezione a Torino nel 1969, in Barriera di Milano, nell'allora neonato quartiere popolare intorno a Corso Taranto, su incarico del cardinale Michele Pellegrino. Dapprima erige una chiesa in legno in via Perosi, nel 1979 quella in muratura in via Monterosa. Ci resta sino al 1980, quando parte per il Kenya su mandato del cardinale Anastasio Ballestrero. Si ferma inizialmente nel nord del Kenya, nell'oasi di Chalby, quindi va tra il popolo Samburu, dove fonda la missione di Lodokejek. Resta complessivamente in Kenya 12 anni.\nNel 1992 rientra in Italia dove gli viene affidata dal cardinale Giovanni Saldarini la parrocchia dei Santi Pietro e Paolo nel quartiere San Salvario di Torino. Un quartiere multietnico (all'inizio l'ondata dei magrebini, in seguito quella degli albanesi, infine quella dei romeni) e piuttosto turbolento negli anni Novanta con i residenti italiani e i commercianti che, dopo l'arrivo di un gran numero di albanesi, minacciavano di farsi giustizia con le loro mani. Il quartiere ha infatti accolto il doppio degli immigrati (nel complesso pi\u00f9 di cento etnie) rispetto alla media della citt\u00e0: in un primo tempo il rapporto \u00e8 stato del 10% rispetto alla media del 4-5% di Torino, negli anni Duemila ha raggiunto il 30% rispetto al 14-15% della citt\u00e0. La scuola materna \u00e8 frequentata in maggioranza da figli di non italiani, alle elementari il rapporto \u00e8 del 50%, pi\u00f9 o meno la stessa cosa sta avvenendo per la scuola media. Il degrado \u00e8 molto forte, nel 1995 don Gallo \u00e8 il primo a parlare del rischio di una \"guerra civile\" e a mettere sull'avviso che \"c'\u00e8 voglia di spranga\". \nPartendo dalla propria conoscenza del quartiere don Gallo diventa voce autorevole nella mediazione dei conflitti, attuando un percorso di integrazione culturale attraverso dibattiti sull'accoglienza, un esperimento di messa in due lingue, italiano e inglese, con l'idea che compito di un prete (lo scriver\u00e0 pi\u00f9 tardi anche in un libro autobiografico) \u00e8 quello di \"costruire comunit\u00e0\". In particolare l'attivit\u00e0 del sacerdote ebbe una vasta eco nel 1995, quando lanci\u00f2 un allarme sul possibile scoppio di scontri tra bianchi e neri nel suo quartiere, anche per la reazione violenta degli abitanti italiani della zona contro l'aumento della criminalit\u00e0 legato all'immigrazione. La situazione venne affrontata con vari interventi dalle autorit\u00e0 locali in collaborazione con le associazioni di cittadini e torn\u00f2 poco alla volta sotto controllo.\nLa vicenda di Piero Gallo venne narrata nel 2011 da Vittorino Andreoli in un capitolo del suo libro \"Uomini di Dio\". La scrittrice Paola Tavella e l'ex-ministro per la solidariet\u00e0 sociale Livia Turco in un loro libro del 2005 (\"I nuovi italiani: l'immigrazione, i pregiudizi, la convivenza\") riconoscevano che Piero Gallo fu \"tra i primi a preoccuparsi della tensione e dell'incomprensione tra residenti e immigrati\". Lasci\u00f2 il quartiere dopo 20 anni, nel 2012, per raggiunti limiti di et\u00e0, ritirandosi a Cavallermaggiore.\nDal 2000 ha iniziato a scrivere su \"TorinoSette\", l'inserto abbinato al quotidiano \"La Stampa\", una rubrica intitolata \"Parole\". Diventer\u00e0 giornalista-pubblicista e gli articoli saranno raccolti in un libro, \"L'armonia delle imperfezioni\". Nel 2019 \u00e8 tornato in Kenya a trovare il popolo Samburu.\nOnorificenze.\nNel 2004 \u00e8 stato insignito dall'organizzazione internazionale Search for Common Ground (SFCG) del premio \"European Common Ground Community Peace building Award\" dedicato a chi, con il proprio operato, si sforza di trovare un terreno comune per la risoluzione dei conflitti."}
{"id": "62401", "revid": "1305772", "url": "https://it.wikipedia.org/wiki?curid=62401", "title": "Ducato", "text": ""}
{"id": "62406", "revid": "484362", "url": "https://it.wikipedia.org/wiki?curid=62406", "title": "Ducato (moneta)", "text": "Ducato \u00e8 il nome di alcune monete sia d'argento sia d'oro. Furono emesse da molti stati sia dentro sia fuori d'Italia.\nDucato d'argento.\nIl ducato d'argento, ossia il ducale, venne coniato per la prima volta al mondo a Brindisi nel 1140 ed emesso in circolazione lo stesso anno da re Ruggero II di Sicilia a margine delle Assise di Ariano. Il nome \"ducato\" o \"ducale\" derivava dal ducato di Puglia e Calabria, avente per capitale Salerno, poich\u00e9 la moneta era destinata alla sola parte continentale del regno in quanto in Sicilia restava invece in circolazione il tar\u00ec, che costitu\u00ec anzi la moneta di riferimento per l'intero regno.\nNel 1156 fu coniato un altro ducato d'argento da Guglielmo I, proclamato re di Sicilia alla morte del padre Ruggero II avvenuta nel 1154.\nInfine fu emesso il grosso veneziano dal doge Enrico Dandolo per la prima volta intorno al 1202. In seguito fu detto Matapan. Al dritto San Marco che consegna la bandiera al doge, al rovescio Cristo in trono.\nDucati d'argento furono coniati anche a Napoli, accanto a quelli d'oro.\nDucato d'oro.\nIl ducato d'oro era una moneta pari al fiorino di Firenze, emesso per la prima volta nel 1284 dal doge Giovanni Dandolo (1280-1288) e che in seguito prese il nome di zecchino. Il ducato d'oro di Venezia valeva 2 lire veneziane e 8 soldi.\nIl ducato veneziano presentava al dritto il Doge che si inginocchia davanti a San Marco ed al verso Ges\u00f9 Cristo dentro la \"mandorla\" con attorno l'iscrizione \"Sit tibi Christe datus quem tu regis iste ducatus\". Pesava 3,44 g a 24 K.\nFu emesso con la stessa quantit\u00e0 di intrinseco e con gli stessi tipi fino alla caduta della Repubblica.\nIl nome di ducato fu preso anche da altre monete simili, emesse da altre autorit\u00e0: ducato \"papale\", dell'Impero, di Milano, Rodi, Savoia, Urbino.\nXIX secolo.\nDopo il passaggio all'Austria fu emesso ancora da Francesco II (1798-1806) e dallo stesso imperatore con il nuovo titolo di Francesco I d'Austria (1815-1835).\nLe monete mantenevano ancora i tipi dei vecchi zecchini: il re genuflesso davanti a San Marco che gli consegna il vessillo e Cristo in piedi dentro la \"mandorla\".\nSotto Ferdinando I e Francesco Giuseppe la moneta prese i tipi delle monete austriache, con la testa dell'imperatore e l'aquila bicipite coronata e sul petto lo scudo con lo stemma d'Austria\nAltri stati italiani.\nNell'Italia preunitaria il ducato era la valuta ufficiale del Regno di Napoli e del Regno delle Due Sicilie. Il ducato era diviso in 10 carlini, ciascun carlino in 10 grana, ciascun grano in 2 tornesi e ciascun tornese in 6 cavalli. Esistevano multipli in oro e frazioni in argento.\nAltri paesi.\nDa Venezia il ducato si \u00e8 diffuso e veniva usata in tutta l'Europa. Pesava 3,5 grammi di oro al. 986/1000.\nIn Germania fu introdotto nel 1559 come Moneta imperiale e nel 1857 fu abolito dalla Zollverein (Unione doganale).\nIn Scozia ci furono due monete d'oro con questo nome. La prima fu emessa da Giacomo V di Scozia: aveva un valore di 40 shilling, cio\u00e8 2 sterline. Pesava 88,34 grani (5,7 g) ed aveva un titolo di 23 carati. Fu coniata nel 1539, con la terza coniazione di Giacomo. Fu la prima moneta scozzese a recare la data (1539). Fu detto \"bonnet\" dal nome del tipo di copricapo indossato da Giacomo. Oltre al \"ducat\" furono coniate il due terzi ed il terzo di ducato.\nL'altro ducato scozzese fu coniato da Giacomo VI di Scozia nel 1580, per un valore di 80 scellini, con un peso di 94,23 grani (6,08 g) ed un titolo di 21 carati.\nMolte autorit\u00e0 differenti, comprese dozzine di stati tedeschi e l'Austria, hanno prodotto ducati. La denominazione \u00e8 stata usata fino agli inizi del XX secolo.\nFurono anche emessi dei multipli del ducato.\nLa produzione di ducati come monete commerciali continu\u00f2 anche dopo la Prima guerra mondiale. Anche ora qualche zecca produce serie di ducati, coniati seguendo i vecchi modelli, come lingotti e le banche vendono queste monete senza corso legale ad investitori privati."}
{"id": "62412", "revid": "1728", "url": "https://it.wikipedia.org/wiki?curid=62412", "title": "Regia cinematografica", "text": "La regia cinematografica \u00e8 la direzione del film, intesa sia dal punto di vista tecnico sia da quello artistico. La similitudine pi\u00f9 immediata, ma parziale, \u00e8 quella con la regia teatrale. Alla regia spetta la concettualizzazione e la definizione delle modalit\u00e0 narrative, espressive, estetiche, tecniche e realizzative del film. Il regista quindi \u00e8 l'autore che dirige l'apparato realizzativo di un film, o di un prodotto audiovisivo in genere, coordinando il proprio lavoro con quello degli altri coautori e collaboratori (sceneggiatore, direttore della fotografia, montatore, scenografo...). \u00c8 al regista che viene riconosciuto il ruolo di autore del film nel suo complesso.\nIl ruolo del regista varia nel cinema europeo e in quello statunitense. Mentre l'industria hollywoodiana tende a circoscrivere la regia soprattutto alla \"messa in scena\" del film, quindi al lavoro sul set con gli attori e con i tecnici, il cinema europeo e sovietico incarna nel regista l'autore ed il facitore del film, con maggior risalto all'aspetto artistico. Fatta questa premessa, comunque il lavoro del regista non inizia mai con le riprese ma prevede una lunga preparazione, spesso gi\u00e0 in fase di scrittura della sceneggiatura, continuando attraverso la direzione degli attori e la direzione delle riprese, e poi fino al montaggio.\nVolendo soffermarci pi\u00f9 sull'iter prettamente produttivo e imprenditoriale, potremmo semplicisticamente e molto approssimativamente definire la regia come il lavoro mediante il quale dalla sceneggiatura si passa al film, ossia \"dalla carta allo schermo\". Ha a che vedere con le scelte artistiche e visive della narrazione filmica, il contenuto delle inquadrature, e l'interpretazione degli attori.\nLa pre-produzione.\nQuella che \u00e8 inizialmente solo un'idea di trama nella mente di una persona (o, per adattamento, proviene da un'altra opera), pu\u00f2 essere sviluppata, dalla persona stessa o da un gruppo di colleghi, in soggetto, oppure, pi\u00f9 dettagliatamente, in sceneggiatura; quest'ultima \u00e8, in un certo senso, una specie di romanzo; tuttavia la sceneggiatura \u00e8 molto pi\u00f9 schematica e concreta, le scene sono numerate e serve come documento tecnico per guidare il lavoro dei vari reparti: ripresa, scenografia, costumi, effetti speciali, produzione, recitazione, con l'indicazione dei dialoghi (simile a un copione teatrale) e dei movimenti degli attori, e soprattutto viene usata dal regista, che \u00e8 il principale responsabile artistico del film, e dal produttore, che \u00e8 il principale responsabile economico del film, per organizzare il piano di lavorazione, con le attrezzature, i trasporti, i contratti e quanto altro serva alla realizzazione del film.\nIn questo senso, la prima fase della regia riguarda la scelta della troupe e del casting adatti e disponibili secondo il calendario di riprese a lavorare, quindi secondo il piano di lavorazione, la serie di scene secondo l'ordine di ripresa (che non coincide con l'ordine in cui verranno montate), l'eventuale preparazione dello storyboard e la scelta delle location naturali o ricostruite in studio.\nLa realizzazione del film.\nBasandosi ancora sulla sceneggiatura, il regista decide il tipo di inquadratura e di sonoro in presa diretta (spesso anche in caso di doppiaggio successivo, laddove la registrazione funziona da colonna guida), la durata delle sequenze, l'ambientazione, il modo in cui attori e comparse devono interagire tra loro e con il \"set\", al fine di costruire una storia credibile e coerente affinch\u00e9 lo spettatore possa seguire con piacere (e con sorpresa o affezione e immedesimazione) la vicenda narrata dall'autore della sceneggiatura.\nSul set.\nNormalmente, vi sono diverse prove di recitazione per gli attori, precedenti o gi\u00e0 sul set, dalla lettura a tavolino all'uso di controfigure e cascatori secondo i diversi stili di regia che vanno da un'interpretazione rigorosa della sceneggiatura all'improvvisazione, ovvero dal ripetere senza varianti le battute previste al recitare a canovaccio. Allo stesso tempo il regista, in consultazione con il direttore della fotografia, decide l'angolazione e la lunghezza focale da cui riprendere, guardando nella cinepresa (o nella telecamera) o utilizzando un mirino esterno. Lo stesso avviene con il piazzamento dei microfoni per la registrazione del sonoro. Stabiliti i piani di messa a fuoco e la profondit\u00e0 di campo necessaria al movimento dell'attore (o al contrario, secondo la preferenza del regista, aggiustato il movimento dell'attore a quello della macchina da presa), il regista d\u00e0 l'ordine di far partire la scena dicendo tradizionalmente la sequenza di comandi: \"silenzio\" (al quale segue un cicalino e l'illuminazione di una lampada di servizio per far tacere tutti i rumori e impedire l'accesso al luogo di ripresa), \"motore\" (al quale segue l'avvio delle macchine di ripresa visive e sonore, confermato dagli addetti con la risposta \"partito\"), \"ciak\" (al quale segue l'uso del ciak atto a numerare le inquadrature e sincronizzarle con il sonoro) e \"azione\" (che fa partire effettivamente la scena con i movimenti degli attori e degli oggetti e della macchina da presa). Finita (o interrotta per qualche errore o incidente) la ripresa il regista d\u00e0 lo \"stop\".\nAnche se per molti anni si \u00e8 girato al buio, rimandando alla visione dei giornalieri la sera in sala di proiezione, la decisione finale su quale sia la migliore ripresa delle varie ripetizioni, oggi \u00e8 pi\u00f9 solito controllare con monitor e auricolari durante la ripresa, e spesso anche subito dopo con la registrazione video di servizio (nonostante magari si stia girando in pellicola), la qualit\u00e0 del risultato prima di passare all'inquadratura successiva.\nLa post-produzione.\nSuccessivamente, \u00e8 sempre la regia a stabilire la colonna sonora che sottolinea le scene allo scopo di enfatizzare uno stato d'animo, evidenziare una situazione, sottolineare un particolare, e quanto serve a far capire allo spettatore qualche cosa che nel romanzo veniva reso tramite le parole, mentre nel film pu\u00f2 essere reso solo con immagini e suoni. L'abilit\u00e0 di un regista sta infatti proprio nel riuscire a sopperire alla impossibilit\u00e0 delle semplici immagini di trasmettere pensieri e sensazioni che possono invece essere facilmente descritte con le parole.\nCos\u00ec, se in un romanzo, per dare l'idea di \"caldo soffocante\", \u00e8 sufficiente dire \"faceva un caldo soffocante\", in un film il regista dovr\u00e0 servirsi di artifici vari per comunicare questa idea allo spettatore: potr\u00e0 fare un'inquadratura ponendo la macchina da presa al livello del suolo e riprendendo soggetti lontani, in modo da far vedere sullo schermo l'aria che \"tremola\" per il caldo; oppure potr\u00e0 inquadrare la camicia inzuppata di sudore del protagonista; o potr\u00e0 far vedere una persona che cerca di far funzionare un ventilatore, o ancora potr\u00e0 semplicemente far comparire in un angolo dell'inquadratura un ventilatore a soffitto che ruota lentamente, e cos\u00ec via.\nUna volta terminato di \"girare\" le scene secondo le istruzioni del regista, si ottiene appunto il \"girato\", ossia l'insieme di tutte le scene girate durante la produzione del film; sar\u00e0 poi il regista stesso, in accordo con il montatore del film, a decidere se eliminare qualche scena dal montaggio finale, al quale per\u00f2 potr\u00e0 anche eventualmente contribuire il produttore (che \u00e8 colui che ha finanziato il film) allo scopo di rispettare i limiti prefissati di durata del film, le richieste della censura, l'efficacia narrativa e il ritmo."}
{"id": "62415", "revid": "125896368", "url": "https://it.wikipedia.org/wiki?curid=62415", "title": "Giulia Beccaria", "text": "Biografia.\nLa giovinezza e la relazione con Giovanni Verri.\nFiglia del marchese Cesare Beccaria e di Teresa de Blasco \u2013 nobildonna di origini spagnole -, Giulia, dopo un'infanzia passata nella casa paterna, fu educata a partire dal 1774 presso il collegio annesso al convento di San Paolo, dal quale usc\u00ec nel 1780, dopo aver compiuto i diciotto anni. L'adolescenza della giovane \u00e8 caratterizzata, oltrech\u00e9 dal clima austero del convento che poco le si addiceva, anche dall'indifferenza del padre il quale, dopo la prematura morte della moglie Teresa, si era risposato con la nobildonna Anna Barb\u00f2. Ritornata nella casa paterna, Giulia si trov\u00f2 immersa nell'ambiente dell'illuminismo milanese (le cui idee la coinvolsero), maturando al contempo interessi culturali. Tra gli amici di famiglia la influenz\u00f2 soprattutto Pietro Verri, ma fu in contatto con molta parte dell'\u00e9lite culturale milanese, dai professori universitari ai pensatori illuministi. Uscita dal collegio nel 1780 si innamor\u00f2, ricambiata, di Giovanni Verri, fratello minore di Pietro e Alessandro Verri, dalla cui relazione nacque, con molta probabilit\u00e0, il figlio Alessandro.\nIl matrimonio con Pietro Manzoni.\nIl 20 ottobre 1782, la ventenne Giulia, a causa delle dissestate finanze familiari e dal mancato beneplacito di Pietro e Alessandro Verri nell'avallare le nozze col loro fratello minore Giovanni, dovette sposare Don Pietro Manzoni, un gentiluomo lecchese ricco ma pi\u00f9 anziano di lei di ventisei anni. Il matrimonio venne celebrato nell'oratorio domestico di Cesare Beccaria, e fu indubbiamente conveniente dal punto di vista economico (lei port\u00f2 una dote di cinquemila scudi mentre lui garantiva trentamila lire annue di rendita) quanto infelice sul piano umano e sentimentale. A testimonianza di tale stato sentimentale v'\u00e8 l'intervento di Niccol\u00f2 Tommaseo: \u00abAnco di Pietro Verri [Manzoni] ragiona con riverenza, tanto pi\u00f9 ch'egli sa, e sua madre non glielo dissimulava, d'essere nepote di lui, cio\u00e8 figliuolo d'un suo fratello\u00bb. Nonostante la diversit\u00e0 di carattere e d'et\u00e0, dal matrimonio con Pietro Manzoni ufficialmente nacque a Milano, il 7 marzo 1785, l'unico figlio Alessandro, prima affidato a balia presso la Cascina \"Costa\" di Galbiate, nei pressi di Lecco, e poi nei collegi dei padri Somaschi di Merate e di Lugano.\nLa relazione con Carlo Imbonati.\nIl 23 febbraio 1792 Giulia si separ\u00f2 da Pietro Manzoni, a cui restava affidato quel figlio verso cui aveva sempre mostrato uno scarso interesse. Pare si stabilisse per un periodo presso lo zio materno Michele Blasco, ma intanto la sua relazione con Carlo Imbonati, nobile colto e molto ricco, andava avanti gi\u00e0 da due anni. Dal 1795 convisse con lui fino alla sua morte, prima per un breve periodo a Londra, poi a Parigi a Place de Vend\u00f4me. Immersi entrambi nell'\u00e9lite culturale parigina, i due si recavano spesso anche ad Auteuil, comune nei pressi di Parigi, oggi inglobato tra la capitale e Boulogne-Billancourt, dove viveva la vedova del filosofo Claude-Adrien Helv\u00e9tius, Anne-Catherine de Ligneville. Grazie all'Imbonati, Giulia pot\u00e9 frequentare gli \"id\u00e9ologues\", gruppo di intellettuali eredi del tardo illuminismo interessati nello studio della societ\u00e0 e delle sue problematiche, divenendo amica di Sophie de Condorcet e di Claude Fauriel, coi quali si legher\u00e0 poi il figlio Alessandro.\nDa Parigi a Milano.\nIl matrimonio tra Alessandro ed Enrichetta Blondel.\nNel 1805 mor\u00ec Carlo Imbonati, lasciandole tutto il suo ingente patrimonio, e Giulia convinse il figlio a vivere presso di lei. Da quel momento madre e figlio furono molto legati, tanto che in una lettera Manzoni parla della madre come \"della mia Giulia\". Desiderosa di vedere felice il figlio e di costruire al contempo un solido nucleo familiare, Giulia s'interess\u00f2 inizialmente a Luigina Visconti, per poi informarsi di Mademoiselle Augustine Emilie Victoire, figlia del filosofo francese Antoine-Louis-Claude Destutt de Tracy. Scartata la prima perch\u00e9 gi\u00e0 impegnata, e la seconda in quanto non abbastanza nobile, Giulia pose infine gli occhi su Enrichetta Blondel, figlia di una ricca famiglia ginevrina impegnata nel commercio dei bachi da seta. La mitezza della sedicenne, unita all'amore per la casa e ad una dolcezza innata di carattere, sembr\u00f2 perfetta per Giulia, giudizio che fu lo stesso anche per il figlio Alessandro. I due giovani si sposeranno a Milano l'8 febbraio 1808.\nIl \"motore della famiglia\": tra Milano e Brusuglio.\nCon il figlio si riavvicin\u00f2 alla religione cattolica. Quando questi nel 1810 torn\u00f2 definitivamente a Milano, Giulia lo segu\u00ec e visse con lui e la sua numerosa famiglia, alternando la sua presenza tra il palazzo milanese, e la villa di Brusuglio ereditata dall'Imbonati. Gli anni che seguirono videro Giulia diventare l'asse portante della famiglia, una solida roccia su cui si costru\u00ec la numerosa famiglia di Alessandro ed Enrichetta. \nIn seguito alla conversione, anche gli interessi di Giulia cambiarono: dalla vita mondana al fianco di Sophie de Condorcet e degli illuministi, la sua \"routine\" quotidiana ora si caratterizz\u00f2 per le numerose opere di piet\u00e0 e le mortificazioni di spirito indicatele dal padre spirituale dei Manzoni, Luigi Tosi, dal quale ricevette per la prima volta l'Eucaristia insieme alla nuora e al figlio il 15 d'agosto del 1810.Gli anni '10 e '20 videro Giulia svolgere il ruolo di nonna dei numerosi nipoti, ma anche quella di consigliera \"letteraria\" del figlio, promuovendone l'immagine e seguendone l'estro artistico. L'idillio famigliare venne per\u00f2 meno in seguito alla morte di Enrichetta, avvenuta il 25 dicembre del 1833 (evento che ispirir\u00e0 al Manzoni la composizione dell'ode, poi rimasta incompiuta, \"Il Natale 1833\"). Gli anni '30 videro, oltre alla morte di Enrichetta, anche quella della primogenita di Manzoni Giulietta, maritata a Massimo d'Azeglio. L'ormai anziana Giulia, negli ultimi suoi anni di vita, entr\u00f2 in contrasto con la seconda moglie di Manzoni Teresa Borri la quale, al contrario di Enrichetta, si dimostr\u00f2 molto refrattaria nel concedere all'anziana suocera quel ruolo di \"motore della famiglia\" che aveva detenuto sino a quel momento. Stanca ed ammalata (cominci\u00f2 a soffrire di alcuni disturbi nervosi), la Beccaria si spense il 7 luglio del 1841, poco dopo la morte dell'altra nipote, Sofia. La salma della Beccaria riposa, insieme a quella di Enrichetta e di alcuni nipoti, nel cimitero di Brusuglio, frazione di Cormano (Milano)."}
{"id": "62417", "revid": "47767", "url": "https://it.wikipedia.org/wiki?curid=62417", "title": "Marzia", "text": "Origine e diffusione.\nNel nome italiano sono confluiti due diversi nomi latini, \"Martia\" e \"Marcia\", le forme femminili rispettivamente di \"Martius\" e \"Marcius\": il primo \u00e8 un nome teoforico dello stesso stampo di Marco, Marziale, Martino e Martana, riferito cio\u00e8 al dio romano Marte con il significato di \"consacrato a Marte\". \"Marcius\" invece era un cognomen romano, tipico della \"gens Marcia\", formato come patronimico a partire da \"Marcus\", quindi con il significato di \"relativo a Marco\", \"appartenente a Marco\", la stessa origine del nome Marciano.\nIl nome venne portato da alcune precoci sante martiri e da una leggendaria regina della Britannia, ma \u00e8 ricordato prevalentemente per via di Marzia, la seconda moglie di Catone l'Uticense, divenuta simbolo di fedelt\u00e0 coniugale e citata da Dante sia nell\"Inferno\", tra le anime del Limbo, sia nel \"Purgatorio\". Nei paesi anglofoni, il nome \u00e8 usato a partire dal XVIII secolo.\nOnomastico.\nL'onomastico si pu\u00f2 festeggiare in memoria di pi\u00f9 sante, alle date seguenti:"}
{"id": "62421", "revid": "768068", "url": "https://it.wikipedia.org/wiki?curid=62421", "title": "Lingua ebraica", "text": "Con lingua ebraica (in ebraico israeliano: \u05e2\u05d1\u05e8\u05d9\u05ea - \"ivrit\") si intende sia l'ebraico biblico (o classico) sia l'ebraico moderno, lingua ufficiale dello Stato di Israele e dell\u2019oblast' autonoma ebraica in Russia, che conta circa 7 milioni di locutori (oltre che un cospicuo numero di ebrei della Diaspora); l'ebraico moderno, cresciuto in un contesto sociale e tecnologico molto diverso da quello antico, contiene molti elementi lessicali presi in prestito da altre lingue. L'ebraico \u00e8 una lingua semitica e quindi parte della stessa famiglia che comprende anche le lingue araba, aramaica, amarica, tigrina, maltese e altre. Per numero di locutori, l'ebraico \u00e8 la terza lingua di tale ceppo dopo l'arabo e l'amarico.\nIl nome della lingua.\nNel Tanakh (\u05ea\u05e0\"\u05da, abbreviazione di \"Torah, Nevyim\" e \"Khetubbim\", \"Legge, Profeti e Scritti\") viene ricordato il nome Eber (\u05e2\u05d1\u05e8), attribuito a un antenato del patriarca Abramo (Genesi 10, 21). Sulla stessa radice, nella Bibbia ricorre pi\u00f9 volte la parola \u05e2\u05d1\u05e8\u05d9 (\"ivri\", \"ebreo\"), sebbene la lingua degli Ebrei nelle Scritture non venga mai detta \"ivrit\" a significare \"ebraico\".\nPer quanto il testo pi\u00f9 famoso scritto in ebraico sia la Bibbia, il nome della lingua impiegata per la sua redazione non vi viene menzionato. Comunque, in due passi delle Scritture (il Libro dei Re II, 18, 26 e Isaia, 36, 11), si narra di come i messi del re Ezechia chiedessero a Ravshaqe, l'inviato del re assiro Sennacherib, di poter parlare nella \"lingua di Aram\" (\u05d0\u05e8\u05de\u05d9\u05ea \"aramit\") e non nella \"lingua della Giudea\" (\u05d9\u05d4\u05d5\u05d3\u05d9\u05ea \"yehudit\"). Tale richiesta era volta a evitare che il popolo, il quale apparentemente non doveva comprendere la prima, potesse capire le loro parole. \u00c8 dunque possibile che il secondo termine ricordato possa essere stato il nome attribuito allora alla lingua ebraica, o quantomeno quello del dialetto parlato nell'area di Gerusalemme.\nOggi la lingua della Bibbia viene denominata \"ebraico biblico\", \"ebraico classico\", o anche, negli ambienti religiosi, \"lingua santa\". Ci\u00f2, al fine di distinguerla dall'ebraico della Mishnah (dagli studiosi detto anche con un'espressione ebraica \u05dc\u05e9\u05d5\u05df \u05d7\u05d6\"\u05dc, \"leshon hazal\": la \"lingua dei saggi\"; oppure \"ebraico rabbinico\"), che rappresenta un'evoluzione tarda dell'ebraico nel mondo antico.\nStoria.\nLingua biblica.\nOriginariamente, quella ebraica fu la lingua utilizzata dagli Ebrei quando ancora vivevano in maggioranza nel Vicino Oriente. Si stima che circa 2.000 anni fa l'ebraico fosse gi\u00e0 in disuso come lingua parlata, venendo sostituita dall'aramaico.\nIn ebraico furono scritti i libri della Bibbia ebraica (tranne alcune parti dei libri pi\u00f9 recenti, come il Libro di Daniele, scritte in aramaico biblico), tutta la Mishnah, la maggior parte dei libri non canonici e gran parte dei Manoscritti del Mar Morto. La Bibbia fu scritta in ebraico biblico, mentre la Mishnah fu redatta in una variet\u00e0 tarda della lingua, detta appunto \"ebraico mishnaico\".\nSoltanto la comunit\u00e0 dei Samaritani non si serv\u00ec della variet\u00e0 mishnaica, ma prefer\u00ec mantenere la propria, detta \"ebraico samaritano\".\nLingua mishnaica.\nDurante il periodo del Secondo Tempio, o poco pi\u00f9 tardi (non esiste consenso in merito tra gli accademici), la maggior parte degli ebrei abbandon\u00f2 l'uso quotidiano dell'ebraico come lingua parlata a favore dell'aramaico, divenuta lingua internazionale del Vicino Oriente. Una ripresa dell'ebraico come lingua parlata si ebbe grazie all'azione ideologica dei Maccabei e degli Asmonei, in un tentativo di contrapporsi alla forte spinta ellenizzante di quell'epoca, e pi\u00f9 tardi durante la rivolta di Bar Kokhba; sforzi oramai inutili in quanto l'ebraico non veniva pi\u00f9 capito dalla massa. Centinaia di anni dopo il periodo del Secondo Tempio, la Ghemarah venne composta in aramaico, cos\u00ec come i midrashim.\nLingua medievale.\nNei secoli seguenti, gli ebrei della diaspora continuarono ad adoperare questa lingua solo per le cerimonie religiose. Nella vita di tutti i giorni, gli ebrei si esprimevano invece in lingue locali o in altre lingue create dagli stessi ebrei nella diaspora, lingue non semitiche come lo \"yiddish\", il \"ladino\", il \"giudaico-romanesco\" o il \"giudaico-veneziano\", nate dall'incontro tra l'espressione e l'alfabeto ebraico e le lingue europee; \u00e8 molto interessante ad esempio una copia di un \"Aggad\u00e0 di Pesach\" scritta in veneziano in caratteri ebraici verso il XVIII secolo.\nInoltre, anche quando l'ebraico non rappresent\u00f2 pi\u00f9 la lingua parlata, esso continu\u00f2 a fungere di generazione in generazione, durante tutto quello che viene detto il periodo dell'ebraico medievale, da strumento principale di \"comunicazione scritta\" degli ebrei. Il suo status tra gli ebrei allora era analogo a quello del latino in Europa Occidentale tra i cristiani. Ci\u00f2 soprattutto in questioni di natura halachica: per la stesura dei documenti dei tribunali religiosi, per le raccolte di \"halakhot\", per i commenti ai testi sacri ecc. Anche la stesura di lettere e contratti tra ebrei veniva spesso effettuata in ebraico; poich\u00e9 le donne leggevano l'ebraico ma non lo comprendevano perfettamente, la letteratura halachica ed esegetica loro destinata nelle comunit\u00e0 ashkenazite veniva scritta in yiddish (si pensi ad esempio al testo Tseno Ureno). Anche le opere ebraiche di natura non religiosa o non halachica venivano composte nelle lingue degli ebrei o in lingua straniera. Ad esempio, Maimonide scrisse il suo \"Mishne Torah\" in ebraico, mentre la sua famosa opera filosofica \"La guida dei perplessi\", destinata agli eruditi del suo tempo, fu composta in giudeo-arabo. E comunque, le opere di soggetto laico o mondano venivano ritradotte in ebraico, se di interesse per le comunit\u00e0 ebraiche di altra lingua, come appunto nel caso de \"La guida dei perplessi\". Tra le famiglie pi\u00f9 famose per essersi occupate di traduzione dal giudeo-arabo all'ebraico durante il Medioevo furono gli Ibn Tibbon, una famiglia di rabbini e traduttori attiva in Provenza nel XII e XIII secolo.\nDopo il Talmud, si svilupparono diversi dialetti regionali di ebraico medievale, tra cui il pi\u00f9 importante fu l'ebraico tiberiense o ebraico masoretico, un dialetto locale di Tiberiade in Galilea che divenne lo standard per la vocalizzazione della Bibbia ebraica (\"Tanakh\") e pertanto influenza ancora tutti gli altri dialetti dell'ebraico. Tale ebraico tiberiense dal VII secolo al X secolo viene a volte chiamato \"ebraico biblico\" poich\u00e9 \u00e8 usato per pronunciare la Bibbia ebraica; deve tuttavia essere propriamente distinto dall'ebraico biblico storico del VI secolo a.C., la cui pronuncia originale deve essere ricostruita. L'ebraico tiberiense incorpora il notevole studio fatto dai Masoreti (da \"masoret\" che significa \"tradizione\"), che aggiunsero \"niqqudot\" (vocali) e segni di cantillazione (punti grammaticali) alle lettere ebraiche onde conservare le precedenti caratteristiche dell'ebraico. Anche l'alfabeto siriaco, precursore dell'alfabeto arabo, svilupp\u00f2 sistemi di punteggiatura vocalici, all'incirca nello stesso periodo. Il Codice di Aleppo, una Bibbia ebraica con la punteggiatura masoretica, venne scritta nel X secolo, forse a Tiberiade, e sopravvive a tutt'oggi: \u00e8 probabilmente il manoscritto ebraico pi\u00f9 importante che esista.\nTra il X e l'XI secolo lo studio della lingua comp\u00ec un passo fondamentale per merito di Yehudah ben David Hayyuj, che stabil\u00ec le leggi che regolano il funzionamento della lingua, in particolare il \"trilitterismo\", ancora oggi ritenute precise.\nNel XVII secolo fu notevole la stesura del \"Compendio di lingua ebraica\", scritto tra il 1670 e il 1675 dal grande filosofo Baruch Spinoza.\nLingua moderna.\nL'ebraico entr\u00f2 nella sua fase moderna con il movimento dell'Haskalah (l'Illuminismo ebraico) in Germania ed Europa Orientale a partire dal XVIII secolo. Sino al XIX secolo, che segn\u00f2 gli inizi del movimento sionista, l'ebraico continu\u00f2 a fungere da lingua scritta, soprattutto per scopi religiosi, ma anche per altri vari fini, quali filosofia, scienza, medicina e letteratura. Nel corso di tutto il secolo XIX l'uso che dell'ebraico si fece a fini laici o mondani and\u00f2 rafforzandosi.\nContemporaneamente al movimento del risorgimento nazionale, cominci\u00f2 anche l'attivit\u00e0 volta a trasformare l'ebraico nella lingua parlata della comunit\u00e0 ebraica in Terra d'Israele (gli Yishuv) e per gli ebrei che immigravano nella Palestina ottomana. Il linguista e appassionato che diede attuazione pratica all'idea fu Eliezer Ben Yehuda, un ebreo lituano che era emigrato in Palestina nel 1881. Fu lui a creare nuove parole per i concetti legati alla vita moderna, che nell'ebraico classico non esistevano. Il passaggio all'ebraico come lingua di comunicazione degli Yishuv in Terra d'Israele fu relativamente rapido. Parallelamente l'ebraico parlato venne sviluppandosi anche in altri centri ebraici dell'Europa Orientale.\nJoseph Roth riporta una storiella su Theodor Herzl e Ben Yehuda. Questa racconta che, poco tempo prima del \"Primo Congresso Sionista\", in un salotto borghese del Centreuropa, il giornalista, nonch\u00e9 fondatore del Sionismo, Theodor Herzl incontr\u00f2 Ben Yehuda, che sperava di far rinascere l'antica lingua ebraica, ormai relegata al solo rituale del sabato. Ognuno dei due, sentendo raccontare l'altro circa la propria utopia, fece finta di coglierne il fascino, ma, appena lasciato l'interlocutore, ben pens\u00f2 di spettegolare e malignare quanto assurdo e inattuabile fosse il proposito di questi. A dispetto dei detrattori, entrambi i sogni furono realizzati.\nCon la costituzione del governo mandatario britannico nel paese, l'ebraico fu stabilito come terza lingua ufficiale, al fianco dell'arabo e dell'inglese. Alla vigilia della costituzione dello Stato di Israele, essa era gi\u00e0 la lingua principale degli Yishuv ed era utilizzata anche nelle scuole e negli istituti di formazione.\nNel 1948, l'ebraico divent\u00f2 la lingua ufficiale di Israele, insieme all'arabo. Al giorno d'oggi, pur mantenendo un legame con l'ebraico classico, l'ebraico \u00e8 una lingua che viene usata in tutti i campi della vita, incluse scienza e letteratura. Al suo interno sono confluiti influssi provenienti dallo yiddish, dall'arabo, dal russo e dall'inglese. I locutori di ebraico israeliano sono circa 9 milioni, dei quali la stragrande maggioranza risiede in Israele. Grossomodo pi\u00f9 della met\u00e0 sono locutori nativi, cio\u00e8 di lingua madre ebraica, mentre il restante meno di cinquanta per cento possiede l'ebraico come seconda lingua.\nSulla scorta della tradizione normativa europea, che trova la sua prima espressione nella costituzione dell'Accademia della Crusca (1585), anche in Israele esiste un organo ufficiale che detta lo standard linguistico: l'Accademia della Lingua Ebraica. Sebbene la sua influenza reale sia limitata, essa opera con forza di legge. L'istituto si occupa principalmente di creare nuovi termini e nuovi strumenti lessicali e morfosintattici, attraverso decisioni che sarebbero vincolanti per gli organi istituzionali e le strutture scolastiche statali. Nei fatti, gran parte delle sue decisioni non vengono accolte. Lo sviluppo del settore dei dizionari d'uso corrente nell'Israele degli anni '90, ha prodotto alcuni dizionari e lessici che attestano invece la lingua ebraica israeliana reale, e che rappresentano una fonte di autorit\u00e0 alternativa all'Accademia della Lingua Ebraica.\nGli ebrei ortodossi non accettarono inizialmente l'idea di usare la \"lingua santa\" ebraica per la vita quotidiana, e tutt'oggi in Israele alcuni gruppi di ebrei ultra-ortodossi continuano a usare lo yiddish per la vita di ogni giorno.\nLe comunit\u00e0 ebraiche della diaspora continuano a parlare altre lingue, ma gli ebrei che si trasferiscono in Israele hanno sempre dovuto imparare questa lingua per potersi inserire.\nGrammatica.\nFonologia.\nL'ebraico biblico possedeva un consonantismo tipicamente semitico; ad es. le faringali sorda e sonora, una serie di consonanti enfatiche (forse eiettive, ma ci\u00f2 \u00e8 molto discusso), una fricativa laterale, e nelle fasi pi\u00f9 antiche anche le uvulari sorda e sonora. Queste ultime due divennero faringali, mentre /b g d k p t/ subirono una spirantizzazione allofonica trasformandosi, in determinate posizioni, in /v, \u0263, \u00f0, x, f, \u03b8/ (la cosiddetta \"spirantizzazione begadkefat\"). Il primitivo vocalismo dell'ebraico biblico includeva le vocali protosemitiche /a i u/ brevi e lunghe, oltre alla /o/ lunga; ma si modific\u00f2 notevolmente nel corso del tempo.\nAll'epoca dei Rotoli del Mar Morto la fricativa laterale si era trasformata in /s/ nell'uso ebraico, mentre tra i Samaritani era diventata /\u0283/. Il vocalismo tiberiense aveva /a e i o u/, con /e o/ sia chiuse che aperte, oltre ad /a e o/ appena accennate (o \"diminuite\"); mentre altri sistemi medievali di lettura possedevano un numero minore di vocali.\nAlcuni antichi sistemi di lettura sono sopravvissuti nelle tradizioni liturgiche. Nella tradizione ebraica orientale (sefardita e mizrah\u00ec) le consonanti enfatiche vengono pronunciate come faringali; mentre la tradizione aschenazita (europea centro-orientale) ha perso sia le enfatiche che le faringali, e /w/ passa a /v/. La tradizione samaritana possiede un repertorio vocalico complesso, che non sempre corrisponde al sistema tiberiense.\nLa pronuncia dell'ebraico moderno \u00e8 derivata da un insieme di diversi metodi tradizionali di lettura, tendendo generalmente alla semplificazione. Le consonanti enfatiche vengono pronunciate come le equivalenti non enfatiche, /w/ come /v/, /\u0263 \u00f0 \u03b8/ come /g d t/. Molti israeliani, soprattutto nelle comunit\u00e0 di origine europea, assimilano la faringale sonora al colpo di glottide, e la faringale sorda all'uvulare sorda, pronunciano le consonanti geminate come semplici, e la /r/ come vibrazione uvulare anzich\u00e9 alveolare, similmente a molte varianti dell'ebraico aschenazita; anche la /h/ tende a scomparire. In contraddizione con questa forte tendenza alla riduzione del numero dei fonemi tradizionali, sono diventati relativamente frequenti altri fonemi un tempo assenti o rari, come /t\u0361s/, /d\u0361z/, c e g dolci, j francese, ed anche /w/ \u00e8 ricomparso; tutto ci\u00f2 a causa dell'adozione di molti vocaboli stranieri, soprattutto neologismi.\nMorfologia.\nCaratteristica dell'ebraico, come delle altre lingue semitiche, \u00e8 la radice: un morfema discontinuo in genere tri- o quadriconsonantico, dal quale vengono derivate parole riconducibili a uno stesso campo semantico. In italiano le radici ebraiche vengono tradizionalmente indicate scrivendone le consonanti in maiuscolo. Le consonanti della radice, scrivendo in ebraico, venivano solitamente trascritte separandole con un punto (es: \u05db.\u05ea.\u05d1); oggi le convenzioni grammaticali imporrebbero l'uso del trattino (es: \u05db-\u05ea-\u05d1), poich\u00e9 il punto indica una pausa lunga, mentre il trattino congiunge. Similmente, l'espressione in stato costrutto \u05d1\u05d9\u05ea-\u05e1\u05e4\u05e8 (\"bet-sefer\" \"scuola\", lett. \"casa del libro\") vede l'impiego del trattino: non ci troviamo infatti di fronte alla parola \u05d1\u05d9\u05ea (\"bayt\" \"casa\") separata dall'altra, \u05e1\u05e4\u05e8 (\"sefer\" \"libro\"), ma siamo di fronte a una sola parola composta da due elementi in funzione di nome comune. Cos\u00ec ad esempio anche per la radice KTV: le lettere che la rappresentano non sono \u05ea \u05db e \u05d1, bens\u00ec la radice \u00e8 un'unit\u00e0 con un suo significato specifico: \u05db-\u05ea-\u05d1.\nGran parte degli studiosi concordano sul fatto che originariamente esistessero radici biconsonantiche, quali \u05d1-\u05d0 e \u05e7-\u05dd (sebbene secondo l'Accademia della lingua ebraica tali radici vadano considerate trilitteri: \u05d1-\u05d5-\u05d0 e \u05e7-\u05d5-\u05dd).\nLe radici non compaiono mai da sole in quanto tali nella lingua, bens\u00ec come componenti delle parole, unitamente ad altri morfemi. La radice, modificata da prefissi, suffissi, e adeguatamente vocalizzata, assume significati diversi. Ad esempio dalla radice \u05db-\u05ea-\u05d1 KTV, riconducibile all'idea dello \"scrivere\", derivano \u05dc\u05db\u05ea\u05d5\u05d1 (\"likhtov, \"scrivere\"), \u05de\u05db\u05ea\u05d1 (\"mikhtav, \"lettera\"), \u05db\u05ea\u05d5\u05d1\u05ea (ktovet\", \"indirizzo\"), \u05dc\u05d4\u05db\u05ea\u05d9\u05d1 (\"lehakhtiv, \"dettare\"); dalla radice \u05e7\u05e9\u05e8 QShR, che esprime il concetto di collegamento, derivano i vocaboli \u05e7\u05e9\u05e8 (kesher, \"contatto personale\") e \u05ea\u05e7\u05e9\u05d5\u05e8\u05ea (\"tikshoret\", \"comunicazione\").\nPrincipalmente attraverso il prestito lessicale, il moderno ebraico arriva anche a creare radici di quattro consonanti e pi\u00f9, come ad esempio \u05d3-\u05e1-\u05e7-\u05e1 DSQS: \u05dc\u05d3\u05e1\u05e7\u05e1 (\"ledasqes, trascritto spesso \"ledaskes\" \"discutere\", dall'inglese \"to discuss\"); o \u05d8-\u05dc-\u05e4-\u05e0 TLPN: \u05d8\u05dc\u05e4\u05d5\u05df (telepon, solitamente trascritto \"telefon\", \"telefono\", dall'equivalente parola inglese o dal francese); o \u05d8-\u05dc-\u05d2-\u05e8-\u05e4 TLGRP: \u05dc\u05d8\u05dc\u05d2\u05e8\u05e3 (\"letalgrep, solitamente trascritto \"letalgref\", dall'inglese o dal francese \"spedire un telegramma\"); FQSQS: \u05dc-\u05e4-\u05e7-\u05e1-\u05e1 (\"lefaqses\" solitamente trascritto \"lefaqses\", ancora dall'inglese \"to fax\").\nTalvolta, l'ebraico moderno forma neologismi attraverso la combinazione di elementi lessicali preesistenti; in tali casi le loro radici non risultano agilmente definibili in un quadro tradizionale. Ad esempio, parole quali \u05e8\u05de\u05d6\u05d5\u05e8 (\"ramzor\" \"semaforo\") , o \u05de\u05d3\u05e8\u05d7\u05d5\u05d1 (\"midrahov\" \"strada, isola pedonale\"), derivate rispettivamente da \u05e8\u05de\u05d6+\u05d0\u05d5\u05e8 e \u05de\u05d3\u05e8\u05db\u05d4+\u05e8\u05d7\u05d5\u05d1 (\"remez\", \"segnale\" e \"or\", \"luce\", per \"semaforo\"; e \"midrakhah\", \"marciapiede\" e \"rehov\" \"via\", per \"strada, isola pedonale\"). Dalla parola \"ramzor\" \u00e8 stata comunque derivata una radice \u05e8-\u05de-\u05d6-\u05e8 RMZR, attestata ad esempio nell'espressione \u05e6\u05d5\u05de\u05ea \u05de\u05e8\u05d5\u05de\u05d6\u05e8 (\"tsomet merumzar\" \"incrocio con semaforo\").\nIl legame semantico tra parole derivate dalla stessa radice con il tempo pu\u00f2 divenire confuso e non \u00e8 necessariamente evidente o certo. Cos\u00ec, ad esempio, i verbi \u05e0\u05e4\u05dc (\"nafal\" \"cadere\") e \u05d4\u05ea\u05e0\u05e4\u05dc (\"hitnapel\" \"assaltare\") derivano dalla stessa radice \u05e0-\u05e4-\u05dc NPL, sebbene i due significati si siano molto differenziati nel tempo. I verbi \u05e4\u05e1\u05dc (\"pasal\" \"annullare\") e \u05e4\u05d9\u05e1\u05dc (\"pissel\" \"scolpire\"), sembrerebbero derivare da una stessa radice PSL, ma non vi \u00e8 tra di loro alcun legame semantico, perch\u00e9 il secondo viene da una radice attestata in ebraico biblico, mentre il primo viene da una parola aramaica accolta in ebraico in un periodo pi\u00f9 tardo. Attualmente non esiste consenso tra i linguisti sul ruolo della radice nella lingua. Vi \u00e8 chi sostiene la tesi che essa rappresenti una parte inscindibile del patrimonio lessicale, anche se compare solo congiuntamente con altri morfemi, e vi \u00e8 chi la vede come manifestazione linguistica della quale i locutori non sono necessariamente coscienti a livello intuitivo.\nVerbi.\nI verbi sono esprimibili in sette forme (\"binyanim\", letteralmente 'costruzioni'), che solitamente modificano il significato. I nomi dei \"binyanim\" derivano dalla radice \u05e4\u05e2\u05dc (pa'al = lavoro), salvo il binyan di base, che \u00e8 definito \u05e7\u05dc (qal = facile).\nCiascun binyan ha due modi verbali (indicativo e infinito); nell'indicativo esistono un tempo presente, di tipo participiale, un passato, un futuro e un imperativo. Non esistono tempi composti (come i trapassati italiani).\nNel caso, abbastanza raro, di radici quadrilittere, il verbo segue una flessione simile al Pi'el con sdoppiamento della vocale mediana (per esempio il verbo leTaFKed \"funzionare\" al passato fa \"TiFKeD\" esattamente come da leDaBBeR \"parlare\" abbiamo \"DiBBeR\"). Ci\u00f2 si verifica nella lingua biblica soprattutto con i prestiti dal persiano in epoca contemporanea, per via dei prestiti da altre lingue moderne v\u00f2lti a formare neologismi e supplire alle carenze delle radici bibliche.\nVi \u00e8 distinzione tra maschile e femminile nella forma participiale del presente, e in alcune degli altri due tempi (II e III singolare, II plurale del passato; II e III singolare del futuro).\nSostantivi.\nCome nella maggioranza delle lingue romanze moderne, vi \u00e8 una declinazione del nome solo per il numero e il genere. Nel caso pi\u00f9 comune, il nome maschile originale assume una \u05d4- (vocale a + h muta) finale oppure una \u05ea- (\"-t\" spesso con accento sulla penultima sillaba) al femminile singolare, e la desinenza \u05d9\u05dd\u2013 (\"-im\") al maschile plurale, \u05d5\u05ea\u2013 (\"-ot\") al femminile plurale. Ma ci sono moltissimi termini maschili che hanno desinenza plurale \"-ot\" pur rimanendo maschili (e perci\u00f2 gli eventuali aggettivi vanno messi al plurale in \"-im\": \"ner\" = candela, \"nerot\" = candele, \"ner lavan\" = candela bianca, \"nerot levanim\" = candele bianche). Un'altra parte di termini femminili invece hanno la desinenza maschile in \"-im\", pur rimanendo femminili (\"yonah\" = colomba, \"yonim\" = colombe, \"yonah levanah\" = colomba bianca, \"yonim levanot\" = colombe bianche).\nOltre a singolare e plurale, numerosi vocaboli ammettono una forma duale, sempre scritta \u05d9\u05dd\u2013 ma letta \"-aim\". La grandissima maggioranza dei termini duali sono oggetti composti da due parti uguali (\"ofannaim\" = bicicletta, \"misparaim\" = forbici, \"mishqafaim\" = occhiali) e quasi tutte le parti doppie del corpo umano e animale, (\"birkaim\" = ginocchia, \"shinnaim\" = denti, \"oznaim\" = orecchie, \"sfataim\" = labbra, \"yadaim\" = mani, \"eynaim\" = occhi, \"qarsullaim\" = caviglie, \"le\u1e96ayaim\" = guance, \"\u1e96anikhaim\" = gengive; ma: \"battey se\u1e96i\" = ascelle), che di norma vogliono il genere femminile.\nSistema di scrittura.\nL'ebraico si scrive da destra a sinistra. Il suo alfabeto comprende 22 lettere di valore consonantico (cinque delle quali posseggono una forma distinta in fine di parola) e alcuni segni grafici sviluppatisi in periodo relativamente tardo, volti a rappresentare le vocali. Infatti come quello arabo, l'alfabeto ebraico non trascrive le vocali, se non sotto forma di piccoli segni posti al di sopra, al di sotto o all'interno delle consonanti. Come si vedr\u00e0 in seguito, la vocalizzazione ha importanza per il significato. Si veda la voce alfabeto ebraico per la lista delle lettere e per le corrispondenze fonetiche.\nIl sistema di trascrizione delle vocali, detto \u05e0\u05d9\u05e7\u05d5\u05d3 (\"nikud\" \"puntatura\"), di solito non viene utilizzato negli scritti contemporanei. Nei libri della Bibbia, di poesia e per bambini, \u00e8 invece comune indicare la vocalizzazione tramite il \"nikud\". I segni del \"nikud\", oggi comuni, furono inventati a Tiberiade nel VII secolo allo scopo di fungere da ausilio mnemonico nella lettura della Bibbia. In passato esistettero anche sistemi di \"nikud\" alternativi, che oggi non sono pi\u00f9 in uso. I saggi di Tiberiade aggiunsero ai primi dei segni per gli accenti nella Bibbia. Questi indicano le pause e i modi dell'intonazione con la quale vanno letti i versetti biblici. Gli accenti oggi vengono stampati solo nei libri della Bibbia. In tutti gli altri testi viene fatto uso dei comuni segni di interpunzione sviluppati in Europa e impiegati in gran parte delle lingue del mondo.\nLa caratteristica pi\u00f9 nota ed evidente delle lettere della scrittura ebraica corrente \u00e8 la forma squadrata. Il tipo impiegato a stampa, detto Frank Ruehl, \u00e8 diffusissimo nonostante le critiche che gli vengono mosse per il fatto che alcune lettere sono molto simili tra di loro e che quindi le rende difficili da distinguere. Es.: \u05d0 - \u05e6 , \u05d2 - \u05e0 , \u05d1 - \u05db , \u05d5 - \u05d6 , \u05d7 - \u05ea , \u05e8 - \u05d3 .\nL'alfabeto ebraico \"quadrato\" conosciuto \u00e8 una variante dell'alfabeto aramaico impiegato per la scrittura dell\"'aramaico d'Impero\", lingua di cancelleria dell'Impero persiano, che aveva rimpiazzato l'alfabeto fenicio-ebraico impiegato nel Regno di Giuda, nel Regno di Israele e in gran parte del Medio Oriente antico precedentemente alla cattivit\u00e0 babilonese. L'alfabeto ebraico-fenicio non si estinse completamente, se non dopo la Rivolta di Bar Kokhba. Al tempo della rivolta Bar Kokhba batt\u00e9 moneta e adott\u00f2 quell'alfabeto per le scritte. Lo stesso alfabeto appare sulle monete dell'odierno Stato di Israele, ad esempio sulla moneta da 1 siclo (1 NIS).\nA fianco alla forma a stampa delle lettere, o alfabeto quadrato, esiste un alfabeto corsivo per la scrittura rapida; tale scrittura si caratterizza per le linee arrotondate ed \u00e8 di uso molto comune nei testi scritti a mano. L'origine di tale scrittura corsiva \u00e8 nelle comunit\u00e0 ebraiche ashkenazite europee.\nUna forma alternativa di corsivo, oggi quasi abbandonata, viene detta \"rashi\". Si origin\u00f2 nelle comunit\u00e0 ebraiche sefardite. Questo nome deriva dal fatto che il primo libro a essere stampato in tale alfabeto fu il commento di Rashi. Si \u00e8 soliti impiegare questo alfabeto per stampare i commenti tradizionali alla Bibbia e al Talmud. Alcuni tentativi di introdurlo anche per la stampa di testi nella vita quotidiana non ebbero successo, e oggi esso \u00e8 accettato solo per la stampa dei commentari religiosi tradizionali.\nLa pronuncia dell'ebraico ha subito grandi mutamenti nel corso dei millenni della sua esistenza. Nel XIX secolo, i rinnovatori della lingua ebraica aspiravano ad adottare la pronuncia ebraica spagnola, in particolare quella corrente nella comunit\u00e0 ebraica spagnola di Gerusalemme. Ci\u00f2 per il prestigio del quale godeva un tempo la comunit\u00e0 ebraica sefardita di Gerusalemme, e a causa del fatto che la sua pronuncia era oltremodo vicina a quella attestata dal \"nikud\" massoretico alla Bibbia. Per\u00f2, gran parte dei rinnovatori della lingua ebraica cos\u00ec come i loro sostenitori erano ebrei ashkenaziti dell'Europa orientale, e la pronuncia dell'ebraico che essi conoscevano era molto diversa. Nonostante gli sforzi volti a conferire una pronuncia sefardita all'ebraico di nuovo parlato, l'influsso della pronuncia ashkenazita e l'accento della lingua yiddish sono chiaramente percepibili in ebraico moderno.\nI dialetti dell'ebraico.\nIn ebraico israeliano praticamente non esistono dialetti su base geografica. La lingua, per come la si ascolta pronunciata dai suoi locutori nativi, \u00e8 di fatto identica in tutte le parti di Israele. \n\u00c8 possibile avvertire una differenza d'accento nell'ebraico parlato dalle varie comunit\u00e0 ebraiche (etnoletti), ma tale differenza si esprime principalmente a livello fonetico, e non nella sintassi o nella morfologia. \nAlcune differenze morfosintattiche si possono manifestare in relazione al livello di lingua posseduto (socioletti), ma queste sono di importanza relativamente ridotta. \nLa specificit\u00e0 dell'ebraico moderno risiede nel fatto che essa serve in grande misura come lingua veicolare tra persone la cui lingua madre \u00e8 un'altra, in quanto il numero di locutori non madrelingua equivale pi\u00f9 o meno a quello dei madrelingua. \nIn Israele l'ebraico funge da strumento di comunicazione tra comunit\u00e0 allofone. Ad esempio, i dibattiti alla Knesset, nei tribunali ecc. si svolgono in ebraico, anche se le varie parti appartengono a gruppi la cui lingua non \u00e8 l'ebraico.\n\"Ethnologue\" identifica le variet\u00e0 attualmente parlate dell'ebraico con le denominazioni \"Standard Hebrew\" (l'ebraico standard israeliano, europeizzato, di uso generale) e \"Oriental Hebrew\" (l'\"ebraico orientale\", di pronuncia arabizzante; l'ebraico yemenita).\nQuesti termini si applicano alle due variet\u00e0 utilizzate per la comunicazione da parte dei madrelingua israeliani. \"Arabizzante\" non significa che quell'ebraico differisca dall'altra variet\u00e0 a causa di un influsso derivante dall'arabo. Piuttosto, l'ebraico orientale riesce a mantenere delle caratteristiche antiche per il fatto che esse erano condivise con l'arabo, mentre le stesse caratteristiche sono andate perse in altre parti del mondo dove l'ebraico ha perso il contatto con la lingua araba.\nGli immigranti vengono incoraggiati ad adottare lo \"Standard Hebrew\" come propria lingua quotidiana. L'ebraico standard nelle intenzioni di Eliezer Ben Yehuda, doveva basarsi sulla grafia mishnaica e sulla pronuncia ebraica sefardita. Per\u00f2, i primi locutori di ebraico erano di madrelingua yiddish, e spesso trasferirono in ebraico modi di dire e traduzioni alla lettera dallo yiddish. Anche fonologicamente tale variet\u00e0 pu\u00f2 essere descritta come un amalgama di pronunce, tra le quali spiccano quella sefardita per il vocalismo, e quella yiddish per alcune consonanti, che spesso non vengono distinte correttamente. Cos\u00ec, la lingua parlata in Israele ha finito con il semplificarsi e con il conformarsi alla fonologia dello yiddish, nei seguenti punti:\n\u00c8 con tale tendenza alla semplificazione che si spiega anche l'unificazione di [t] e [s], allofoni in area ashkenazita del fonema /t/ (avente come controparte grafica \u05ea), i quali convergono nella realizzazione unica [t]. Molti dialetti orientali o sefarditi presentano lo stesso fenomeno, ma gli ebraici dello Yemen e dell'Iraq continuano a differenziare i fonemi /t/ e /\u03b8/.\nIn Israele, soprattutto, la pronuncia dell'ebraico finisce con il riflettere l'origine diasporica del locutore, piuttosto che adeguarsi alle raccomandazioni specifiche dell'Accademia. Per questo motivo, pi\u00f9 di met\u00e0 della popolazione pronuncia la lettera \"resh\" \u05e8 come [\u0280] (vibrante uvulare come in yiddish e alcuni dialetti tedeschi), o come [\u0281] (fricativa uvulare sonora come in francese o in altri dialetti tedeschi), e non come [r] (vibrante alveolare, come in spagnolo o in italiano). La realizzazione di questo fonema \u00e8 spesso utilizzata dagli israeliani come un moderno shibboleth, per determinare l'origine di chi proviene da un altro paese.\nEsistono differenti visioni sullo status delle due variet\u00e0. Da un lato, gli israeliani di origine sefardita o orientale vengono ammirati per la purezza della loro pronuncia, e spesso gli ebrei yemeniti lavorano come annunciatori alla radio e nei notiziari. D'altro canto, la pronuncia ashkenazita della classe media viene considerata come sofisticata e mitteleuropea, tanto che molti ebrei mizrahi (orientali) si sono avvicinati a questa versione dell'ebraico standard, addirittura facendo propria la \"resh\" fricativa uvulare. Un tempo gli abitanti del nord di Israele pronunciavano il \"bet rafe\" (senza \"dagesh\") come /b/ in accordo con la pronuncia tradizionale sefardita. Ci\u00f2 veniva percepito come rustico e oggi tale pronuncia \u00e8 scomparsa. Si pu\u00f2 inoltre ricordare che un gerosolimitano si riconosce dalla sua pronuncia della parola \"duecento\" come \"ma'atayim\" (parola resa altrove nel paese come \"matayim\").\nIn Cisgiordania (Giudea e Samaria), come fino a qualche tempo fa anche nella Striscia di Gaza, l'ebraico \u00e8 la lingua dell'amministrazione, al fianco dell'arabo proprio alla maggioranza delle popolazioni locali. Contrariamente agli arabi di cittadinanza israeliana, i quali apprendono l'ebraico attraverso il sistema scolastico sin da una giovane et\u00e0, e conducono la propria vita praticamente da bilingui, gran parte degli arabi dei Territori Occupati, posseggono l'ebraico solo in maniera parziale, quando non lo ignorano completamente. Nonostante ci\u00f2, l'influenza dell'ebraico sul loro arabo \u00e8 ben evidente, soprattutto nella quantit\u00e0 dei prestiti. Con il rafforzarsi dei flussi migratori di lavoratori stranieri verso Israele, si \u00e8 venuto formando un pidgin ebraico che funge da mezzo di comunicazione tra questi lavoratori e i locutori israeliani di ebraico.\nLingue influenzate dall'ebraico.\nL'influsso dell'ebraico spicca nelle lingue degli ebrei. Lo jiddi\u0161, parlato dalle comunit\u00e0 ashkenazite europee e la cui origine viene ricondotta a un qualche dialetto tedesco, ha preso in prestito molte parole dall'ebraico (un 20% del proprio vocabolario). Nell'alfabeto ebraico per come \u00e8 stato adattato allo jiddi\u0161, parte dei segni vengono reimpiegati per indicare le vocali. Ad esempio, il segno \u05e2 (\"ajin\") trova impiego per rappresentare il fonema /e/. Comunque, i prestiti lessicali dall'ebraico continuano a rispettare la grafia originaria, nonostante la pronuncia possa essere molto difforme. Cos\u00ec, ad esempio, la parola \u05d0\u05de\u05ea (\"emet\" \"verit\u00e0\", la quale per\u00f2 in jiddi\u0161 si pronuncia /emes/) conserva la forma originale ebraica e non si scrive \"\u05e2\u05de\u05e2\u05e1\" (la scrittura fonetica dei termini ebraici e aramaici dello jiddi\u0161 compare solo nello jiddi\u0161 sovietico). Una storiella jiddi\u0161 racconta che altrimenti il nome \u05e0\u05d7 (\"Noah\", \"No\u00e8\") in jiddi\u0161 si scriverebbe con sette errori, e cio\u00e8 \u05e0\u05d0\u05b8\u05d9\u05d9\u05e2\u05da \"Nojekh\".\nIl judeo-espanyol, noto anche come \"espanyol\" o \"judezmo\", e spesso detto \"ladino\", sviluppatosi dal castigliano e parlato dalle comunit\u00e0 ebraiche sefardite di tutto il mondo, ha preso anch'esso molte parole dall'ebraico, oltre a essere scritto in alfabeto ebraico, e per la precisione in caratteri Ra\u0161i (sebbene esista anche un sistema di trascrizione in caratteri latini).\nForti influenze dell'ebraico si riscontrano anche nella lingua caraima, l'idioma dei caraimi. Le piccole comunit\u00e0 caraime, etnicamente e linguisticamente di origine turca, sono sparse in alcune enclave tra Lituania, Ucraina occidentale e Crimea, e professano il caraismo.\nLa lingua giudeo-georgiana \u00e8 la variet\u00e0 della lingua georgiana parlata per tradizione dagli ebrei georgiani.\nL'arabo degli ebrei, la lingua delle comunit\u00e0 ebraiche nell'impero musulmano, in particolare nel Maghreb, nel quale furono scritti \"Mi\u0161neh Torah\" di Maimonide e altre opere importanti, si scriveva anch'esso in lettere ebraiche.\nAltre lingue furono influenzate dall'ebraico attraverso le traduzioni della Bibbia. La parola \u05e9\u05d1\u05ea (\"\u0161abbat\" \"sabato\") ad esempio \u00e8 diffusissima in moltissime lingue del mondo a indicare il settimo giorno della settimana (o il sesto, nelle lingue che contano in modo da far cadere come settimo giorno la domenica, ad esempio nel calendario italiano civile, per la liturgia cattolica la settimana inizia al tramonto del sabato, come per gli ebrei), o per indicare un giorno di riposo. Anche i nomi ebraici dei personaggi biblici sono molto diffusi in tutto il mondo. Le due parole ebraiche pi\u00f9 diffuse nelle varie lingue mondiali sono \u05d0\u05de\u05df (\"amen\" \"Amen\") e \u05d4\u05dc\u05dc\u05d5\u05d9\u05d4 (\"halleluja\" \"Alleluia\")."}
{"id": "62426", "revid": "1711941", "url": "https://it.wikipedia.org/wiki?curid=62426", "title": "Vanyar", "text": ""}
{"id": "62427", "revid": "125854822", "url": "https://it.wikipedia.org/wiki?curid=62427", "title": "PlayStation", "text": "PlayStation (indicata anche con l'abbreviazione PSX, derivata dal nome in codice usato durante la fase di sviluppo del sistema, ovvero \"PlayStation Xperimental\", o con PlayStation 1, abbreviato PS1, per distinguerla dalle successive) \u00e8 una console per videogiochi prodotta da Sony Computer Entertainment dal 1994 al 2000.\nPlayStation segn\u00f2 l'esordio di Sony nel campo delle console e fu un enorme successo dando inizio ad una rivoluzione che modific\u00f2 l'immagine delle console stesse per il grande pubblico, da prodotto pensato per un pubblico pi\u00f9 giovane a realt\u00e0 tecnologica in grado di cambiare la quotidianit\u00e0 familiare. In questo senso erano gi\u00e0 stati fatti iniziali tentativi ma di scarso successo, come il CD-i e il 3DO; \u00e8 parere diffuso che il successo di PlayStation sia dovuto non solo alla elevata qualit\u00e0 e versatilit\u00e0 dell'hardware prodotto, ma soprattutto a una grande campagna pubblicitaria senza precedenti in questo campo, con spot di forte impatto e originalit\u00e0, che riusc\u00ec a interessare un'utenza molto pi\u00f9 vasta di quella tradizionale dei videogiochi. In tal modo Sony riusc\u00ec a primeggiare sui marchi storici del settore, Nintendo e SEGA.\nIl 7 luglio 2000 venne sostituita da PSone, rimasta in commercio sino al 23 marzo 2006 con 28 milioni di unit\u00e0 vendute.\nStoria.\nI primi progetti, la collaborazione con Nintendo e lo sviluppo.\nVerso il 1988, Sony giunge a un accordo con la Nintendo per contribuire allo sviluppo dei chip audio per una nuova versione del Super Nintendo. Uno degli ingegneri Sony, Ken Kutaragi ha sviluppato un prototipo per un nuovo chip chiamato \"Kutaragi-chip\" o pi\u00f9 tecnicamente, SPC700. Questi ha venduto a Nintendo la licenza per l'utilizzo del processore Sony SPC-700 come sintetizzatore del suono ADPCM a 8 canali nel Super Nintendo grazie a una dimostrazione di grande effetto delle capacit\u00e0 del processore. Intanto la Nintendo \u00e8 alla ricerca di un formato multimediale nuovo per espandere il proprio mercato e ha cercato di lavorare con la tecnologia dei supporti magnetici sin dai tempi del Nintendo Entertainment System, ma il supporto presenta problemi. La sua natura magnetica riscrivibile lo rende facile da cancellare, e i supporti di memorizzazione sono a rischio pirateria informatica. Di conseguenza, quando i dettagli del CDROM/XA (un'estensione del formato CD-ROM che combina audio compresso, grafica e computer data, il tutto accessibile simultaneamente) vennero resi noti, la Nintendo si interessa. Il CDROM/XA \u00e8 stato sviluppato dalla Sony e dalla Philips. Nintendo affida a Sony lo sviluppo di un drive CD da collegare al Super Nintendo, informalmente chiamato SNES CD; cos\u00ec le due societ\u00e0 si accordano e incominciano a lavorare al progetto, in risposta alla simile sinergia portata avanti da SEGA e JVC (basata per\u00f2 su comuni CD Audio e CD+G, pi\u00f9 facilmente piratabile), ma soprattutto alle avveniristico PC Engine CD-ROM\u00b2 di NEC e Hudson Soft.\nLa Sony ha inoltre pianificato lo sviluppo di una console con un proprio marchio, compatibile con il Super Nintendo, ma che sar\u00e0 anche un sistema di intrattenimento domestico, in grado di leggere sia le cartucce Super Nintendo sia i dischi in formato Super Disc, derivato dal CDROM/XA. Questo sar\u00e0 anche il formato usato per i dischi del SNES CD, cos\u00ec da permettere alla Sony un ampio controllo nonostante Nintendo occupi una posizione dominante nel mercato videoludico. Questa primordiale incarnazione della PlayStation non era altro che una pratica molto diffusa all'epoca, quando molti produttori \"incernieravano\" due o pi\u00f9 console insieme, celebri i casi del PC Engine Duo e del successivo CDX.\nNel maggio 1991, lo SNES CD sta per essere presentato al CES. Tuttavia, quando Hiroshi Yamauchi legge il contratto del 1988 tra la Sony e la Nintendo, si rende conto che questo permette alla Sony un controllo completo su tutti i titoli usciti nel formato SNES CD. Yamauchi si infuria; ritiene il contratto inaccettabile, e cancella segretamente tutti i piani per l'unione Nintendo-Sony nello sviluppo dello SNES CD. Invece di annunciare la loro alleanza, nel giorno del CES, Howard Lincoln rivela che sono alleati con Philips, e intendono abbandonare tutto il precedente lavoro che la Nintendo e la Sony hanno compiuto. Lincoln e Minoru Arakawa sono stati presso la sede principale della Philips in Europa e hanno stretto un'alleanza di natura diversa dalla precedente, in cui Nintendo ha controllo totale sulle licenze delle macchine prodotte da Philips. La compagnia olandese, in cambio, ottiene per\u00f2 la licenza di due delle serie Nintendo pi\u00f9 in voga all'epoca: Mario e The Legend of Zelda, con le quali intende dare lustro al media-center CD-i. Vedono cos\u00ec luce: , , Zelda's Adventure, Hotel Mario e il mai distribuito Super Mario's Wacky Worlds. Questi titoli servirono soprattutto a testare l'effettiva validit\u00e0 della tecnologia ottica in ambito videoludico ma si rivelarano una pessima vetrina, essendo infarciti di sequenze in full motion video e realizzati velocemente e sbadatamente. La caduta di stile e il danno d'immagine occorso ai personaggi Nintendo portarono la casa di Kyoto a interrompere anche il legame con Philips e a rinunciare in modo definitivo al tanto travagliato SNES CD.\nNel frattempo, dopo il crollo del progetto, la Sony aveva considerato di fermare la ricerca, ma alla fine l'azienda decise di usare quello che aveva sviluppato sino ad allora e farne una console completa. Questo porta la Nintendo a intraprendere una causa legale reclamando la rescissione del contratto e tenta, in una corte federale negli Stati Uniti, di ottenere un'ingiunzione contro la commercializzazione della PlayStation proprio negli Stati Uniti, per via del fatto che Nintendo abbia quel nome, ma il giudice federale nega l'ingiunzione. Nell'ottobre 1991 vennero prodotti i primi esemplari della console; \u00e8 stimato che ne siano stati realizzati circa 200.\nAlla fine del 1992, la Sony e la Nintendo raggiungono un accordo secondo cui la PlayStation potr\u00e0 avere una porta per le cartucce del Super Nintendo, ma la Nintendo manterr\u00e0 i diritti e ricever\u00e0 i profitti dei giochi, mentre il Super Nintendo continuer\u00e0 a usare il chip audio della Sony. Tuttavia, la Sony si rende conto che la tecnologia del Super Nintendo sta diventando ormai obsoleta, per cui annuncia definitivamente l'abbandono della \"partnership\" con la Nintendo e il lavoro per rinnovare il progetto PlayStation ha inizio nel 1993, per raggiungere un nuovo livello di hardware e software; viene cos\u00ec rimossa la porta per la cartuccia del Super Nintendo e la console viene chiamata \"PlayStation\".\nIn questo stesso periodo Sony riceve l'invito per entrare a far parte del consorzio \"New Technology Group\" per produrre il 3DO Interactive Multiplayer a 32 bit. Avendo gi\u00e0 per le mani una propria idea originale, risped\u00ec la richiesta al mittente, Trip Hawkins.\nLa presentazione al pubblico e il successo commerciale.\nLa PlayStation viene lanciata in Giappone il 3 dicembre 1994, negli Stati Uniti il 9 settembre 1995, mentre in Europa arriva il 29 settembre 1995. Il prezzo di lancio stabilito negli USA \u00e8 di 299$, in Europa 299\u00a3 equivalenti in Italia a lire 749.000 (570\u20ac circa tenendo conto del potere di acquisto reale).\nLa scelta di puntare tutto sui CD si rivela vincente, anche grazie alla scelta di far supportare alla console la lettura di CD audio che quindi trasformano la console in un impianto stereo. Inoltre il basso costo di produzione dei CD consente agli sviluppatori (e alla stessa Sony) di rimettere in vendita i giochi invenduti a prezzi estremamente ridotti, traendone comunque un margine di profitto. Il fatto che il supporto per i giochi sia un disco ottico favorisce incredibilmente la duplicazione illegale a poco prezzo e di conseguenza la diffusione della console.\nNonostante la posizione ufficiale della Sony, che condanna formalmente la modifica non autorizzata delle proprie console, uno dei fattori del grande successo della PS in Occidente \u00e8 da attribuirsi alla facilit\u00e0 di una modifica hardware che consente di utilizzare anche giochi duplicati su CD con un semplice masterizzatore, rendendo notevolmente pi\u00f9 economico l'approvvigionamento di materiale videoludico da parte dell'utente rispetto all'acquisto di prodotti originali. \u00c8 comunque assolutamente da escludere che la Sony avesse mai pensato di avvantaggiarsi mettendo sul mercato una console con sistemi di protezione non all'altezza: se le vendite software non fossero state considerevoli, anche con un gran numero di unit\u00e0 vendute, i guadagni sarebbero stati scarsi o addirittura ci sarebbe stata una perdita.\nIl successo della PlayStation \u00e8 da ricercare nelle migliori prestazioni, in particolare nei videogiochi tridimensionali, che l'hardware Sony garantiva rispetto al suo concorrente Sega Saturn e ai costi di produzione inferiori, nella facilit\u00e0 dello sviluppo del software, nei videogiochi pubblicati e nelle possibilit\u00e0 economiche di Sony, che hanno permesso campagne pubblicitarie di gran lunga pi\u00f9 efficaci e diffuse. Una ricerca sui consumatori scopr\u00ec che l'et\u00e0 perfetta a cui rivolgersi erano i 17enni. Verso la fine degli anni '90, la PlayStation ebbe un boom di vendite: in soli 2 anni, dall'anno 1999 all'anno 2000, il numero di PlayStation vendute nel mondo era di 40 milioni di unit\u00e0. Nel novembre 1995 nel Regno Unito usc\u00ec il primo numero della rivista ufficiale interamente dedicata alla Playstation con il nome di OFFICIAL PLAYSTATION MAGAZINE.\nLa Playstation 2 e la dismissione.\nDato il grande successo della macchina, la Sony decide di non interrompere la produzione della console: nel 2000 immette sul mercato un nuovo modello denominato PSone. Si tratta una versione ridisegnata e pi\u00f9 piccola, alla quale poi verr\u00e0 affiancata la PlayStation 2, che mantiene la compatibilit\u00e0 con tutti i titoli creati per la console precedente. Nel 2003 Sony avvia la produzione e il commercio - esclusivamente in Giappone - di una macchina chiamata PSX, un personal video recorder basato sulla tecnologia della PlayStation 2. La produzione della PSone termina nel marzo 2006.\nA partire dal 2011 Sony ha reso disponibile gran parte dei titoli PlayStation nelle console PlayStation Portable e PlayStation 3 tramite il PlayStation Store.\nLa \"Playstation Classic\" del 2018.\nDurante una conferenza stampa al Tokyo Game Show, il 20 settembre 2018, Sony Interactive Entertainment ha annunciato una nuova console detta \"PlayStation Classic\", per celebrare il ventiquattresimo anniversario del primo e originale modello. Contiene due controller USB, 20 giochi tra cui Final Fantasy VII e Tekken 3, e utilizza un cavo HDMI per il collegamento alla TV. Non \u00e8 compatibile con il multigiocatore online, o con PlayStation Plus e non \u00e8 possibile scaricare altri giochi tramite PlayStation Network nel PS Store. La console \u00e8 disponibile in tutto il mondo dal 3 dicembre 2018.\nModelli.\nNet Yaroze.\nNel 1997 venne prodotta anche un'altra versione della PlayStation chiamata Net Yaroze. Era pi\u00f9 costosa, di colore nero, e possedeva alcuni strumenti che consentivano agli amatori di sviluppare giochi homebrew per PlayStation. Il Net Yaroze presentava apposite limitazioni per impedirne l'uso ai professionisti, ad esempio il gioco doveva essere pi\u00f9 piccolo di 2 megabyte per entrare tutto in RAM e le applicazioni create con questo kit potevano essere eseguite solo su PlayStation Net Yaroze oppure inviate e compilate dalla Sony stessa.\nPSOne.\nLanciata nel 2000, si differenziava dagli esemplari prodotti negli anni '90 per dimensioni ridotte e per piedini posti sul lato inferiore erano di gomma e non pi\u00f9 in plastica come nei primi modelli. Le differenze possono essere cos\u00ec riassunte:\nInoltre nel 2002 venne messo in vendita un accessorio consistente in uno schermo LCD con altoparlanti incorporati, che se abbinato alla console la rendeva portatile.\nDescrizione hardware.\nLa PlayStation ebbe tre revisioni hardware, la prima con chipset SCPH-1001, la seconda SCPH-5501 la terza identificata dalla serie SCPH-9001 e modelli successivi. In particolare le prime due serie includevano una porta parallela rimossa poi dalla serie 900x. La 100x e la 900x avevano un connettore RCA, non presente invece nella revisione del tipo 550x. Utilizzavano tutte un alimentatore elettrico interno, tranne che la \"PSOne\".\nEsistono modelli in grado di far girare qualunque gioco indipendentemente da quale fosse la regione (America, Europa o Giappone) per la quale fosse stato progettato. Questo modello prende il nome di \"Debugging Station\", disponibile per le aziende che sviluppavano videogiochi e per la stampa selezionata. Questa consentiva di caricare giochi non firmati, per provare i giochi in fase di sviluppo (debug).\nAccessori e dotazioni.\nEsistevano anche molte periferiche o hardware di gioco che permettevano alla console PlayStation la giocabilit\u00e0 effettiva, tra cui:\nVideogiochi.\nIn quasi 10 anni di attivit\u00e0 vennero prodotti oltre 4000 giochi per PlayStation, senza contare gli homebrew creati con Net Yaroze.\nLa rivista \"The Games Machine\", in una selezione di dieci giochi rappresentativi della console, inserisce \"Final Fantasy VII\", \"Gran Turismo\", \"Time Crisis\", \"Soul Edge\", \"Resident Evil\", \"\", \"Xenogears\", \"Tekken 3\", \"Metal Gear Solid\", \"Street Fighter Alpha 3\".\nIn una classifica della rivista \"Retro Gamer\", basata sul sondaggio dei lettori, oltre a molti dei precedenti vennero nominati \"Resident Evil 2\", \"\", \"Ridge Racer Type 4\", \"Tekken 2\", \"Doom\", \"Final Fantasy VIII\", \"Rage Racer\", \"Die Hard Trilogy\", \"Wipeout 2097\", \"Grandia\", \"Tony Hawk's Pro Skater 2\", \"Silent Bomber\", \"Tomb Raider\", \"PaRappa the Rapper\", \"Alundra\", \"Einh\u00e4nder\", \"Gran Turismo 2\", \"ISS Pro Evolution\".\nMolte saghe videoludiche di grande successo iniziarono con un titolo prodotto per la prima PlayStation: Ratchet &amp; Clank \"Crash Bandicoot\", \"Metal Gear Solid\", \"Suikoden\", \"Tomb Raider\", \"Tony Hawk's Pro Skater\", \"Tenchu\", \"Spyro the Dragon\", \"Silent Hill\", \"Driver\", \"Oddworld\", \"Wipeout\", \"Medal of Honor\", \"PaRappa the Rapper\", \"Syphon Filter\", \"Resident Evil\", \"King's Field\", \"Gran Turismo\", \"Pro Evolution Soccer\", \"MediEvil\", \"Twisted Metal\"."}
{"id": "62431", "revid": "4327", "url": "https://it.wikipedia.org/wiki?curid=62431", "title": "Clavaria crispa", "text": ""}
{"id": "62432", "revid": "4327", "url": "https://it.wikipedia.org/wiki?curid=62432", "title": "Helvella ramosa", "text": ""}
{"id": "62448", "revid": "716642", "url": "https://it.wikipedia.org/wiki?curid=62448", "title": "Unione Sportiva Bitonto Calcio", "text": "L'Unione Sportiva Bitonto Calcio, meglio conosciuta come U.S. Bitonto Calcio o pi\u00f9 semplicemente Bitonto, \u00e8 una societ\u00e0 calcistica italiana con sede nella citt\u00e0 di Bitonto. Nella stagione 2021-2022 milita in Serie D, quarto livello del campionato italiano di calcio.\nRaccoglie dal 2018 l'eredit\u00e0 storica dell\"'Unione Sportiva Bitonto\", compagine la cui istituzione \u00e8 riconosciuta al 1921, anche se la prima squadra di calcio a Bitonto nacque verso la met\u00e0 degli anni dieci.\nLa tradizione sportiva neroverde annovera complessivamente 27 partecipazioni al massimo campionato dilettantistico nazionale, la Serie D.\nStoria.\nLe origini: dal 1914 al 1954.\nVis Nova Bitonto.\nIl calcio a Bitonto nasce nel 1914 con la fondazione della \"Vis Nova\" da parte del prof.Antonio Amendolagine, del colonnello Pasquale Lomaglio e del tenente Schino, militare in servizio a Bitonto. Era un Bitonto giovanissimo, che conduceva battaglie calcistiche presso il campo Obelisco, l\u00ec dove oggi sorgono i portici Chiddo, soprattutto contro l'Ideale Bari e la Ferrovieri Bari in un periodo, quello della prima guerra mondiale, in cui il calcio era ancora agli albori, \"prima ancora che si costituisse l'Associazione Bari\".\nUnione Sportiva Bitontina.\nNel 1921 la \"Vis Nova Bitonto\" cambia denominazione in \"Unione Sportiva Bitontina\", societ\u00e0 polisportiva che sar\u00e0 presente in tutte le competizioni agonistiche dal calcio al ciclismo. Il documento a noi noto \u00e8 una Copia di Deliberazione della Giunta Municipale del 3 maggio 1921 in cui si evince che la suddetta societ\u00e0 chiedeva al Municipio di Bitonto un \"appezzamento di terreno per campo sportivo e un sussidio per lo sviluppo dell'istituzione\".\nSociet\u00e0 Sportiva Miguel Ventafridda Bitonto.\nNel 1925 l\"Unione Sportiva Bitontina\" si trasforma in \"Societ\u00e0 Sportiva Miguel Ventafridda Bitonto\", in quanto l'argentino di origini bitontine, l'ing. Miguel Angel Ventafridda, direttamente da Buenos Aires, inviava alla societ\u00e0 sportiva ingenti somme di denaro in favore dello sviluppo degli \"sports\" nella sua amata Bitonto.\nSociet\u00e0 Sportiva Fascista Bitonto.\nNel 1928 la \"Miguel Ventafridda\" cambia nuovamente denominazione in \"Societ\u00e0 Sportiva Fascista Bitonto\" o \"Unione Sportiva Fascista Bitonto\", a seconda della scelta stilistica dei giornali dell'epoca, partecipando al suo primo campionato ufficiale: la Terza Divisione.\nNel giro di un decennio, precisamente nel 1938, i neroverdi riusciranno a raggiungere la Prima Divisione che disputeranno per tre anni.\nUnione Sportiva Serenissima Bitonto.\nNel dopoguerra sar\u00e0 fondata dall'indimenticato \"sportsman\" bitontino, Michele D'Acci\u00f2, la \"Serenissima Bitonto\" che, a cavallo degli anni quaranta e cinquanta, per 1 punto nella stagione 1945-1946 non conquister\u00e0 la serie C e successivamente disputer\u00e0 quattro stagioni in Promozione Interregionale, dal 1948-1949 (in seguito al secondo posto ottenuto nel girone pugliese del campionato regionale di Prima Divisione) al 1951-1952, l'allora quarto livello del campionato italiano di calcio.\nA partire dalla stagione 1952-1953, dopo la riforma dei campionati, con l'introduzione della IV Serie, il Bitonto, come tantissime altre societ\u00e0, fu costretta ad iscriversi al campionato di Promozione, declassato nel frattempo a quinto livello del campionato italiano di calcio, su base regionale.\nDa met\u00e0 anni 1950 agli inizi del nuovo millennio.\n1968-1976.\nCon il tramonto della \"Serenissima Bitonto\" e dopo una breve parentesi della \"Polisportiva Libertas Bitonto\", nel 1957 la denominazione viene riportata in \"Unione Sportiva Bitonto\". L'Unione Sportiva, nel 1968, avr\u00e0 il merito di raggiungere nuovamente la IV Serie e di rimanervi per otto anni consecutivi.\nIn quegli anni, di una certa rilevanza agonistica furono i derby con l'Andria e con il Barletta, oltre alle accese sfide con il Teramo, il Pescara e la Pro Lanciano.\n1976-1988.\nCon la retrocessione in Promozione del 1976, il Bitonto tenter\u00e0 immediatamente di ritornare in Serie D ottenendo nelle successive due stagioni rispettivamente la seconda e la terza piazza. Nella stagione 1977/78 raggiunge i quarti di finale della Coppa Italia Dilettanti eliminato dai laziali del Casalotti Pineta (vince l'andata a Bitonto per 1 a 0 e viene sconfitto per 2 a 0 a Roma).\nInizier\u00e0, quindi, un periodo di alti e bassi con la retrocessione in Prima Categoria del 1980, la rapita risalita nel 1982 e lo spareggio di Barletta contro il Noicattaro del 1988 per la promozione in Interregionale. In questa occasione vi sar\u00e0 uno dei pi\u00f9 importanti esodi della tifoseria bitontina. La sfida in campo neutro sar\u00e0 vinta dai nojani ma il Bitonto verr\u00e0 ripescato.\n1988-2000.\nIl 1988 vede il ritorno dell\"Unione Sportiva\" in IV Serie mentre l'anno successivo, in vista di Italia 90, iniziarono i lavori di ristrutturazione dell'allora Stadio Comunale con l'introduzione di una tribuna coperta, di una gradinata scoperta e dell'erba di gioco al posto della terra battuta. In quel periodo le gare casalinghe si disputarono presso il Campo Sportivo di Santo Spirito.\nNel 1992 i leoncelli retrocedono nel nuovo campionato di Eccellenza mentre nel 1996 retrocedono in Promozione. Gli anni bui si concludono nel '98 con lo spareggio di Corato per non retrocedere in Prima Categoria vinto dal Bitonto 2 a 0 contro l\"Atletico Andria\".\nDopo aver evitato all'ultimo respiro lo spauracchio retrocessione, viene la presidenza dell'avvocato Pettini ed il breve cambio di denominazione in \"Football Club Bitonto\": saranno anni di assestamento nel campionato di Promozione.\n2000-2018.\nCon l'avvento della presidenza dell'avv. Alessandro Saracino, il Bitonto vince il campionato di Promozione e nella stagione 2002-2003 disputa un campionato di vertice nel torneo di Eccellenza, conquistando la promozione in Serie D nella partita vinta 2-1 contro il Locorotondo, davanti a cinquemila spettatori di fede neroverde, totalizzando 79 punti, uno in pi\u00f9 della seconda classificata Ruvo.\nNella stagione 2003-2004 il Bitonto riesce a centrare la salvezza totalizzando 42 punti, in concomitanza col , classificandosi al dodicesimo posto in classifica e sovrastando i suddetti rivali grazie agli scontri diretti favorevoli. Il cammino in Coppa Italia si ferma agli ottavi di finale, dove il Bitonto verr\u00e0 sconfitto dalla .\nNelle due stagioni successive i neroverdi centreranno due salvezze tranquille, grazie al decimo e all'ottavo posto rispettivamente conquistati con 44 e 47 punti.\nLa permanenza nella categoria verr\u00e0 messa in discussione nel campionato 2006-2007. A causa del tredicesimo posto conquistato in regular season, il Bitonto sar\u00e0 costretto a partecipare ai play-out. Grazie ad un doppio pareggio con lo Sporting Genzano, il verdetto sar\u00e0 favorevole. La stagione successiva, \u00e8 stata la migliore della storia dei leoncelli. L'inizio vede il Bitonto in vetta con oltre dieci punti di vantaggio sul , diretta inseguitrice. Il campionato si concluder\u00e0 con la conquista del terzo posto, col diritto quindi di partecipare ai play-off validi per il salto di categoria. Dopo aver eliminato il con un pareggio per uno a uno, grazie alla classifica avulsa favorevole, i neroverdi devono arrendersi proprio al Barletta. In Coppa Italia di Serie D verranno raggiunti gli ottavi di finale. Nella gara di andata, il Bitonto perde in casa contro il , tuttavia non si presenter\u00e0 per giocare la gara di ritorno in terra siciliana a causa dello sciopero degli autotrasporti, perdendo cos\u00ec di fatto a tavolino, con conseguente eliminazione dal torneo.\nPer la stagione 2008-2009 la societ\u00e0, investita da problemi economici, \u00e8 costretta ad allestire una squadra formata da giovani calciatori locali, risultando tuttavia l'unica formazione del campionato a riuscire a battere la capolista . Il quattordicesimo posto in campionato obbligher\u00e0 il Bitonto a giocarsi la permanenza in categoria ai play-out, contro il Grottaglie, battuto comunque nella gara di ritorno di misura dopo un pareggio a reti inviolate. Inoltre, grazie alla partecipazione ai play-off nella stagione precedente, i neroverdi compaiono nell'organico della Coppa Italia di Lega Pro venendo inseriti nel girone O con , , e , non riuscendo tuttavia a superare il primo turno.\nNella stagione 2009-2010 il Bitonto colleziona risultati altalenanti dovuti anche alla pesantissima penalizzazione ( \"squalifica del campo di giuoco con decorrenza immediata fino al 16 maggio 2010 con gare da disputarsi in campo neutro ed a porte chiuse ed \u20ac 5000,00 di ammenda all'U.S.Bitonto\" ) inflitta dal giudice sportivo causa il lancio di una monetina, da parte di un supporter, contro un guardalinee, durante la gara persa in casa per 3-2 contro il . Alla fine della stagione la formazione neroverde, guidata dal giovane tecnico bitontino Massimo Pizzulli, arriva al quattordicesimo posto in classifica ed \u00e8 costretta a disputare ancora una volta i play-out, questa volta contro il Pisticci. La gara d'andata termina a reti inviolate in casa della formazione lucana, mentre nella gara di ritorno in terra bitontina vince il Pisticci per 0-1, decretando la retrocessione dei padroni di casa.\nNella stagione 2010-2011 la societ\u00e0 avrebbe dovuto partecipare al Campionato di Eccellenza ma per problemi economici si iscrive al campionato di Terza Categoria, ultimo livello della scala gerarchica dei campionati italiani , classificandosi al terzo posto nel girone di competenza della provincia di Bari del campionato di Terza Categoria, perdendo la finale play-off contro la Romania Bat Andria. Nonostante ci\u00f2 viene ripescato in Seconda Categoria. Inserito nel girone B, si classifica al nono posto e, usufruendo ancora una volta di un ripescaggio, approda in Prima Categoria.\nAl termine della regular season si classifica seconda con undici punti di distacco dalla terza, ottenendo il diritto di approdare direttamente in finale play-off, dove ha la meglio sul Real Gioia (3-1). Successivamente, viene ammessa nel campionato di Promozione.\nIl 13 marzo 2014, dopo aver eliminato Giovinazzo, Atletico Corato, Cellamare e Real Bat, il Bitonto batte lo per 3-0 allo stadio comunale di Rutigliano, vincendo per la prima volta la Coppa Italia di categoria. Il primo maggio successivo, il Bitonto vince con due giornate di anticipo il girone A del campionato di Promozione, conquistando in salto di categoria in Eccellenza. Il 25 maggio, i neroverdi conquistano anche la Supercoppa regionale, battendo in finale il Novoli, vincitore del girone B, per 2-0. Seguono stagioni anonime in Eccellenza, con l'unico risultato di rilievo nel campionato 2016-2017, allorquando il \"leoncelli\" (secondi nella regular season), perdono la finale dei play-off regionali col Team Altamura.\nDal 2018.\nLa rifondazione e la promozione in Serie C revocata.\nNel luglio 2018 il titolo sportivo viene sequestrato, nell'ambito di un'indagine della Procura di Milano legata ad un caso di frode fiscale. All'atto del dissequestro, lo stesso titolo viene ceduto mediante fusione al , dopo una serie di difficolt\u00e0 legate alle pendenze extrasportive. Quindi la dirigenza dell'A.S.D. Omnia Bitonto, fresca di promozione in Serie D, raccoglie la maggior tradizione sportiva della citt\u00e0, nonostante le resistenze della frangia pi\u00f9 calda del tifo bitontino (che non accettava la disputa di un campionato non conquistato sul campo): viene cos\u00ec costituita l\"'Unione Sportiva Dilettantistica Bitonto\". \nLa stagione 2018-2019 si apre con la vittoria nel derby contro il Bari nel primo storico incontro ufficiale tra le due squadre: allo Stadio San Nicola, il 26 settembre 2018, i neroverdi si impongono per 1-0 nel turno preliminare della Coppa Italia di Serie D. Al termine della stagione regolare i bitontini si piazzano al quarto posto con 59 punti, battendo il record del Bitonto, stabilito della stagione 2007-2008, e accedendo ai play-off, dove vengono eliminati perdendo per 2-1 allo stadio Erasmo Iacovone contro il Taranto. Sar\u00e0 il bitontino Cosimo Patierno il capocannoniere del girone H della Serie D, con 21 gol segnati.\nNella stagione 2019-2020 il Bitonto allenato da Roberto Taurino, trovandosi al primo posto della classifica del girone H della Serie D al momento della sospensione del torneo dovuta alla pandemia di COVID-19, viene inizialmente promosso in Serie C per decisione federale, ma a causa di una combine con l' risalente al campionato di Serie D 2018-2019, al club vengono comminati cinque punti di penalizzazione, con conseguente revoca della promozione con sentenza di primo grado della giustizia sportiva, provvedimento confermato dalla sentenza della Commissione d'appello federale.\nLa stagione 2020-2021 verr\u00e0 ricordata come la pi\u00f9 difficile della gestione Rossiello, vista la partenza in ritardo dovuta all'attesa della sentenza e quindi alla mancata preparazione estiva. La guida tecnica viene inizialmente affidata a Nicola Ragno, che in seguito a risultati poco soddisfacenti sar\u00e0 esonerato nel mese di febbraio, lasciando la panchina a Valeriano Loseto; questi, totalizzando 31 punti dal suo arrivo, fra molteplici infortuni e interruzioni dovuti alla pandemia di COVID-19, porter\u00e0 la squadra del sestultimo al quarto posto, terminando la propria esperienza bitontina sul campo della Fidelis Andria, vittoriosa per 3-1 nella semifinale dei play-off.\nColori e simboli.\nColori.\nLa tradizionale divisa del Bitonto \u00e8 a strisce verticali neroverdi. La seconda maglia nel tempo ha adottato diversi stili e colori (ad esempio anche il rosa) ma quella pi\u00f9 usata \u00e8 di colore bianco, con calzoncini neri.\nSimboli ufficiali.\nStemma.\nDalla stagione 2000-2001 lo stemma della squadra \u00e8 un cerchio con fondo nero e due bordi, uno nero e uno verde e all'interno un leone stilizzato di colore giallo.\nPrima di allora lo stemma vedeva due leoni neri rampanti su una palla di calcio nera con sfondo verde sopra e a righe nero-verdi sotto.\nSolo per la stagione 2018-2019 viene utilizzato come stemma uno scudo che riporta l'emblema civico per poi tornare nella stagione successiva con il leone stilizzato giallo su sfondo nero in uno scudo dai contorni nero verdi.\nStrutture.\nStadio.\nIl Bitonto gioca le partite casalinghe presso lo stadio comunale Citt\u00e0 degli ulivi, della capienza di 2 500 posti a sedere. Lo stadio \u00e8 composto da una tribuna coperta con capienza di circa 1 100 posti ed una gradinata scoperta con capienza di circa 1 400 posti, compreso il settore ospiti. \nPi\u00f9 volte la tifoseria organizzata neroverde ha richiesto a gran voce alle amministrazioni comunali l'ammodernamento dell'impianto sportivo e la costruzione di due curve, senza per\u00f2 mai essere ascoltata.\nCentro di allenamento.\nIl Bitonto svolge gli allenamenti settimanali presso il campo polisportivo N. Rossiello. Situato nei pressi dello stadio comunale Citt\u00e0 degli ulivi, il Rossiello \u00e8 dotato di un terreno di gioco regolamentare con annessa pista d'atletica e due campi di dimensioni ridotte.\nTifoseria.\nStoria.\nVerso la fine degli anni '80 del XX secolo nasce a Bitonto il tifo organizzato, che adotta lo striscione \"Brigate neroverdi\". Nel 2004 nascono i \"Nazgul 04\" gruppo che si scioglier\u00e0 nel 2008. Nel 2010 viene fondato il gruppo \"Quei Vecchi Ultras...del 1921\", che quell'anno segue i neroverdi in Terza Categoria fino a lasciare il passo al \"Nucleo compatto\", nato nell'ottobre del 2013, sodalizio apolitico. Altro gruppo ultras nato nel 2018 \u00e8 il \"Centro storico\" che raccoglie per la maggior parte tifosi neroverdi residenti nella citt\u00e0 vecchia.\nGemellaggi e rivalit\u00e0.\nNon si registrano amicizie o gemellaggi degni di nota.\nLe rivalit\u00e0 di maggiore rilevanza riguardano le tifoserie di:\nDa segnalare altre rivalit\u00e0 di minor rilevanza con Cerignola, Barletta e Sorrento."}
{"id": "62449", "revid": "709406", "url": "https://it.wikipedia.org/wiki?curid=62449", "title": "Agrocybe cylindrica", "text": ""}
{"id": "62451", "revid": "547034", "url": "https://it.wikipedia.org/wiki?curid=62451", "title": "Indis", "text": ""}
{"id": "62452", "revid": "196390", "url": "https://it.wikipedia.org/wiki?curid=62452", "title": "Pholiota aegerita", "text": ""}
{"id": "62454", "revid": "599013", "url": "https://it.wikipedia.org/wiki?curid=62454", "title": "Niuserra", "text": "Gli \u00e8 variamente attribuito un regno che va dai 24 ai 35 anni, nella seconda met\u00e0 del XXV secolo a.C. Il suo nome di nascita, Niuserra, significa \"Posseduto dal Potere di Ra\" (oppure \"Colui Che appartiene al Potere di Ra\"). Il suo nome regale Ini \u00e8, invece, un soprannome di significato incerto. Niuserra era un figlio minore del faraone Neferirkara Kakai (2475 a.C. - 2455 a.C.) e della regina Khentkaus II e fratello dell'effimero sovrano Neferefra. Si ritiene che Niuserra sia succeduto al fratello in via diretta, ma alcuni indizi suggeriscono che Shepseskara possa aver regnato fra i due, forse per poche settimane. Si pu\u00f2 ipotizzare che quest'ultimo abbia tentato di restaurare la linea di successione di Sahura, di cui potrebbe essere stato figlio - in un tentativo fallito di deporre la linea di Neferirkara.\nFonti.\nFonti contemporanee.\nIl regno di Niuserra Ini \u00e8 ben attestato da reperti a lui coevi, per esempio nelle tombe dei suoi contemporanei, come quelle dei suoi manicuristi Khnumhotep e Niankhkhnum, degli alti funzionari Khufukhaf II, Ty, Rashepses, Neferefra-Ankh e Khabauptah e dei sacerdoti addetti al suo culto postumo, Nimaatsed e Kaemnefert.\nFonti successive.\nNiuserra compare in tre antiche liste di faraoni, tutte risalenti al Nuovo Regno. La pi\u00f9 antica \u00e8 la \"Lista di Karnak\", commissionata da Thutmose III (1479 a.C. - 1425 a.C.) per onorare alcuni dei suoi predecessori. Il nome natale di Niuserra occupa il trentesimo posto nella Lista di Abido, commissionata, due secoli dopo, da Seti I (1290 a.C. - 1279 a.C.). Tale nome doveva occupare, infine, la ventiduesima riga della terza colonna del \"Papiro dei Re\", o \"Lista Reale di Torino\", risalente al regno di Ramesse II (1279 a.C. - 1213 a.C.), pur essendo ormai perduto a causa di una grande lacuna. Riferimenti alla durata del regno di Niuserra sono ancora visibili sul papiro, indicando un computo tra gli 11 e 34 anni di regno. Infine, Niuserra \u00e8 l'unico faraone della V dinastia assente dalla \"Lista di Saqqara\".\nOltre a queste liste, Niuserra Ini \u00e8 menzionato negli \"Aegyptiaca\", una storia dell'Egitto scritta nel III secolo a.C., durante il regno di Tolomeo II (283 a.C. - 246 a.C.) dal sacerdote egizio Manetone. Bench\u00e9 non si sia conservata alcuna copia di tale opera, la sua materia fu ripresa negli scritti successivi di Sesto Giulio Africano ed Eusebio di Cesarea. In particolare, Sesto Africano riferisce che gli \"Aegyptiaca\" menzionavano il faraone \"\u00b4\"\u03a1\u03b1\u03b8\u03bf\u03cd\u03c1\u03b7\u03c2\", Rathur\u00eas\", aggiungendo che - sesto re della V dinastia - regn\u00f2 per 44 anni. Si ritiene che \"Rathur\u00eas\" sia la forma ellenizzata di \"Niuserra\".\nRegno.\nSuccessione al trono.\nEsistono due diverse ipotesi sulla successione degli eventi a partire dalla morte di Neferirkara Kakai, terzo sovrano della V dinastia, fino all'incoronazione di Niuserra Ini. A partire del resoconto di Manetone, secondo il quale Niuserra successe direttamente a Neferirkara, alcuni egittologi come J\u00fcrgen von Beckerath e Hartwig Altenm\u00fcller hanno ipotizzato che Niuserra sarebbe diventato faraone dopo la morte inaspettata di suo fratello Neferefra. Quest'ultimo avrebbe per\u00f2 potuto ascendere al trono solo dopo Shepseskara, cui Manetone attribuisce 7 anni di regno, non del tutto credibili, dopo la morte di Neferirkara.\nTale ricostruzione \u00e8 stata criticata da vari egittologi, fra cui Miroslav Verner, in seguito ai risultati di alcuni scavi nella necropoli di Abusir: stando a questi, Neferefra, supposto successore di Shepseskara, avrebbe regnato per pochi mesi fra Neferefra e Niuserra. Secondo la tesi di Verner, Neferefra e Niuserra sarebbero stati fratelli, entrambi figli di Neferirkara. Neferefra sarebbe divenuto faraone dopo la morte del padre (ca. 2455 a.C.), morendo per\u00f2 inaspettatamente dopo un breve regno di 2 anni. In quell'epoca Niuserra sarebbe stato solo un bambino, e i suoi diritti sul trono contrastati da Shepseskara, che Verner ritiene figlio del faraone Sahura (2487 a.C. - 2475 a.C.?) e quindi suo zio. La presa del potere, non del tutto legittima, di Shepseskara sarebbe durata, apparentemente, molto poco: secondo Verner Miroslav, il giovane Niuserra avrebbe prevalso grazie a sostenitori molto potenti, come alti funzionari e membri della famiglia reale, fra i quali spiccavano la madre Khentkaus II e il nobile Ptahshepses. Quest'ultima ipotesi sarebbe motivata dalle posizioni di primo piano che entrambi ricoprirono durante il regno di Niuserra: per esempio, il tempio mortuario della regina imita quello di un faraone, mentre Ptahshepses divenne visir e spos\u00f2 una figlia di Niuserra.\nPolitica interna.\nIl regno di Niuserra vide l'inarrestabile accentramento del potere nelle mani del clero e dei burocrati statali, fenomeno iniziato durante il regno di Neferirkara. I mutamenti nell'amministrazione del Paese in quel periodo sono esemplificati dal moltiplicarsi dei titoli, indizio della creazione di svariati nuovi uffici, i quali, a loro volta, potrebbero suggerire un tentativo di migliorare l'amministrazione statale con la creazione di nuove cariche con mansioni sempre pi\u00f9 specifiche. Unitamente all'inflazione della burocrazia, si verific\u00f2 una lenta perdita d'influenza da parte del faraone, bench\u00e9 egli rimanesse un dio vivente agli occhi dei suoi sudditi. La situazione continu\u00f2 a degradarsi fino al regno di Djedkara Isesi (2414 a.C. - 2375 a.C.?), secondo successore di Niuserra, che attu\u00f2 una riforma dei titoli connessi ai ranghi dei funzionari e, per estensione, dell'amministrazione.\nLe testimonianze dell'attivit\u00e0 amministrativa, ascrivibili con buona certezza al regno di Niuserra, sono costituite dai pi\u00f9 antichi annali reali dell'Antico Regno, dei quali sussistono frammenti. Tali annali, che forniscono dettagli sui regni dei faraoni a partire dalla I dinastia con criterio, appunto, annalistico, risultano molto danneggiati; a partire dal regno di Neferirkara sussiste una grave lacuna.\nDurante l'Antico Regno, l'Egitto fu amministrativamente suddiviso in province, chiamate n\u00f2mi. Tali province erano riconosciute come tali gi\u00e0 durante il regno di Djoser (ca. 2680 a.C. - 2660 a.C.), fondatore della III dinastia, bench\u00e9 probabilmente risalissero all'epoca predinastica. La prima lista topografica di tutti i nomi egiziani risale al regno di Niuserra: personificati, sono raffigurati in processione sulle pareti del tempio solare del faraone.\nMonumenti.\nLa piramide di Niuserra.\nNiuserra fece edificare ad Abusir una piramide chiamata \"Mensut Nyuserra\", variamente tradotto come \"Stabili sono i Luoghi di Niuserra\" o \"I Luoghi di Niuserra resistono\". La piramide si trova fra quelle di Sahura e Neferirkara Kakai. Una volta completata, la sua altezza raggiungeva i 52 metri, con una base di 78.8 metri per ogni lato per un totale di 112,000 m3 di pietra. Ci\u00f2 che significa che, nonostante abbia goduto di uno dei regni pi\u00f9 lunghi della V dinastia, Niuserra fece edificare una piramide pi\u00f9 piccola di quella del padre o del nonno Sahura. In origine era probabilmente ricoperta di pietra calcarea: sono state infatti rinvenute alcune pietre di rivestimento. La camera sepolcrale e l'anticamera erano rivestite di calcare finemente lavorato e coperte da tre ordini di travi gigantesche in pietra calcarea, lunghe 10 metri e pesanti 90 tonnellate ciascuna.\nLa sua regina, Reptynub, fu sepolta nelle vicinanze.\nFamiglia.\nGenitori e fratelli.\nLa madre di Niuserra \u00e8 nota con certezza si tratta della regina Khentkaus II, nel cui tempio funerario \u00e8 stata scoperto un rilievo che la raffigura di fronte a suo figlio Niuserra e alla sua famiglia. Il faraone e sua madre hanno, in tali figurazioni, le stesse dimensioni, in via del tutto eccezionale secondi canoni dell'arte egizia. Il padre di Niuserra fu certamente il faraone Neferirkara Kakai, come indicano le loro due piramidi affiancate ad Abusir, cos\u00ec come il riutilizzo nel proprio tempio funerario di materiali provenienti dalle costruzioni incomplete di Neferirkara. Khentkaus II fu quindi una sposa di Neferirkara Kakai.\nSolo un fratello di Niuserra \u00e8 conosciuto con sicurezza: l'effimero sovrano Neferefra, morto intorno ai vent'anni, era suo fratello maggiore. Il legame di parentela tra Niuserra e Shepseskara rimane invece poco chiaro; \u00e8 possibile che fossero fratelli, anche se la tesi pi\u00f9 accreditata \u00e8 che fosse fratello di Neferirkara e quindi zio di Niuserra. Esiste un altro possibile fratello di Niuserra: Iryenra, un aristocratico investito del titolo di \"Principe ereditario\"; parentela suggerita dal fatto che il suo culto funerario fu associato a quello della madre nel tempio funerario di Khentkaus II. La regina Khentkaus III, con i suoi titoli di \"Figlia del re\" e \"Madre del re\", fu forse sorella di Niuserra, figlia di Neferirkara e di Khentkaus II e sposa del fratello Neferefra (la sua tomba \u00e8 infatti accanto alla piramide di quest'ultimo). Figlio di quest'ultima fu forse Menkauhor, che successe allo zio.\nSpose.\nSi ritiene che Niuserra Ini abbia avuto almeno due spose, come dimostrano le due piccole piramidi (piramide \"Lepsius XXIV\" e piramide \"Lepsius XXV\") in rovina presso il confine meridionale della piana delle piramidi di Abusir; il nome delle titolari non pu\u00f2 essere determinato al di l\u00e0 di ogni dubbio. Una di queste due regine potrebbe essere stata Reptynub, unica sposa di Niuserra a noi nota - grazie a una frammentaria statuetta in alabastro rinvenuta nel tempio mortuario del faraone. Nella tomba del visir Ptahshepses, genero di Niuserra, compaiono i titoli di una regina il cui nome non si \u00e8 conservato, ma in tutto identici a quelli di Reptynub, e quindi probabilmente riferiti a lei.\nNiuserra e Reptynub generarono probabilmente la principessa Khamerernebty, che and\u00f2 in sposa al visir Ptahshepses. Hartwig Altenm\u00fcller ha ipotizzato l'esistenza di altre due figlie di Niuserra, sepolte nei pressi della tomba del padre.\nFigli.\nNiuserra Ini ebbe, pare, un solo figlio: il suo primogenito, il cui nome \u00e8 andato perduto, e che compare in vari rilievi frammentari del suo tempio funerario ad Abusir. Oltre ai titoli dinastici di \"Principe ereditario\" (\"Iry-pat\") e \"Primogenito del re\", questo principe anonimo ne ebbe anche due sacerdotali: sacerdote lettore e sacerdote di Min. L'egittologo Michel Baud ha osservato che uno dei frammenti in questione reca la parte terminante di un nome, \"-ra\": forse il nome dello stesso principe. Probabilmente non si tratta della stessa persona del futuro faraone Menkauhor, successore di Niuserra.\nRapporto con Menkauhor.\nIl rapporto preciso fra Niuserra e Menkauhor \u00e8 comunemente considerato indiretto, anche se indizi provenienti dalla tomba di Khentkaus III, scoperta nel 2015, portano a credere che Menkauhor fosse figlio di Neferefra e quindi nipote di Niuserra, non suo figlio. Nel complesso mortuario di Khentaus II, madre di Niuserra, \u00e8 stato scoperto un sigillo recante sia il nome di quest'ultimo che quello di Menkauhor. Un ulteriore sigillo presenterebbe il nome di Niuserra e quello di Djedkara Isesi, suo secondo successore. Tali sigilli lasciano intendere che i successori di Niuserra non lo videro come un antagonista."}
{"id": "62455", "revid": "767487", "url": "https://it.wikipedia.org/wiki?curid=62455", "title": "Strumento sottostante", "text": "Per strumento sottostante ad uno strumento derivato, si intende quell'attivit\u00e0 (non necessariamente finanziaria) da cui dipende il derivato. La tipologia del sottostante pu\u00f2 essere estremamente vasta: ad esempio, per \"stock option\", si intende un'opzione il cui sottostante sono dei titoli azionari, ovvero la facolt\u00e0 di comprare l'azione ad un prezzo stabilito ad una data prestabilita.\nGli strumenti sottostanti di tipo finanziario possono essere:"}
{"id": "62457", "revid": "290948", "url": "https://it.wikipedia.org/wiki?curid=62457", "title": "Carlo Rubbia", "text": "Biografia.\nFiglio di un ingegnere elettrotecnico e di una maestra di scuola elementare, alla fine della seconda guerra mondiale lascia la citt\u00e0 natale, Gorizia, spostandosi prima a Venezia e poi a Udine, dove frequenta il liceo scientifico Giovanni Marinelli. All'esame di selezione per entrare alla Normale di Pisa risulta undicesimo su dieci posti disponibili. Si iscrive quindi a ingegneria al Politecnico di Milano, ma viene riammesso alla Scuola Normale di Pisa grazie a un posto rimasto vacante. Si laurea in fisica all'Universit\u00e0 di Pisa nel 1957 con una tesi sui raggi cosmici, relatore Marcello Conversi. Trascorre poi un anno presso la Columbia University, dove esegue esperimenti sulle interazioni deboli presso il sincrociclotrone di Nevis. Trascorre in seguito un anno in Italia all'Universit\u00e0 La Sapienza di Roma come assistente di Marcello Conversi.\nDal 1960 svolge la sua attivit\u00e0 di ricerca al CERN di Ginevra, il pi\u00f9 grande laboratorio nel mondo per la fisica delle alte energie, di cui sar\u00e0 poi Direttore generale dal 1989 al 1994, svolgendo ricerche inerenti alla fisica delle particelle elementari e dove completa esperimenti sulle interazioni deboli al sincrociclotrone, al protosincrotrone e in seguito al collisionatore di fasci protonici, risultando dunque attivo nel campo della fisica sperimentale.\nPer verificare la teoria elettrodebole di Abdus Salam e Steven Weinberg, modifica l'acceleratore Super Proton Synchrotron (SPS) in un collisionatore di protoni e antiprotoni. Con questo esperimento, a capo del gruppo di cento fisici noto con il nome di UA1, scopre nel 1983 le particelle responsabili dell'interazione debole, cio\u00e8 i bosoni vettoriali W+, W\u2212 e Z, confermando anche la teoria dell'unificazione della forza elettromagnetica e della interazione debole nella forza elettrodebole. Nel 1984, ad appena un anno dalla scoperta, riceve insieme con l'olandese Simon van der Meer il Premio Nobel per la fisica.\nDal 1970 al 1988 \u00e8 Higgins Professor per la fisica presso la Harvard University. Dal 1997 \u00e8 professore ordinario di complementi di fisica superiore all'Universit\u00e0 di Pavia, nomina ricevuta per chiamata diretta per fama.\nDal 1986 al 1994 \u00e8 stato il Presidente del Laboratorio di Luce di Sincrotrone di Trieste.\nNel 1990 per volont\u00e0 della Regione Autonoma della Sardegna fond\u00f2 il CRS4 Centro di Ricerca, Sviluppo e Studi Superiori in Sardegna, ricoprendo la carica di presidente fino al 2006.\nDal 1999 \u00e8 Presidente dell'ENEA. Nel 2005, a seguito di ripetuti contrasti con il consiglio di amministrazione dell'ENEA, critica il governo Berlusconi sull'\u00abumiliazione che la ricerca in Italia sta subendo\u00bb. L'ENEA viene allora commissariato e Rubbia non viene riconfermato dal Ministro Claudio Scajola. A questa vicenda seguono alcune polemiche, in particolare sulle competenze e sulle affermazioni di alcuni successori.\nDa allora collabora con il CIEMAT (centro di ricerca sull'energia, l'ambiente e la tecnologia), un organismo spagnolo simile all'italiano ENEA, come consigliere speciale per la ricerca in campo energetico, dove sostiene fortemente lo sviluppo del \"solare termodinamico\", che aveva avviato nel 2001 all'ENEA con il Progetto Archimede.\nNel 2007 viene nominato membro Gruppo dei Consiglieri in materia di Energia e Cambiamenti Climatici, istituito dal Presidente dell'Unione Europea Barroso. Viene nominato Presidente della task-force sulle energie rinnovabili presso il Ministero dell'Ambiente dal secondo governo Prodi. Nel 2008 diventa consigliere speciale per l'energia presso la Commissione Economica delle Nazioni Unite per l'America Latina (CEPAL).\nHa ricevuto 28 Lauree Honoris Causa tra le quali, in Italia, dagli atenei di Genova, Udine, Camerino, Padova, Trieste e Perugia e all'estero dalle Universit\u00e0 di Ginevra, Carnegie Mellon University, Universit\u00e0 La Plata, Northwestern University, Chicago University, Loyola University, Boston University, Universit\u00e0 di Sofia, Universit\u00e0 di Mosca, Universit\u00e0 del Cile, Universit\u00e0 Politecnica di Madrid, Universit\u00e0 Tecnica di Rio de Janeiro, Universit\u00e0 di Oxford, Universit\u00e0 Cattolica Pontificia del Per\u00f9, Universit\u00e0 Nazionale di Sant'Antonio Abad di Cusco, Universit\u00e0 di Bordeaux, St John's University di Roma, Universit\u00e0 di Aachen, Universit\u00e0 Pontificia di Santiago del Cile.\n\u00c8 socio onorario nazionale dell'Accademia Nazionale dei Lincei, della Pontificia Accademia delle Scienze, della National Academy of Sciences statunitense, dell'Accademia russa delle scienze, della Royal Society, membro del comitato scientifico della Fondazione Italia USA e componente di numerose altre accademie europee e americane, tra le quali il Gran Sasso Science Institute dell'Aquila, dove \u00e8 professore emerito.\nGli \u00e8 stato dedicato un asteroide, 8398 Rubbia.\nIl 30 agosto 2013 viene nominato senatore a vita dal Presidente della Repubblica Giorgio Napolitano.\nNel 2016 ha vinto il Premio Vinarius al Territorio quale personaggio del Collio Goriziano.\nNel dicembre 2019 \u00e8 uno dei 71 deputati e senatori che si oppongono al taglio dei parlamentari e firmano per la richiesta dell'apposito referendum costituzionale.\nRicerche.\nLe sue ricerche coprono molti aspetti della fisica delle particelle elementari in cui \u00e8 estremamente attivo. Negli anni dopo il Nobel comincia a interessarsi ai problemi energetici e studia un reattore nucleare a fissione sicuro, il cosiddetto Amplificatore di Energia, conosciuto anche con il nome di Rubbiatron, nel quale i neutroni della reazione a catena vengono prodotti tramite un acceleratore di particelle. Il reattore resta per\u00f2 allo stadio di progetto.\nHa inoltre contribuito in maniera decisiva alle attivit\u00e0 di ricerca dei Laboratori nazionali del Gran Sasso, con le ricerche sui neutrini cosmici. Con l'esperimento ICARUS ha sviluppato una nuova tecnica di rivelazione degli eventi ionizzanti in argon liquido ultrapuro, mirata anche alla rilevazione diretta dei neutrini emessi dal Sole.\nContinua a svolgere attivit\u00e0 di ricerca nel campo della stabilit\u00e0 del protone, della fissione, della fusione nucleare controllata; ha ideato un motore (il progetto 242) che usando solo 2,5\u00a0kg di americio 242 pu\u00f2 portare un'astronave fino a Marte in un tempo molto minore degli attuali propulsori.\nAttualmente si interessa al problema della materia oscura. L'esperimento da lui proposto, WARP (Wimp ARgon Programme), si prefigge di rivelare la presenza di materia oscura sotto forma di WIMP (Weakly Interacting Massive Particles).\nControversie.\nCarlo Rubbia viene spesso citato dai negazionisti del cambiamento climatico a sostegno della loro posizione, ma in realt\u00e0 le sue parole sono state travisate, in quanto sostiene che l\u2019anidride carbonica sia capace di produrre un cambiamento climatico e che in ogni caso debba essere sostituita da nuovi combustibili, come si pu\u00f2 leggere dall'intervista per \"Focus\" del 7 marzo 2019, dove dichiara (citazione non presente nella rivista):"}
{"id": "62458", "revid": "709565", "url": "https://it.wikipedia.org/wiki?curid=62458", "title": "Tasso d'interesse privo di rischio", "text": "In finanza il tasso d'interesse privo di rischio (o Risk-free interest rate) rappresenta il tasso d'interesse di un'attivit\u00e0 priva di rischio. L'assunto teorico si basa sull'evidenza che nei mercati \u00e8 sempre possibile trovare un titolo che abbia un rendimento (legato al prodotto marginale del capitale senza la componente additiva basata sul premio al rischio) certo e noto \"ex ante\". \nFormalmente, la variabile casuale \"rendimento del titolo privo di rischio\" \u00e8 una variabile con valore atteso costante e varianza nulla. \nCaratteristiche.\nNella prassi questi titoli sono notoriamente titoli di stato a brevissimo termine di paesi assolutamente affidabili. Essi sono importanti perch\u00e9 diventano il riferimento, il tasso base, il tasso pi\u00f9 basso sul mercato, inteso come rendimento di un investimento a rischio zero. Ogni altro investimento possibile infatti render\u00e0 questo \"tasso base\", con aggiunto un \"premio per il rischio\" in base al rischio stesso (di insolvenza e volatilit\u00e0) intrinseco all'investimento proprio di ogni attivit\u00e0 finanziaria."}
{"id": "62463", "revid": "116016208", "url": "https://it.wikipedia.org/wiki?curid=62463", "title": "Economia internazionale", "text": "L'economia internazionale \u00e8 quella branca della scienza economica che ha come oggetto di studio i rapporti economici tra paesi diversi, nonch\u00e9 i modelli analitici che permettono di interpretarli. L'economia internazionale pu\u00f2 essere analizzata sotto diversi punti di vista, tuttavia la letteratura accademica sembra essersi concentrata in modo rilevante sui seguenti aspetti:\nL'economia internazionale si serve degli usuali strumenti dell'analisi economica: di quelli microeconomici per lo studio delle economie dei singoli paesi e di quelli macroeconomici per lo studio dei valori aggregati.\nTeorie del commercio internazionale.\nLa teoria classica.\nLe teorie cosiddette \"classiche\" del commercio internazionale sono quella di Adam Smith, detta dei \"vantaggi assoluti\", e quella David Ricardo, detta anche dei \"vantaggi comparati\".\nL'ipotesi di base di entrambe le teorie \u00e8 che due paesi analizzati presentino un diverso livello tecnologico e, quindi, differenti produttivit\u00e0 del lavoro.\nTeoria dei vantaggi assoluti.\nSmith ipotizza che due paesi, ad esempio \"H\" ed \"F\", abbiano una differente produttivit\u00e0 del lavoro; in particolare che \"H\" sia pi\u00f9 efficiente nella produzione del bene Y e \"F\" lo sia rispetto al bene X. Se ipotizziamo che \"j\" sia la produttivit\u00e0 del lavoro (dove per produttivit\u00e0 si intende la quantit\u00e0 prodotta da un singolo lavoratore) per il bene Y e \"k\" quella del bene X avremo:\nSi nota come risulti conveniente per il paese \"H\" specializzarsi nella produzione di Y dove risulta pi\u00f9 efficiente rispetto al paese \"F\". A quest'ultimo invece conviene specializzarsi nella produzione di X nella quale, viceversa, \u00e8 pi\u00f9 efficiente.\nPer capire quali siano i benefici per l'economia mondiale di una specializzazione dei paesi che rispetti l'efficienza relativa ipotizziamo ora che in \"H\" i lavoratori del settore X si spostino tutti nel settore Y (il paese, dunque, dismette la produzione del bene X per specializzarsi in Y). \"F\", analogamente, despecializza Y per specializzarsi in X. Avremo in tal caso:\nTale tabella evidenzia il fatto che un lavoratore che si sposti dalla produzione del bene X a quella del bene Y nel paese \"H\" provoca una riduzione di 20 unit\u00e0 nel settore X (\u00e8 evidente perch\u00e9 se prima produceva 20, ora non le produce pi\u00f9 perch\u00e9 lavora in un altro settore) e un aumento di 30 unit\u00e0 nel settore Y. Lo stesso accade nel paese \"F\": l'economia mondiale ha tratto benefici da tale specializzazione; in particolare ora \u00e8 possibile produrre +10 unit\u00e0 del bene Y e +10 unit\u00e0 del bene X rispetto a quanto fosse in precedenza possibile.\nTeoria dei vantaggi comparati.\nNella teoria di Ricardo si suppone invece che esista un paese pi\u00f9 efficiente di un altro in tutti i settori considerati ma che vi sia inoltre, tra i due paesi, una differenza anche per quanto riguarda il costo del lavoro. Si prendano, ad esempio, due paesi \"A\" ed \"E\" dove risulti, in merito alla produttivit\u00e0 dei beni X ed Y, la seguente situazione:\nSe, per\u00f2, il salario di un lavoratore di \"A\" \u00e8 1/5 di quello di un lavoratore in \"E\" allora al paese \"A\" converr\u00e0 specializzarsi nella produzione di X e al paese \"E\" nella produzione di Y e ci\u00f2 nonostante \"A\" non abbia nessun \"vantaggio assoluto\" rispetto ad \"E\" ma solo un \"vantaggio comparato\": infatti, con la medesima spesa totale, posso far lavorare un singolo lavoratore in \"E\" o cinque di \"A\". Nella produzione di X il paese \"E\" produrrebbe quindi 20 unit\u00e0 (un singolo lavoratore con produttivit\u00e0 pari a 20) del bene mentre \"A\" 25 (5 lavoratori con produttivit\u00e0 pari a 5 unit\u00e0 del bene).\nLa tabella seguente - che ipotizza lo spostamento dei lavoratori tra i due settori produttivi all'interno dei paesi - evidenzia maggiormente come il costo del lavoro influenzi la convenienza nella specializzazione:\nAnche in questo caso l'economia mondiale pu\u00f2 quindi trarre benefici dalla specializzazione e dallo scambio internazionale.\nLa teoria della dotazione dei fattori produttivi.\nSecondo tale teoria (definita anche come \"modello di Heckscher-Ohlin\") le differenze tra due paesi presi in esame non riguardano la dotazione tecnologica ma la dotazione di fattori produttivi. In generale, semplificando, possiamo dire che i fattori produttivi sono due: lavoro e capitale, che il fattore produttivo lavoro \u00e8 remunerato dal salario mentre il capitale viene remunerato dal tasso di interesse. Dal momento che la regola di base della teoria della domanda e dell'offerta ci dice che tanto pi\u00f9 la quantit\u00e0 offerta sul mercato di un determinato bene \u00e8 elevata, tanto minore il prezzo del medesimo bene, applicando la medesima anche ai mercati di lavoro e capitale avremo che tanto pi\u00f9 un determinato paese \u00e8 dotato di forza lavoro e tanto pi\u00f9 il costo del lavoro sar\u00e0 basso, tanto pi\u00f9 un paese \u00e8 dotato di capitale e tanto pi\u00f9 il costo del capitale sar\u00e0 basso.\nSecondo tale teoria ne discende che se un paese \u00e8 fornito di un'elevata quantit\u00e0 di forza lavoro, si specializzer\u00e0 nella produzione di beni ad alta intensit\u00e0 di lavoro (un esempio in tal senso \u00e8 dato dalla Cina: un'elevata quantit\u00e0 di forza lavoro sul mercato determina salari molto bassi e la produzione, in tale paese, di beni ad alta intensit\u00e0 di lavoro manuale come scarpe, abiti, etc...)\nPaesi dotati di un'elevata quantit\u00e0 di capitali disponibili sul mercato tenderanno invece a specializzarsi in produzioni ad alta intensit\u00e0 di capitale.\nIl dibattito sull'\"invasione\" del \"made in China\" alla luce della teoria del commercio internazionale.\nIntroduzione.\nLa grande crescita dell'economia e delle esportazioni della Cina e delle altre economie emergenti ha suscitato nel corso dell'ultimo decennio un dibattito vivissimo sia negli Stati Uniti che nei paesi dell'Unione Europea in merito alle sue potenziali ripercussioni sull'economie avanzate. \nTale dibattito \u00e8 stato particolarmente acceso in Italia, paese che pi\u00f9 di altri sembra minacciato dalla concorrenza delle nuove grandi potenze economiche. \u00c8 indubbio, infatti, che la progressiva liberalizzazione degli scambi con i paesi emergenti penalizzi maggiormente paesi come l'Italia le cui esportazioni dipendono molto dai prodotti dell'industria leggera. \nGli svantaggi di quella che da molti \u00e8 stata definita \u201cl'invasione\u201d dei prodotti \"made in China\" sono in parte compensati dalle esportazioni in direzione del grande mercato cinese. Tuttavia, fino ad oggi, l'Italia e gli altri paesi europei non sono apparsi in grado di sfruttarne le enormi potenzialit\u00e0. Di conseguenza, non mancano nel dibattito attuale sostenitori di una svolta protezionista che consenta all'Europa, sulla scia della politica gi\u00e0 adottata, a dire il vero con scarsi successi, dagli Stati Uniti, di fronteggiare la concorrenza cinese. \nIn particolare, si sostiene che, essendo il costo del lavoro in Cina infinitamente pi\u00f9 basso che nei paesi occidentali, a causa dell'insufficiente tutela dei diritti dei lavoratori, la concorrenza cinese sarebbe sleale. Inoltre, non \u00e8 mancato chi si \u00e8 appellato alla teoria dei vantaggi comparati per sostenere che l'enorme divario esistente tra il costo del lavoro in Cina e nei paesi occidentali renderebbe impossibile a questi ultimi essere pi\u00f9 competitivi dei cinesi in qualsiasi settore, a meno che i lavoratori delle economie avanzate non accettassero di ridurre in maniera drastica, e incompatibile con i diritti di cui essi godono in tutte le democrazie avanzate, i propri salari.\nNumerosi economisti hanno, tuttavia, criticato l'eventualit\u00e0 di una svolta protezionista ed hanno messo in rilievo la sostanziale confusione tra vantaggi assoluti e vantaggi comparati operata dai sostenitori del protezionismo nell'appellarsi alle teorie del commercio internazionale per avvalorare le proprie tesi. Al fine di comprendere meglio tale errore, cercheremo d'illustrare i principali aspetti della teoria del commercio internazionale.\nApplicazione della teoria classica del commercio internazionale.\nL'idea guida \u00e8 che i paesi traggono beneficio dal commercio se, per ogni merce scambiata, i costi interni di produzione sono differenti, raggiungendo un accordo in base al quale ognuno produce e vende ci\u00f2 che \u00e8 in grado di produrre a costo pi\u00f9 basso. La teoria economica classica, di conseguenza, individua la causa del commercio internazionale nella differenza tra le tecniche produttive adottate dai paesi. Una differenza tra i costi unitari di produzione, condizione necessaria perch\u00e9 si verifichi lo scambio internazionale, riflette, infatti, differenze nella tecnologia produttiva.\nSecondo la teoria dei vantaggi comparati di Ricardo due paesi possono trarre vantaggio dal commercio, anche se uno dei due presenta costi inferiori nella produzione di entrambi i beni presi in considerazione da tale modello. In una tale situazione, il paese svantaggiato avr\u00e0, infatti, convenienza a specializzarsi nella produzione dove il suo svantaggio \u00e8 relativamente minore e, analogamente, il paese avvantaggiato avr\u00e0 convenienza a specializzarsi nella produzione dove il suo vantaggio \u00e8 relativamente maggiore.\nIn estrema sintesi, il modello ricardiano individua due condizioni, una necessaria e l'altra sufficiente, affinch\u00e9 i paesi traggano vantaggio dallo scambio internazionale. La condizione necessaria \u00e8 che le nazioni presentino differenze nei costi comparati. La condizione sufficiente \u00e8 che la ragione di scambio internazionale sia compresa tra i costi comparati dei due paesi senza essere uguale a nessuno dei due.\nUn esempio chiarisce l'errore di fondo delle tesi protezioniste sopra citate. Supponiamo che il costo di produrre una t-shirt in Cina sia un trentesimo del costo italiano e che il costo per produrre un frigorifero sia un decimo di quello italiano. Secondo il modello di Ricardo, l'industria cinese si specializzer\u00e0 nella produzione di t-shirt ed importer\u00e0 frigoriferi e ci\u00f2 per la semplice ragione che i cinesi per produrre frigoriferi dovrebbero rinunciare a produrre t-shirt e dato il loro vantaggio comparato ci\u00f2 non \u00e8 per loro conveniente, in questo modo possono espandere le proprie possibilit\u00e0 di consumo.\nIndubbiamente la Cina e le altre economie emergenti stanno erodendo il vantaggio delle economie avanzate in numerose produzioni. Tuttavia, essendo il vantaggio comparato per definizione relativo ci saranno sempre dei beni che sar\u00e0 relativamente pi\u00f9 conveniente produrre nelle economie di pi\u00f9 antica industrializzazione. Le verifiche empiriche del modello del commercio ricardiano trovano un buon riscontro, ovvero i paesi tendono effettivamente a scambiare maggiormente i beni che presentano un vantaggio comparato.\nApplicazione della teoria della dotazione dei fattori produttivi.\nLa teoria di Heckscher-Ohlin ha il merito di superare due limiti della teoria classica. Il modello ricardiano, infatti, prende in considerazione un solo fattore di produzione, il lavoro, e non spiega per quali motivi la produttivit\u00e0 di tale fattore vari da paese a paese. La teoria della dotazione dei fattori non solo introduce altri fattori di produzione come il capitale, ma fornisce anche una spiegazione delle determinanti all'origine dei vantaggi comparati che vengono individuate nella diverse dotazioni di risorse dei paesi partecipanti al commercio internazionale. Nel paese in cui un determinato fattore \u00e8 relativamente pi\u00f9 abbondante rispetto agli altri paesi, esso sar\u00e0 anche relativamente meno costoso e da ci\u00f2 deriver\u00e0 un minore costo nella produzione dei beni che lo utilizzano in maniera relativamente pi\u00f9 intensa e dunque un vantaggio comparato. \nLa conclusione a cui giunge il modello Heckscher-Ohlin \u00e8 che ciascun paese avr\u00e0 interesse a specializzarsi nella produzione dei beni che richiedono un uso relativamente maggiore del fattore produttivo di cui il paese ha una dotazione relativamente pi\u00f9 abbondante. Quindi, il paese pi\u00f9 ricco di capitale si specializzer\u00e0 nella produzione dei beni che richiedono un rapporto capitale/lavoro maggiore, mentre il paese pi\u00f9 ricco di lavoro si specializzer\u00e0 nella produzione di quei beni che richiedono un pi\u00f9 basso rapporto tra capitale e lavoro.\nTornando ai rapporti commerciali tra Italia e Cina, la situazione pu\u00f2 essere riassunta come segue: la Cina \u00e8 maggiormente dotata di lavoro non specializzato rispetto al capitale, e ci\u00f2 comporta un prezzo del lavoro pi\u00f9 basso rispetto a quello del capitale. Dunque ha convenienza a specializzarsi nei settori a maggiore intensit\u00e0 di lavoro non qualificato che richiedono una maggiore intensit\u00e0 di lavoro poco specializzato. Al contrario, l'Italia, essendo maggiormente dotata di capitale rispetto al lavoro poco qualificato, si dovrebbe specializzare nella produzione dei beni a maggiore intensit\u00e0 di capitale essendo questo il fattore relativamente meno costoso.\nQuesto processo, nel modello, porta a convergere i prezzi relativi dei beni nei due paesi e conseguentemente quelli dei fattori di produzione (in effetti nel modello di Heckscher-Ohlin il commercio dei beni diviene una sorta di commercio dei fattori incorporato nei beni stessi), il che ha effetti sulla distribuzione del reddito: i proprietari del fattore relativamente abbondante in un paese vengono avvantaggiati, al contrario i proprietari del fattore relativamente scarso vengono danneggiati;\nIn riferimento all'esempio dei rapporti commerciali tra Cina e Italia il modello implicherebbe un miglioramento delle condizioni dei lavoratori non specializzati cinesi che convergerebbero verso quelle dei lavoratori non specializzati italiani (e al contrario un peggioramento delle condizioni di questi ultimi che invece tenderebbero verso quelle dei colleghi cinesi), la situazione opposta si verificherebbe per i fattori abbondanti in Italia (come il capitale o la manodopera specializzata).\nIl modello comunque prevede un saldo positivo e un'espansione delle possibilit\u00e0 di consumo globali per entrambi i paesi, rendendo teoricamente possibile sterilizzare con opportuni indennizzi gli effetti sulla distribuzione del reddito. Le verifiche empiriche del modello HO hanno avuto risultati contrastanti e generalmente nel commercio globale le conclusioni non sembrano verificate, a tal proposito si ricorda il cosiddetto \"Paradosso di Leontief\".\nConclusioni.\nSecondo l'opinione prevalente tra economisti ed esperti di commercio internazionale, l'Italia e le altre economie avanzate non possono competere con la Cina e le altre economie emergenti nei settori ad alta intensit\u00e0 di lavoro non specializzato. L'Italia, in particolare, dovrebbe operare al fine di modificare la propria specializzazione produttiva orientandola maggiormente verso quei settori caratterizzati dalla produzione di beni ad alto valore aggiunto ed elevata spesa in ricerca e sviluppo e delocalizzando le fasi della produzione a minore valore aggiunto o a maggiore assorbimento di risorse che in Italia sono scarse in paesi dove il costo della manodopera o delle altre risorse necessarie alla produzione \u00e8 pi\u00f9 basso. \nIl processo non \u00e8 facile ed ha dei costi sociali, ma rappresenta ci\u00f2 non di meno un'esigenza imprescindibile per la sopravvivenza del tessuto produttivo italiano. I segnali recenti sono incoraggianti e mostrano che le imprese italiane hanno dimostrato in molti casi di aver ben compreso che la sfida odierna si gioca non pi\u00f9 sul prezzo, ma sull'alta qualit\u00e0."}
{"id": "62471", "revid": "1154737", "url": "https://it.wikipedia.org/wiki?curid=62471", "title": "Ascalafo", "text": ""}
{"id": "62478", "revid": "599013", "url": "https://it.wikipedia.org/wiki?curid=62478", "title": "Alcippe", "text": ""}
{"id": "62485", "revid": "9", "url": "https://it.wikipedia.org/wiki?curid=62485", "title": "Johann Wolfgang Goethe", "text": ""}
{"id": "62488", "revid": "21880", "url": "https://it.wikipedia.org/wiki?curid=62488", "title": "Epidendrum", "text": "Epidendrum \u00e8 un genere di Piante della famiglia delle Orchidacee che comprende oltre 1.600 specie originarie del centro e Sud America; il suo nome deriva dal greco \"ep\u00ec\" (sopra) e \"d\u00e8ndron\" (albero).\nDescrizione.\nLe specie sono molto varie e possono assumere dimensioni diverse: piccole, altissime (fino a raggiungere i 3 metri di altezza), con grossi pseudobulbi oppure con fusti sottili e lunghi come canne.\nColtivazione.\nLe \"Epidendrum\" vanno coltivate in serra temperato-calda dove nel periodo di riposo invernale la temperatura si conservi tra i 13 e i 16\u00a0\u00b0C. Il terreno deve essere composto da tre parti di radici e da una parte di sfagno; la luminosit\u00e0 dovr\u00e0 essere molto intensa, ma in posizione ombreggiata nei periodi di maggior calore.\nLe variet\u00e0 con fusti lunghi e sottili come canne richiedono una temperatura alta.\nLa moltiplicazione avviene per divisione delle radici o per talea."}
{"id": "62494", "revid": "1305772", "url": "https://it.wikipedia.org/wiki?curid=62494", "title": "Unit\u00e0", "text": ""}
{"id": "62495", "revid": "2015336", "url": "https://it.wikipedia.org/wiki?curid=62495", "title": "Catone", "text": "Il termine si pu\u00f2 riferire a diversi esponenti del ramo \"Cato\" della \"gens\" romana dei \"Porcii\":"}
{"id": "62496", "revid": "8911", "url": "https://it.wikipedia.org/wiki?curid=62496", "title": "Marco Porcio Catone Censore", "text": ""}
{"id": "62501", "revid": "124921094", "url": "https://it.wikipedia.org/wiki?curid=62501", "title": "Triplice intesa", "text": "La Triplice intesa (in francese \"Triple Entente\" IPA: ) fu un sistema di accordi politico-militari tra il Regno Unito, la Francia e la Russia culminato nell'accordo anglo-russo del 1907. Il pi\u00f9 importante di tali accordi fu l'alleanza franco-russa, generato sia dalle tensioni nei Balcani fra Russia e Austria-Ungheria sia dal riarmo della Germania.\nLa Triplice intesa si oppose alla Triplice alleanza di Germania, Austria-Ungheria e Italia (alleatasi poi con la Triplice intesa nella prima guerra mondiale), e costitu\u00ec uno dei due schieramenti a scendere in campo nella prima guerra mondiale. A differenza della Triplice Alleanza, la Triplice Intesa non era un'alleanza di difesa reciproca; di fatto la Gran Bretagna si sent\u00ec libera di prendere le proprie decisioni politiche durante la crisi di luglio nel 1914.\nI prodromi.\nLa fine della politica bismarckiana.\nLa decisione del Kaiser Guglielmo II, salito al trono nel 1888, di licenziare Bismarck (nel 1890) e di non rinnovare il Trattato di controassicurazione con l'Impero Russo segn\u00f2 l'inizio della fine del sistema bismarckiano. Convinto dell'impossibilit\u00e0 di evitare un riavvicinamento franco-russo, il Kaiser decise di lasciar decadere l'accordo perch\u00e9 riteneva che esso fosse in contrasto con le disposizioni previste nella Triplice alleanza.\nAlleanza franco-russa.\nTra il 1891 e il 1894, Francia e Russia operarono un graduale riavvicinamento diplomatico, culminato nell'alleanza militare ed economica.\nI due paesi, sebbene profondamente divisi sotto il punto di vista ideologico (la Francia era la patria della rivoluzione democratica, mentre lo Zar si considerava il massimo custode del legittimismo dinastico), trovarono motivo di accordo nella decisione dei francesi di accettare la richiesta russa di ingenti investimenti verso l'Impero zarista, aiuti che erano stati rifiutati dal Kaiser e che servirono all'arretrata Russia per avviare uno sviluppo industriale su modello occidentale e per completare la titanica costruzione della ferrovia transiberiana.\nL'alleanza economica che legava Parigi e San Pietroburgo divenne presto anche militare per contrastare il pericolo strategico rappresentato dall'aggressivit\u00e0 della Germania guglielmina. Tale alleanza rappresentava quel pericolo di accerchiamento dal quale Bismarck aveva sempre cercato di proteggere la Germania.\nIntesa anglo-francese.\nUn secondo fondamentale passaggio fu rappresentato dalla firma dell'\"Entente cordiale\" tra Francia e Gran Bretagna. Le due potenze, grandi rivali da sempre, negli ultimi decenni specie nell'ambito della corsa al dominio coloniale, si riavvicinarono progressivamente e, dopo aver superato la crisi dell'\u00abincidente di Fascioda\u00bb (1898), venne raggiunta un'\"intesa cordiale\", firmata l'8 aprile 1904, che risolveva i contrasti coloniali in Africa. In questo modo, la Francia usciva dall'isolamento diplomatico in cui l'aveva costretta l'abile diplomazia di Bismarck fin dal 1871.\nAccordo anglo-russo.\nNel 1907 anche Regno Unito e Russia risolsero i loro contrasti in Asia (il cosiddetto Grande Gioco) con l'accordo di San Pietroburgo. L'accordo, firmato il 31 agosto 1907, risolveva gli eventuali contrasti sulle tre linee di espansione principali dell'Impero Russo, ambite fin dai tempi di Pietro il Grande: Persia (l'attuale Iran), Afghanistan e Cina (Tibet).\nL'Afghanistan e la Persia meridionale venivano assegnati all'Inghilterra, mentre la Persia settentrionale veniva acquisita dalla corona zarista. L'integrit\u00e0 tibetana fu invece formalmente rispettata, anche se il Paese fu suddiviso in zone di influenza delle due potenze.\nL'Intesa.\nSi ebbero quindi le seguenti nazioni nell'Intesa:\nL'Impero britannico, l'Impero russo e la Francia con il suo Impero Coloniale controllavano assieme un territorio di 70 milioni di km\u00b2, la met\u00e0 dei territori abitabili della Terra, e contavano 600 milioni di abitanti. Nonostante le tre potenze controllassero un territorio cos\u00ec vasto nessun possedimento n\u00e9 francese n\u00e9 britannico confinava con l'Impero Russo e non vi era quindi una continuit\u00e0 territoriale fra i tre stati.\nReazioni.\nA Berlino la notizia venne accolta con preoccupazione, tanto che part\u00ec una intensa campagna sulla stampa a discredito dell'Intesa, secondo i tedeschi volta all'accerchiamento e all'invasione dell'Impero Tedesco, stretto nella morsa a est della Russia, a ovest della Francia e dal mare del Regno Unito. Anche a Vienna la notizia dest\u00f2 preoccupazione soprattutto per i fragili equilibri nei Balcani, dove gli interessi austriaci urtavano con quelli russi."}
{"id": "62503", "revid": "1391549", "url": "https://it.wikipedia.org/wiki?curid=62503", "title": "Sonora (stato)", "text": "Sonora \u00e8 uno Stato del Messico situato nella parte nord-occidentale del Paese. Confina a nord con gli Stati Uniti (Arizona e Nuovo Messico) e con lo Stato messicano della Bassa California, a est con lo Stato del Chihuahua, a sud con il Sinaloa ed \u00e8 bagnato dalle acque del golfo di California a ovest.\nDa un punto di vista economico le attivit\u00e0 pi\u00f9 rilevanti sono l'allevamento, l'attivit\u00e0 estrattiva e il turismo.\nGeografia fisica.\nLo Stato \u00e8 limitato a oriente dalla Sierra Madre Occidentale e a occidente dalle acque del golfo di California.\nGran parte del territorio \u00e8 occupato dal deserto di Sonora, con aspetti che variano dalla macchia arida al vero e proprio deserto sabbioso (solo nel Gran Deserto di Altar, al confine con l'Arizona).\nA parte il fiume Colorado, che, provenendo dagli Stati Uniti, sfocia nel golfo di California proprio al confine tra lo Stato di Sonora e quello della Bassa California, i fiumi di questo Stato sono relativamente brevi (alcune centinaia di chilometri); il pi\u00f9 importante \u00e8 lo Yaqui che, compresi i confluenti a monte, raggiunge circa 1050 km.\nSociet\u00e0.\nCitt\u00e0.\nLa capitale \u00e8 Hermosillo, le citt\u00e0 principali sono Ciudad Obreg\u00f3n, Nogales e Navojoa.\nSuddivisione amministrativa.\nLo Stato di Sonora \u00e8 suddiviso in 72 municipalit\u00e0 (\"Municipalidades\")."}
{"id": "62505", "revid": "125449945", "url": "https://it.wikipedia.org/wiki?curid=62505", "title": "Coppa Intertoto UEFA", "text": "La Coppa Intertoto UEFA (in \"UEFA Intertoto Cup\") \u00e8 stato un torneo calcistico estivo organizzato dall'UEFA dal 1995 al 2008 e riservato alle squadre europee classificate, nei rispettivi campionati, nelle posizioni immediatamente successive a quelle che permettevano la partecipazione alla Coppa UEFA in funzione inversamente proporzionale al coefficiente confederale di ogni membro associato. Il torneo prese il posto della precedente Coppa Intertoto, che a sua volta nel 1967 aveva preso il posto della Coppa Piano Karl Rappan inaugurata nel 1961; entrambe queste manifestazioni non erano per\u00f2 sotto l'egida dell'UEFA. Le squadre dichiarate vincitrici e/o che superavano tutti i turni a eliminazione diretta si qualificavano alla Coppa UEFA.\nCome ufficializzato dall'UEFA il 30 novembre 2007, in seguito alla riforma dei \"format\" delle competizioni confederali, il torneo \u00e8 stato definitivamente soppresso dopo l'edizione del 2008. Le squadre che hanno vinto pi\u00f9 volte il trofeo sono Amburgo, Schalke 04, Stoccarda e Villarreal (due volte ciascuna; la squadra spagnola \u00e8 stata l'unica a vincere il trofeo in anni consecutivi). La Francia \u00e8 la nazione che annovera pi\u00f9 successi dei suoi club nell'Intertoto (dodici). I portoghesi del Braga sono stati gli ultimi vincitori della manifestazione. La competizione \u00e8 stata vinta da trentuno squadre diverse in quattordici edizioni.\nStoria.\nDal 1995 al 1997 la coppa vedeva ai nastri di partenza 60 squadre: la prima fase era a gironi, mentre la seconda fase era a eliminazione diretta. Dal 1998 al 2005 la coppa vedeva ai nastri di partenza sempre 60 squadre (61 dal 2003 con la partecipazione del Kazakistan), cio\u00e8 una per federazione a eccezione delle prime dodici nella classifica UEFA, le quali ne potevano iscrivere due, ed era articolata in cinque turni a eliminazione diretta. A seconda della posizione occupata dalla federazione di appartenenza nel ranking UEFA e della posizione in classifica nell'ultimo campionato, le squadre iscritte potevano iniziare il torneo dal primo, dal secondo o dal terzo turno. Le vincitrici delle tre finali, che disputavano da un minimo di sei a un massimo di dieci gare, acquisivano il diritto a prendere parte alla Coppa UEFA della stessa stagione, partendo dal primo turno, e in pi\u00f9 s'aggiudicavano, ognuna, la Coppa Intertoto, l'unico trofeo UEFA a essere definitivamente assegnato dopo l'affermazione in una sola edizione.\nDall'edizione del 2006 le iscritte sono calate a 49, ma sono aumentate a 50 gi\u00e0 nel 2007 per la partecipazione del Montenegro: secondo la nuova formula si poteva iscrivere solo una squadra per federazione, eccetto San Marino, Andorra e Liechtenstein, che non hanno partecipato alla competizione. I turni, sempre a eliminazione diretta, da cinque sono scesi a tre e le squadre, a seconda della federazione di appartenenza potevano partire dal primo, dal secondo o direttamente dal terzo turno; le societ\u00e0 che acquisivano il diritto a prendere parte alla Coppa UEFA, seppur partendo dal secondo turno preliminare e dopo aver disputato da un minimo di due a un massimo di sei gare, erano aumentate da tre a undici. Diversamente dal passato, per\u00f2, alla qualificazione alla Coppa UEFA non corrispondeva pi\u00f9 l'assegnazione della Coppa Intertoto, che sarebbe spettata solo alla squadra che fosse andata pi\u00f9 lontano in Coppa UEFA.\nIn seguito alla trasformazione della Coppa UEFA in UEFA Europa League prevista a partire dalla stagione calcistica 2009-2010, come deciso dall'UEFA il 30 novembre 2007, l'Intertoto venne abolita: nel 2008 venne organizzata l'ultima edizione. Il miglior risultato in Coppa UEFA di una squadra proveniente dall'Intertoto \u00e8 stato quello del Bordeaux, finalista perdente dell'edizione 1995-1996."}
{"id": "62506", "revid": "519091", "url": "https://it.wikipedia.org/wiki?curid=62506", "title": "Coppa Libertadores", "text": "La CONMEBOL Libertadores, anche nota come Copa Libertadores de Am\u00e9rica o pi\u00f9 semplicemente come Copa Libertadores, \u00e8 la massima competizione calcistica sudamericana per squadre di club ed \u00e8 organizzata annualmente dalla CONMEBOL. Sebbene sia organizzata dalla confederazione sudamericana, in epoche pi\u00f9 recenti la coppa ha visto la partecipazione di club provenienti dal Messico, la cui federazione \u00e8 affiliata alla CONCACAF, la confederazione centro-nordamericana.\nIl vincitore della competizione, oltre a fregiarsi del titolo di campione del Sudamerica, si qualifica alla Recopa Sudamericana e alla Coppa del mondo per club FIFA.\nLa squadra pi\u00f9 titolata del torneo \u00e8 l', con 7 successi, seguito dal con 6 trofei e dal con 5. Il club campione in carica \u00e8 il , che ha vinto l'edizione pi\u00f9 recente.\nStoria.\nLa Coppa Libertadores nacque nel 1960 con il nome di \"Copa de Campeones de Am\u00e9rica\", sulla falsariga della Coppa dei Campioni d'Europa, della quale ricalcava la formula: analogamente a quello europeo, infatti, al torneo sudamericano erano ammesse solo le squadre campioni delle federazioni sudamericane, anche se poi aderirono effettivamente solo le nazioni iscritte alla CONMEBOL, la confederazione calcistica del Sud America. La finalit\u00e0 esplicita era quella di fornire ai campioni d'Europa un avversario per una nuova prestigiosa manifestazione, la Coppa Intercontinentale. I primi a fregiarsi del titolo di campioni sudamericani furono gli uruguayani del Pe\u00f1arol, club di Montevideo.\nDal 1965 il torneo raddoppi\u00f2 il numero di partecipanti, in quanto fu allargato \u2014 su proposta della federazione calcistica uruguayana \u2014 anche alle squadre seconde classificate di ogni campionato nazionale della CONMEBOL; venne meno la ragione di continuare a chiamarlo \"Copa de Campeones\" e fu scelto di omaggiare gli eroi dell'indipendenza dei Paesi dell'America Latina, dando al torneo il nome di \"Copa Libertadores de Am\u00e9rica\". Successivamente, la partecipazione fu allargata ad altre squadre appartenenti ad altre federazioni non affiliate alla CONMEBOL (segnatamente quella del Messico, la cui federazione calcistica appartiene alla CONCACAF).\nNel 1998 la casa automobilistica giapponese Toyota firm\u00f2 un contratto di sponsorizzazione con la CONMEBOL che le diede il diritto di dare il suo nome alla competizione, che da allora fu conosciuta come \"Copa Toyota Libertadores\", ma dal 2005 la sponsorizzazione \u00e8 stata assunta dalla Santander che, oltre che averne cambiato il nome, ha registrato il nuovo logo della \"Copa Santander Libertadores\" e ha scelto come nuovo inno l'Inno alla Gioia tratto dalla nona Sinfonia di Ludwig van Beethoven. Dal 2013 al 2017 \u00e8 subentrata la Bridgestone come sponsor, cambiando denominazione in \"Copa Bridgestone Libertadores\" e lasciando immutato l'inno ufficiale.\nA vantare il maggior numero di vittorie finali della Coppa \u00e8 l'Independiente, club argentino della provincia di Buenos Aires, con 7 successi; l'Independiente \u00e8 anche l'unico club, tra quelli che hanno disputato pi\u00f9 di una finale, a non averne persa alcuna. Il club con il maggior numero di finali giocate \u00e8 l'argentino Boca Juniors, a quota 11, di cui 6 vinte.\nFormula.\nRegole.\nLe regole attuali di eliminazione diretta sono uguali a quelle di competizioni come la Champions League europea (la squadra che segna pi\u00f9 goal nelle due partite di andata e ritorno avanza, e in caso di parit\u00e0 \u00e8 avvantaggiata quella che ha segnato pi\u00f9 goal fuori casa), ma tale sistema \u00e8 in vigore solo dall'edizione 2005 della Coppa: storicamente, infatti (dal 1960 al 1987), il sistema di eliminazione prevedeva una terza partita di spareggio nel caso in cui l'andata e il ritorno si fossero risolti in una vittoria per parte (indipendentemente dalla differenza-reti) oppure due pareggi. Il sistema era alquanto elaborato, perch\u00e9 in caso di parit\u00e0 nella terza gara sarebbe passata la squadra che nelle due partite aveva ottenuto la miglior differenza-reti, ma nel caso che anche le due gare precedenti fossero finite in parit\u00e0 sarebbe stato necessario spareggiare la terza partita ai calci di rigore. Per semplificare il sistema, dal 1988 al 2004 fu adottato il criterio della doppia gara che, tuttavia, non teneva conto dei goal segnati fuori casa: in caso di parit\u00e0 di goal segnati alla fine dei due incontri, a determinare la squadra che avanzava sarebbe stato anche in questo caso lo spareggio ai calci di rigore. Infine, dal 2005, come detto, \u00e8 in vigore il citato criterio della doppia gara con la regola dei goal esterni in caso di parit\u00e0.\nTorneo.\nPreliminarmente alla fase a eliminazione diretta, \u00e8 previsto un primo turno a gironi, cui prendono parte 32 squadre cos\u00ec determinate: 26 ammesse direttamente a tale fase, 6 provenienti da uno spareggio preliminare a eliminazione diretta cui prendono parte 12 squadre, una per federazione nazionale. Le squadre ammesse sono determinate dall'ordine di arrivo nei rispettivi precedenti campionati nazionali.\nAttualmente le 38 squadre partecipanti sono cos\u00ec ripartite: Argentina e Brasile 5 (di cui 4 al primo turno); Bolivia, Cile, Colombia, Ecuador, Paraguay, Per\u00f9, Uruguay e Venezuela 3 (di cui 2 al primo turno) a cui si aggiunge la squadra detentrice che \u00e8 ammessa al primo turno dell'edizione successiva, indipendentemente dalla sua posizione in classifica; per tale ragione \u00e8 riservato, alla federazione della squadra vincitrice dell'edizione precedente, un posto supplementare al turno preliminare. Tra il 1998 ed il 2016 hanno preso parte alla competizione anche squadre messicane.\nLe 32 squadre vengono divise in 8 gironi da 4 squadre ciascuno. Sono qualificate agli ottavi di finale a eliminazione diretta le prime due classificate di ogni girone. Per stabilire l'ordine di precedenza si seguono i seguenti criteri, da applicare in sequenza in caso di persistente parit\u00e0:\nA differenza di altre importanti competizioni, non \u00e8 previsto, quale criterio discriminante in caso di parit\u00e0, il risultato degli scontri diretti tra due classificate a pari punti oppure, in caso di pi\u00f9 squadre, la classifica avulsa.\nI turni successivi, esclusa la finale, si disputano in doppia gara con le regole di punteggio descritte pi\u00f9 sopra.\nNella finale, in caso di parit\u00e0 di goal nei due incontri di andata e ritorno i goal realizzati in trasferta hanno lo stesso valore di quelli segnati in casa, e si disputano due tempi supplementari di 15 minuti ciascuno. In caso di ulteriore parit\u00e0, la vittoria si assegna con la serie dei calci di rigore.\nDall'edizione 2019 la finale si gioca su una sola partita in campo neutro.\nSponsorizzazioni.\nCome la Coppa del Mondo FIFA, anche la Copa Libertadores \u00e8 sponsorizzata da un gruppo di societ\u00e0 multinazionali. Tuttavia, a differenza della Coppa del Mondo, il torneo cede i diritti di denominazione ad un unico sponsor principale.\nIl primo grande sponsor \u00e8 stato Toyota Motor Corporation, che ha firmato un contratto di 10 anni con CONMEBOL nel 1997. Il secondo sponsor principale era Banco Santander, che ha firmato un contratto di 5 anni con CONMEBOL nel 2008.\nNel corso degli anni sponsor e marchi secondari del torneo sono o sono stati:\nCopertura mediatica.\nIl torneo attrae il pubblico televisivo al di l\u00e0 del Sud America e della Spagna. Le partite sono trasmesse in oltre 135 paesi, con il commento in pi\u00f9 di 30 lingue, e quindi la Coppa \u00e8 spesso considerata come uno degli eventi sportivi pi\u00f9 seguiti in TV; \"Fox Sports Latinoam\u00e9rica\", per esempio, raggiunge pi\u00f9 di 25 milioni di famiglie nel solo continente americano. L'edizione 2009 ha visto oltre 1 miliardo di spettatori televisivi complessivi. \"Torneos y Competencias\" \u00e8 uno sponsor secondario che sponsorizza le trasmissioni televisive della Copa Libertadores. \"Setanta Sports Australia\" trasmette le partite in diretta della Copa Libertadores in Australia.\nPremi economici Copa Libertadores.\nNella edizione 2020 della manifestazione, la CONMEBOL metter\u00e0 a disposizione premi economici fino a 168,3 milioni di dollari. La squadra vincitrice del torneo ricever\u00e0 20,9 milioni di dollari se dovesse cominciare la manifestazione dalla fase a gironi, o al massimo 21,9 milioni di dollari se l'ingresso principale fosse quello del primo turno preliminare. I premi saranno suddivisi in questa maniera:"}
{"id": "62511", "revid": "1798099", "url": "https://it.wikipedia.org/wiki?curid=62511", "title": "Interfaccia uomo-macchina", "text": "Interfaccia uomo-macchina IUM (in inglese Human-Machine Interface, HMI) si riferisce allo strato che separa un essere umano che sta utilizzando una macchina dalla macchina stessa.\nLa parola, in inglese si \u00e8 evoluta da Man-Machine Interface, MMI, usato per decenni. Nella pratica, la sigla \"MMI\" \u00e8 ancora usata frequentemente, anche se chi la utilizza dovrebbe chiarire che MMI al giorno d'oggi indica qualcosa di diverso (cio\u00e8, ad esempio, \"\"Management and Manufacturing Information\", oppure \"Mammal-Machine Interface\"\"), per evitare confusione.\nUn esempio di una \"interfaccia uomo-macchina\" \u00e8 l'hardware e il software di un calcolatore, che rende possibile ad un singolo operatore il monitoraggio ed il controllo remoto di un grande macchinario.\nDescrizione.\nL'interfaccia utente comprende il flusso di informazioni per il supporto delle decisioni, attraverso:\nUn insieme di pi\u00f9 monitor, dispositivi e superfici di controllo forma una \"console\" o stazione di controllo. Da una console, un operatore visiona le informazioni, riceve notifiche ed esegue azioni di controllo.\nUna sala di controllo pu\u00f2 contenere una o pi\u00f9 stazioni di controllo.\nLa sale di controllo e le stazioni di controllo possono essere trovate in molte applicazioni diverse, come ad esempio:\nLa progettazione dell'abitacolo di aeroplani ed elicotteri comprende la progettazione di interfacce utente altamente specializzate, ma anche applicazioni su larga scala come lavatrici o lavastoviglie necessitano di un'interfaccia utente.\nIn ogni caso in tale ambito per le interfacce uomo-macchina risultano di primaria importanza i concetti di usabilit\u00e0 e accessibilit\u00e0 per garantire un uso tipicamente user-friendly della macchina stessa a ogni tipologia di soggetto e che spesso ne decidono il relativo successo commerciale come accaduto per i personal computer.\nNell'automotive, con l'avvento dei quadri di bordo digitali, sta diventando sempre pi\u00f9 importante lo studio approfondito della migliore HMI.\nInformatica.\nNel campo dell'informatica, si utilizza frequentemente il termine interfaccia grafica (\"Graphical User Interface\" o GUI), che indica lo strato dei moderni sistemi operativi che permette l'interazione con l'utente attraverso metafore grafiche di immediata comprensibilit\u00e0 piuttosto che con comandi da tastiera (interfaccia a riga di comando o \"Command Line Interface\", CLI).\nInterfaccia neurale.\nNella fantascienza, il termine \"interfaccia uomo-macchina\" \u00e8 talvolta usato per riferirsi a quello che \u00e8 meglio descritto come \"interfaccia neurale diretta\", ovvero una qualche tecnologia immaginaria in grado di operare una connessione diretta tra il sistema nervoso umano e un computer."}
{"id": "62514", "revid": "799504", "url": "https://it.wikipedia.org/wiki?curid=62514", "title": "Defendente Ferrari", "text": "Biografia.\nSi form\u00f2 nella bottega di Giovanni Martino Spanzotti dopo il suo insediamento in Chivasso nel 1502, ed ebbe notevole successo come autore di polittici e di pale sacre, incontrando con il suo stile, ricco di preziosismi decorativi e di colori smaltati, derivati in ampia misura dalla tradizione nordica, il favore di una larga committenza ecclesiastica nel Piemonte occidentale sino al termine della sua attivit\u00e0 (ca 1535). \nLe sue prime opere di rilievo nascono verosimilmente da una qualche forma di collaborazione con il suo maestro G. M. Spanzotti (\"Polittico Calzolai\" e \"Battesimo\" nel Duomo di Torino). Ne \u00e8 derivata, sui rispettivi contributi dei due pittori, una disputa interpretativa ancora non completamente risolta. In opere come il \"Trittico\" della Sacra di San Michele (1507) o nella \"Nativit\u00e0\" di Avigliana (1511) Defendente Ferrari mostra gi\u00e0 un proprio stile che accondiscende ad un gusto goticheggiante che persiste con successo in terra di Piemonte.\nLa sua abilit\u00e0 miniaturistica, ricca di lezioni fiamminghe, e la sua indubbia capacit\u00e0 narrativa sono rinvenibili soprattutto nelle predelle dei polittici. Il Ferrari si distingue per la qualit\u00e0 del disegno, per le luci ed il cromatismo peculiari.\nTestimonianze importanti della sua opera si trovano nei musei piemontesi (Polittici di \"sant'Ivo\" e di \"santa Barbara\" alla Galleria sabauda di Torino; \"san Gerolamo penitente\" nel Museo Civico d'Arte Antica di Torino; il \"Polittico di Bianz\u00e8\" al Museo Borgogna di Vercelli). Sportelli di polittici smembrati sono presenti in numerosi musei italiani, europei e statunitensi. Da ricordare sono anche le due tavole raffiguranti la Madonna col Bambino e Santi conservate nella sacrestia del Duomo di Ivrea. \nTra le opere ancora rimaste nelle chiese per le quali furono costruiti vanno menzionati almeno quelle poste nel Duomo di Chivasso, nella chiesa di San Giovanni in Avigliana e nella abbazia di Sant'Antonio di Ranverso.\nCollegamenti esterni.\nPagina web dedicata a Defendente Ferrari"}
{"id": "62515", "revid": "536103", "url": "https://it.wikipedia.org/wiki?curid=62515", "title": "Parti per milione", "text": "Parti per milione (ppm) \u00e8 una unit\u00e0 di misura adimensionale che indica un rapporto tra quantit\u00e0 misurate omogenee di un milione a uno. Ad esempio viene usata per livelli estremamente bassi di concentrazione di un elemento chimico, ma anche per esprimere errori di misurazione, o tolleranze. Il valore delle ppm \u00e8 equivalente alla quantit\u00e0 assoluta frazionale moltiplicata per un milione (106).\nVisualizzazione di una parte per milione.\nIl sistema metrico decimale \u00e8 il modo pi\u00f9 facile e conveniente per esprimere una misurazione in quanto le unit\u00e0 metriche si esprimono a multipli di 10. Per esempio: un milligrammo \u00e8 un millesimo di grammo, un grammo \u00e8 un millesimo di chilogrammo. Cos\u00ec un milligrammo \u00e8 un milionesimo di chilogrammo. Quindi un milligrammo \u00e8 una parte per milione del chilogrammo, cos\u00ec dire che una sostanza ha un certo valore espresso in parti per milione (ppm) \u00e8 come dire \"milligrammi per ogni chilogrammo\". Quindi brevemente 1 ppm = 1\u00a0mg/kg.\nUso.\nQuesta unit\u00e0 viene utilizzata per misurare: \nTrasformazione numerica in mg/dm\u00b3.\nNormalmente le sostanze inquinanti aerodisperse vengono misurate in ppmv (parti per milione in volume) se allo stato gassoso o in mg/dm\u00b3 se si tratta di aerosol (o di fumi), specificando anche la percentuale di ossigeno presente in essi.\nPer convertire dall'una all'altra unit\u00e0 di misura, si utilizza una formula derivante dal rapporto fisso di una mole di gas e il volume da essa occupato in condizioni normali (0\u00a0\u00b0C e 1 atm) pari a 22,41 Ndm\u00b3/mol (Ndm\u00b3 = normal decimetro cubo)\nin cui la massa molare \u00e8 espressa in grammi/mole (ad esempio per l'azoto molecolare \u00e8 pari a 28 g/mol).\nNel caso in cui sia necessario un riferimento ad un livello di ossigeno nei fumi diverso da quello reale:"}
{"id": "62517", "revid": "287204", "url": "https://it.wikipedia.org/wiki?curid=62517", "title": "Modoaldo", "text": "Origine e diffusione.\nDi scarsissima diffusione, deriva dal nome germanico \"Modoald\" (o \"Modowald\"), composto dagli elementi germanici \"mod\" (\"mente\") e \"wald\" (\"potere\", \"dominio\").\nVa notato che alcune fonti lo indicano invece come variante di Monaldo.\nOnomastico.\nL'onomastico si festeggia il 12 maggio in onore di san Modoaldo, vescovo di Treviri nel VII secolo."}
{"id": "62524", "revid": "1543377", "url": "https://it.wikipedia.org/wiki?curid=62524", "title": "Picco di Hubbert", "text": "La teoria del picco di Hubbert (detta anche pi\u00f9 brevemente picco di Hubbert) \u00e8 una teoria scientifica (o modello) proposta, nella sua formulazione iniziale, nel 1956 dal geofisico statunitense Marion King Hubbert, che modella l'evoluzione temporale della produzione di una qualsiasi risorsa mineraria o fonte fossile esauribile o fisicamente limitata come una curva di Hubbert. In particolare, l'applicazione della teoria ai tassi di produzione petrolifera risulta oggi densa di importanti conseguenze dal punto di vista geopolitico, economico e ingegneristico.\nDopo la formulazione iniziale della teoria, molti lavori successivi sono stati effettuati per \"raffinare\" ulteriormente la parte matematica dei modelli nonch\u00e9 per estendere il campo di validit\u00e0 della teoria. Da menzionare sono, in questo ambito, i lavori di Colin Campbell e Jean Laherr\u00e8re.\nLa teoria.\nLa teoria si propone di prevedere, a partire dai dati relativi alla \"storia estrattiva\" di un giacimento minerario, la data di produzione massima della risorsa estratta nel giacimento, cos\u00ec come per un insieme di giacimenti o una intera regione. Il punto di produzione massima, oltre il quale la produzione pu\u00f2 soltanto diminuire, viene detto \"picco di Hubbert\".\nIn una prima fase, la teoria fu proposta da Hubbert come modello puramente empirico basato esclusivamente sull'osservazione di dati estrattivi storici e dei fattori economici che possono intervenire in una economia di mercato quando ci si trova a che fare con una risorsa fisicamente limitata (come ad esempio il petrolio) e solo in seguito vi fu affiancata una trattazione matematica.\nFasi di estrazione.\nPossono essere distinte quattro macrofasi all'interno della storia estrattiva di un giacimento:\nQueste caratteristiche \"empiriche\" (osservate fisicamente in numerosi singoli giacimenti) possono essere estese a diversi insiemi di giacimenti ed essere simulate con diversi modelli matematici: empirici, stocastici oppure basati sulla dinamica dei sistemi.\nDa questi studi si ottengono sempre curve a campana, anche se non necessariamente simmetriche.\nLa combinazione di queste curve a campana, come \u00e8 logico, genera una risultante curva con caratteristiche analoghe di crescita iniziale, raggiunta di un picco e declino.\nFunzione matematica.\nAlla base di questa teoria, vi \u00e8 la descrizione del consumo della risorsa (ad esempio il petrolio) come una funzione continua (in costante crescita nell'et\u00e0 industriale) che possiede un massimo assoluto (chiamato brevemente \"picco\"). L'analisi delle serie storiche consente di posizionare questa funzione e calcolarne il valore massimo oltre il quale la funzione \u00e8 decrescente.\n\u00c8 da notare tuttavia che l'analisi considera solo la variabile quantitativa, e non di prezzo. In altre parole, la quantit\u00e0 prodotta \u00e8 la sola variabile indipendente, e il prezzo di mercato dipende dalla quantit\u00e0 domandata e offerta. Questo approccio trascura cio\u00e8 il fatto che il prezzo stesso condiziona la quantit\u00e0 offerta, rendendo conveniente l'estrazione e la raffinazione di nuovi giacimenti, seppure meno \"convenienti\" o con costi maggiori. Quando il prezzo di mercato supera il costo industriale di una nuova tecnologia di estrazione o raffinazione, l'adozione di questa diviene economicamente conveniente e pu\u00f2 generare un nuovo aumento della produzione, o anche un nuovo picco relativo.\nDopo il picco, in ogni caso (o meglio dopo il picco \"principale\"), sebbene la variabile di prezzo e tecnologica possano quindi creare delle discontinuit\u00e0 e dei salti nella produzione petrolifera, secondo tale teoria comunque la produzione non pu\u00f2 che diminuire. Infatti, sebbene sotto l'ipotesi di una domanda crescente di petrolio non supportata dall'offerta i prezzi, salendo, possano portare (quando oltre un determinato valore critico), alla scoperta o allo sfruttamento di nuovi giacimenti, tali risorse sarebbero comunque meno convenienti, meno importanti o meno disponibili di quelle gi\u00e0 sfruttate.\nIn particolare, la storia di produzione della risorsa nel tempo segue dunque una particolare curva a campana, detta appunto curva di Hubbert (che \u00e8 la derivata della funzione logistica), che presenta in una fase iniziale una lenta crescita della produzione, che man mano aumenta fino ad un punto di flesso e quindi al \"picco\" per poi cominciare un declino dapprima lento, e quindi sempre pi\u00f9 rapido.\nApplicazioni.\nHubbert bas\u00f2 inizialmente la sua teoria sull'osservazione dei dati storici della produzione di carbone in Pennsylvania, giungendo solo in seguito ad una trattazione matematica generalizzata applicabile anche ad altri casi. Estrapolando la sua teoria al futuro della produzione di petrolio degli stati continentali americani, Hubbert fece la previsione (nel 1956) che agli inizi degli anni '70, gli USA avrebbero raggiunto il loro \"picco di produzione\" petrolifera.\nLe conclusioni di Hubbert furono inizialmente guardate con sufficienza dagli ambienti scientifici ed economici, situazione che cambi\u00f2 radicalmente nei primi anni settanta, quando, \"effettivamente\", i 48 stati continentali USA raggiunsero il loro picco di produzione. La concomitanza di questi eventi con le crisi petrolifere del 1973 e del 1979 fece di Hubbert forse il geofisico pi\u00f9 famoso del mondo.\nNegli ultimi anni diversi studiosi in tutto il mondo (tra cui Colin Campbell, Jean Laherr\u00e8re ed altri) hanno ripreso le sue teorie cercando di estrapolare e formalizzare meglio i suoi risultati al fine di prevedere il \"picco di Hubbert\" della produzione mondiale di petrolio e gas naturale.\nSebbene tali analisi risultino molto pi\u00f9 complicate a causa della grande incertezza sulle riserve petrolifere di molti stati (in particolare mediorientali), la maggior parte delle analisi fa cadere il \"picco di Hubbert mondiale\" all'incirca nel secondo decennio del XXI secolo o, pi\u00f9 precisamente, tra il 2006 e, al pi\u00f9 tardi, il 2020, anche in previsioni di eventuali crisi economiche che potrebbero temporaneamente ridurre la richiesta di petrolio.\nAltri studi collegati, che tengono in conto anche lo sviluppo di fonti petrolifere \"non convenzionali\", quali le sabbie bituminose, gli scisti bituminosi, e i gas liquefatti (detti anche \"NGL\") non giungono comunque a spostare di molto in avanti queste date.\nSono collegati anche altri studi, portati avanti parallelamente dal Club di Roma con il suo famoso Rapporto sui limiti dello sviluppo del 1972, che giungono essenzialmente alle stesse conclusioni della teoria del \"Picco di Hubbert\".\nRecentemente \u00e8 stata sviluppata a contorno una teoria che modella gli effetti del declino produttivo petrolifero dal punto di vista dei paesi produttori e da quello dei consumatori, denominato Export Land Model. Tale modello prevede che, a causa dell'incremento di domanda interna petrolifera dei paesi produttori, congiuntamente al declino produttivo dei giacimenti, i paesi importatori dovranno fronteggiare un tasso di declino di offerta pi\u00f9 che raddoppiato rispetto al declino naturale. Il limite di tale teoria \u00e8 che esula da studi economici che riflettano eventuali retroazioni sulle economie dei paesi produttori dell'innesco di crisi economiche dei paesi importatori, innescate dalla carenza di offerta petrolifera.\nTeorie derivate.\nSulla base degli studi intorno al \"Picco di Hubbert\" per la risorsa petrolifera sono sorte diverse teorie scientifiche e, principalmente, economiche e politiche, alcune delle quali anche di stampo pi\u00f9 o meno \"catastrofista\".\nVogliamo qui solo menzionare, tra le pi\u00f9 importanti, la teoria di Olduvai proposta da Richard Duncan, che lega l'esistenza stessa della civilt\u00e0 industriale all'inclinazione \"crescente\" della curva di Hubbert, giungendo dunque a prevedere la fine di tale tipo di civilt\u00e0 in un'epoca di curva di Hubbert \"decrescente\". Questo ovviamente postulando che la produzione energetica mondiale continui a basarsi prevalentemente sull'utilizzo del petrolio e di fonti fossili.\nConseguenze.\nLa grande crescita economica e prosperit\u00e0 del XX secolo sono state dovute in gran parte all'utilizzo di una risorsa energetica, come il petrolio, estremamente efficiente, versatile e a basso costo. Il petrolio rappresenta oggi quasi il 40% dell'energia primaria generata e circa il 90% dell'energia usata nei trasporti; importanti sono anche le sue applicazioni nell'industria chimica, in particolare quella dei fertilizzanti per l'agricoltura, nonch\u00e9 plastiche, colle, vernici, lubrificanti, detersivi. Eventuali sostituti del petrolio comportano in ogni caso diversi problemi di ordine tecnologico o politico e comunque non riescono a \"coprire\" totalmente tutti i settori di utilizzo attuali.\nRisvolti tecnologici.\nIl fatto di prevedere, per il futuro a breve, un'epoca in cui il petrolio diverr\u00e0 sempre meno disponibile ed economico, impone di ricercare sostituti adeguati per i principali campi di applicazione del petrolio (produzione di energia elettrica, mezzi di trasporto, industria chimica). Ci\u00f2 potrebbe provocare grossi problemi (e costi) connessi alla produzione agricola, ove regnano la meccanizzazione ed il trasporto delle derrate anche in altre nazioni, la riconversione di apparati industriali, gli impianti di generazione elettrica, e anche al cambiamento di abitudini individuali e collettive.\nFinch\u00e9 il petrolio era una merce abbondante e ad un costo relativamente basso, erano messe da parte soluzioni di produzione e consumo energetico, tecnicamente fattibili, ma economicamente non convenienti. I loro costi divengono confrontabili con quelli della situazione petrolifera che segue il picco di Hubbert.\nUn primo effetto del picco di Hubbert \u00e8 quello di rendere conveniente l'estrazione di petrolio alle pi\u00f9 alte profondit\u00e0 e di un greggio di minore qualit\u00e0, che presenta maggiori costi di raffinazione. L'aumento dei prezzi rende economicamente fattibile lo sfruttamento di giacimenti dei quali era nota l'esistenza, cos\u00ec come l'investimento in nuove tecnologie di ricerca, estrazione e raffinazione dei giacimenti petroliferi.\nIl rincaro delle fonti petrolifere rende inoltre economicamente convenienti lo sviluppo di motori a bassi consumi ed emissioni, e l'adozione di forme alternative di produzione energetica, ad esempio da fonti rinnovabili, con l'investimento in tecnologie per la razionalizzazione dei costi associati.\nLa riconversione degli impianti di generazione elettrica in particolare potrebbe tanto portare all'adozione di politiche pi\u00f9 \"sostenibili\", con l'utilizzo di fonti rinnovabili (ad esempio solare, eolico, idroelettrico, ecc.), quanto alla scelta di sostituti con un maggior impatto ambientale (quale potrebbe essere il carbone).\nGrosse ripercussioni potrebbero aversi anche nel settore dei trasporti basati sul petrolio (auto, aerei, navi, ecc.), in cui, se non si trovano soluzioni alternative \"efficienti\", tutto il settore potrebbe anche essere scosso da una crisi globale.\nImplicazioni politiche.\nIl raggiungimento a breve del \"picco di Hubbert\" potrebbe portare a cambiamenti geopolitici oggi difficilmente prevedibili.\nIn particolare \u00e8 da notare che l'area del pianeta che dovrebbe raggiungere \"pi\u00f9 tardi\" il \"picco\" \u00e8 () l'area mediorientale. Il mondo si trover\u00e0 dunque (almeno in una prima fase) ad essere sempre pi\u00f9 dipendente da quest'area, oggi politicamente instabile.\nIn seguito, l'utilizzo di nuove risorse, potrebbe portare \"alla ribalta\" altre aree del pianeta oppure anche essere causa di guerre o instabilit\u00e0 politiche.\nConsapevoli del fatto che prima o poi il petrolio finir\u00e0, alcuni Paesi come gli Emirati Arabi Uniti provvedono ad esempio a investire gli utili derivanti dalla vendita del petrolio in attivit\u00e0 durature che possano garantire uno sviluppo economico del territorio, anche dopo la sua cessazione.\nCritiche e commenti alla teoria.\nLe principali critiche alla teoria di Hubbert sono sostanzialmente di natura economica, e dunque non intaccano le basi scientifiche e teoriche del modello, ma speculano intorno alla sua possibile incompletezza.\nIn pratica si immagina che in caso di crisi e di prezzi elevati del greggio possano arrivare \"naturalmente\" una o pi\u00f9 scoperte o un generale affinamento della tecnologia che riesca ad utilizzare meglio o sostituire il bene petrolio e ne faccia calare il prezzo.\nPer questo motivo economisti autorevoli come Michael Lynch del MIT, Leonardo Maugeri e alcuni altri avversano le teorie del picco petrolifero poich\u00e9 non contemplano potenziali nuovi metodi per produrre energia.\nLynch afferma che alla base della teoria di Hubbert ci sia una semplificazione eccessiva ed un punto di vista malthusiano.\nSecondo Maugeri il rapporto tra le riserve petrolifere accertate e la produzione corrente \u00e8 costantemente migliorato, anche se ammette comunque che grosse quantit\u00e0 di queste riserve difficilmente potranno essere utilizzate a causa di costi elevati o impossibilit\u00e0 tecnica.\nSi fa notare inoltre come la domanda petrolifera sia sostanzialmente anelastica ai prezzi, ovvero che il petrolio sia un bene primario, del quale non si pu\u00f2 fare a meno; se a un certo punto gli investimenti necessari all'estrazione divengono proibitivi, la produzione non cesser\u00e0 perch\u00e9 incontrer\u00e0 una domanda comunque disposta a remunerarli. La teoria di Hubbert poi considera solamente logiche di mercato, mentre la produzione pu\u00f2 essere finanziata in parte dall'intervento statale o da forme differenti per le quali l'investimento del privato ritorna remunerativo, e solo una parte dei costi \u00e8 caricata sul consumatore.\nIl Cambridge Energy Research Associates, pur non negando la limitatezza fisica dei giacimenti petroliferi, afferma che la produzione globale seguir\u00e0 probabilmente un \"plateau ondulato\" per alcuni decenni prima di calare stabilmente."}
{"id": "62526", "revid": "1982", "url": "https://it.wikipedia.org/wiki?curid=62526", "title": "Teoria del picco di Hubbert", "text": ""}
{"id": "62533", "revid": "767487", "url": "https://it.wikipedia.org/wiki?curid=62533", "title": "L'uomo che sussurrava ai cavalli (film)", "text": "L'uomo che sussurrava ai cavalli (\"The Horse Whisperer\") \u00e8 un film del 1998 tratto dal romanzo omonimo di Nicholas Evans, diretto e interpretato da Robert Redford.\nTrama.\nDurante un fine settimana, all'alba di un mattino invernale, Grace e la sua amica Judith, durante una passeggiata a cavallo si avventurano su una ripida salita. Purtroppo uno dei cavalli scivola su una lastra di ghiaccio e, cadendo all'indietro, trascina in una rovinosa caduta anche Grace ed il suo cavallo Pilgrim sulla strada sottostante, proprio mentre sta arrivando un grosso camion, che le investe. Le conseguenze sono tragiche: l'amica Judith ed il suo cavallo muoiono, mentre Grace, trasportata d'urgenza all'ospedale, viene curata ma devono amputarle una gamba.\nPilgrim viene salvato dalla morte per dissanguamento poich\u00e9 cos\u00ec decide Annie, la determinata madre di Grace, impegnata editor in un giornale di moda. Dopo il dramma, la vita di Grace cambia radicalmente. Ora pu\u00f2 contare solo sulle stampelle, e cade in una profonda depressione. Intanto Pilgrim, rimasto gravemente ferito, \u00e8 diventato aggressivo e completamente inavvicinabile. Ci\u00f2 nonostante la madre di Grace insiste a non volerlo abbattere, vedendo nel cavallo l'unica possibilit\u00e0 di far reagire la figlia, facendola tornare alla vita. In una ricerca su Internet, apprende dell'esistenza di un cowboy e allevatore di equini, Tom Booker, che cura i cavalli con straordinaria abilit\u00e0, assimilato agli abili \"sussurratori\". Alla prima telefonata questi rifiuta, ma quando Annie si presenta al suo ranch nel Montana, con Grace e il cavallo, lui non pu\u00f2 che interessarsi alla richiesta di aiutare Pilgrim (e Grace).\nI primi approcci sono vani, ma con pazienza, sensibilit\u00e0 e competenza, Tom riesce nell'impresa e \"cura\" Pilgrim; intanto crea un profondo legame con Grace, alla quale torna il desiderio di cavalcare e, di riflesso, la voglia di vivere. Con Annie, Tom crea una profonda intesa, e i due, malgrado reciproche iniziali resistenze, si innamorano. Recuperato Pilgrim, arriva il momento di ritornare alla vita ordinaria, nelle loro rispettive attivit\u00e0 e, per Grace, alla vecchia scuola di New York."}
{"id": "62537", "revid": "6923", "url": "https://it.wikipedia.org/wiki?curid=62537", "title": "Otto Jespersen", "text": "Era specializzato nello studio della grammatica della lingua inglese.\nNacque nel nord del Jutland, e frequent\u00f2 l'Universit\u00e0 di Copenaghen, ottenendo una laurea in inglese, francese, e latino. In seguito studi\u00f2 linguistica anche ad Oxford.\nJespersen fu professore d'inglese all'Universit\u00e0 di Copenaghen dal 1893 al 1925. Fu il fondatore, insieme a Paul Passy, dell'International Phonetic Association. Era un \"vocal supporter\" ed un attivo sviluppatore di lingue artificiali internazionali sul modello dell'esperanto e per questo motivo fu coinvolto nella delegazione che cre\u00f2 la lingua artificiale Ido, e pi\u00f9 tardi il Novial, considerato un suo miglioramento.\nJespersen avanz\u00f2 la sua teoria di \"Rango\" e \"Nexus\" in danese in due scritti: \"Sprogets logik\" (1913) e \"De to hovedarter af grammatiske forbindelser\" (1921). Jespersen in questa teoria dei ranghi rimuove le parti di discorso dalla sintassi e distingue tra primarie, secondarie e terziarie; ad esempio, in una \"frase ben formata\", \"frase\" \u00e8 una primaria, che viene definita da una secondaria, \"formata\", che a sua volta \u00e8 definita dalla terziaria \"ben\". Il termine \"Nexus\" viene applicato a sentenze, strutture simili alle sentenze e alle sentenze in formazione, nelle quali due concetti sono espressi in una unit\u00e0; ad esempio, \"stava piovendo, egli corse a casa\". Questo termine \u00e8 qualificato da un ulteriore concetto chiamato \"giunzione\", il quale rappresenta un'idea, espressa per mezzo di due o pi\u00f9 elementi, dove il nexus combina le due idee. Giunzione e nexus si rivelarono preziosi nel portare il concetto di contesto all'attenzione del mondo della linguistica.\n\u00c8 noto principalmente per alcuni suoi libri. Il suo \"Modern English Grammar\" si concentra su morfologia e sintassi, mentre \"Growth and Structure of the English Language\" \u00e8 una visione complessiva dell'inglese da parte di una persona di lingua madre differente, e viene ancora pubblicato, ad oltre 60 anni dalla sua morte e a quasi un secolo dalla pubblicazione.\nPi\u00f9 di una volta Otto Jespersen fu invitato negli Stati Uniti d'America come lettore, ed egli colse l'occasione per studiare il sistema educativo di tale nazione. La sua autobiografia (vedi sotto) venne pubblicata in inglese nel 1995.\nJespersen fu un propositore del fonosemanticismo che sostenne con queste parole: "}
{"id": "62538", "revid": "1305772", "url": "https://it.wikipedia.org/wiki?curid=62538", "title": "Adc", "text": ""}
{"id": "62541", "revid": "59912", "url": "https://it.wikipedia.org/wiki?curid=62541", "title": "Dar es Salaam", "text": "Dar es Salaam (\u062f\u0627\u0631 \u0627\u0644\u0633\u0644\u0627\u0645, in arabo \"casa della pace\") \u00e8 la pi\u00f9 grande citt\u00e0 della Tanzania, il principale polo economico e il primo porto del paese. La citt\u00e0 era chiamata in origine Mzizima, nome che venne cambiato ufficialmente nel 1866. Il nome attuale viene spesso abbreviato in Dar, e la popolazione locale usa comunemente anche il nomignolo di Bongo. Pur avendo perso lo status di capitale nel 1996, formalmente sostituita da Dodoma, Dar es Salaam ospita tuttora la maggior parte delle funzioni amministrative del paese, oltre a essere capoluogo della regione omonima.\nSi affaccia sull'Oceano Indiano, su una baia naturale antistante il tratto di mare compreso fra le isole di Zanzibar e Mafia e, pur essendo la citt\u00e0 pi\u00f9 sviluppata della Tanzania, Dar mantiene tuttora l'atmosfera e l'aspetto tipico della citt\u00e0 coloniale. I grattacieli e i grandi viali presenti in alcuni quartieri costituiscono un'eccezione; la maggior parte degli edifici sono bassi, le vie polverose e affollate, e le palme e le mangrovie dominano ancora la costa. Nel porto attraccano grandi navi da crociera e mercantili, ma anche i \"dhow\" a vela e le canoe dei pescatori.\nStoria.\nIl primo insediamento nella zona di Dar es Salaam si chiamava Mzizima (o Mzizimazi), che significa \"la citt\u00e0 sana\". Fu fondato da coloni provenienti da Brava (in Somalia), a cui si aggiunsero in seguito altri gruppi di \"shirazi\". Vivevano soprattutto di agricoltura e pesca.\nSecondo la tradizione orale, la comunit\u00e0 di Mzizima fu minacciata da invasori provenienti dal Kenya, i Kamba, e per scacciarli chiese l'intervento del popolo Zaramo, guidato dal capo Kimbamanduka. Gli Zaramo ricacciarono i Kamba dalla costa, ma in cambio ottennero il diritto di riscuotere tasse dalle popolazioni della costa e il controllo delle aree di Buguruni, Mtoni e Kurasini; si insediarono nella regione e si mischiarono con la popolazione locale.\nDiversamente da altre aree costiere della Tanzania, Mzizima non conobbe la dominazione portoghese; il primo europeo a visitarla fu il tedesco Albert Roscher, nel 1859. In quell'epoca, Mzizima era parte dei possedimenti del sultanato di Zanzibar, che nel XIX secolo aveva scacciato i portoghesi dall'intera costa della Tanzania. Fu proprio il primo sultano di Zanzibar, Seyyid Majid, a ribattezzare Mzizima \"Dar es Salaam\" quando decise di trasferirvi la propria corte, nel 1866. In seguito, i successori di Majid riportarono la corte a Zanzibar, ma Dar es Salaam si era nel frattempo trasformata da villaggio di pescatori a piccola citt\u00e0.\nA seguito della Conferenza di Berlino del 1885, la Germania ottenne il controllo di gran parte dell'odierna Tanzania, e nel 1886 la Compagnia dell'Africa Orientale Tedesca acquist\u00f2 dal sultano di Zanzibar la porzione di costa a cui apparteneva Dar. Nel 1887 i tedeschi costruirono a Dar un porto commerciale, e gradualmente la citt\u00e0 acquis\u00ec il ruolo di centro amministrativo e commerciale dell'Africa Orientale Tedesca. Divent\u00f2 formalmente capitale nel 1891, spodestando la precedente capitale Bagamoyo, che non aveva un porto adatto alle navi a vapore. La costruzione della Linea Ferroviaria Centrale (all'inizio del XX secolo) diede ulteriore impulso alla crescita della citt\u00e0, creando le condizioni per un primo sviluppo industriale.\nL'Africa Orientale Tedesca venne conquistata dal Regno Unito durante la Prima guerra mondiale, e da allora venne chiamata Tanganica; anche sotto l'amministrazione britannica Dar es Salaam mantenne il suo ruolo di centro amministrativo e commerciale. Sotto il governo indiretto dei britannici, si svilupparono aree separate europee (ad esempio Oyster Bay) e africane (ad esempio Kariakoo e Ilala) a una certa distanza dal centro della citt\u00e0. La popolazione di Dar es Salaam comprendeva anche un grande numero di asiatici.\nDopo la Seconda guerra mondiale, Dar es Salaam speriment\u00f2 un nuovo periodo di rapida crescita. Gli sviluppi politici, tra cui la nascita dell'Unione Nazionale Africana del Tanganica, portarono il Tanganica ad ottenere l'indipendenza dal Regno Unito nel dicembre del 1961. Dar es Salaam divenne la capitale del paese, mantenendo questo ruolo anche quando nel 1964 Tanganica e Zanzibar si unirono a formare l'odierna Tanzania. Nel 1973 fu definito un progetto di trasferimento della capitale a Dodoma, una citt\u00e0 dell'entroterra; ci vollero per\u00f2 oltre vent'anni perch\u00e9 il parlamento si insediasse a Dodoma (1996), e ancora oggi molte delle principali funzioni amministrative del paese mantengono la loro sede a Dar es Salaam.\nNell'agosto del 1998, l'ambasciata statunitense a Dar es Salaam sub\u00ec un attentato terroristico rivendicato da Al-Qaida, che fu uno di una serie di attentati che coinvolsero anche, tra l'altro, la capitale del Kenya Nairobi.\nGeografia fisica.\nTerritorio.\nDar es Salaam \u00e8 situata al centro della costa orientale della Tanzania, in un golfo sull'Oceano Indiano, di fronte al tratto di mare che unisce Zanzibar a Mafia.\nClima.\nTrovandosi nei pressi dell'equatore e affacciandosi sulle acque calde dell'Oceano Indiano, Dar es Salaam \u00e8 caratterizzata da un clima generalmente tropicale, caldo e umido per gran parte dell'anno. Ci sono due stagioni delle piogge principali: la prima, chiamata \"long rains\" (\"piogge lunghe\") cade fra aprile e maggio; la seconda, detta \"short rains\" (\"piogge corte\") fra ottobre e novembre.\nEconomia.\nDar es Salaam \u00e8 il pi\u00f9 importante centro commerciale della Tanzania. Il livello di industrializzazione \u00e8 relativamente alto (a paragone di quello del resto del paese), sebbene l'80% della popolazione viva nelle aree rurali. Gli stabilimenti principali sono legati all'industria alimentare, a quella tessile, alla produzione di cemento e di prodotti farmaceutici. Per il porto di Dar es Salaam transitano merci di esportazione provenienti, oltre che dall'entroterra tanzaniano, anche da Zambia, Burundi, Malawi, Ruanda, Uganda, Zimbabwe, e dalle regioni orientali della Repubblica Democratica del Congo. Fra le merci pi\u00f9 esportate ci sono caff\u00e8, cotone, sisal e pelli.\nQuartieri e zone.\nCome gran parte delle citt\u00e0 africane, Dar es Salaam \u00e8 caratterizzata da forti contrasti fra i quartieri pi\u00f9 ricchi e sviluppati e quelli pi\u00f9 poveri e popolari, sebbene questo fenomeno sia molto pi\u00f9 contenuto rispetto ad altre metropoli della stessa area, come Nairobi. Anche i quartieri pi\u00f9 poveri non sono, in generale, qualificabili come veri e propri \"slum\" (baraccopoli). Complessivamente, la citt\u00e0 \u00e8 suddivisa in tre distretti: Ilala, Temeke e Kinondoni.\nIlala.\nAl distretto di Ilala appartiene il centro della citt\u00e0, detto \"downtown Dar\" o \"central business district\". Il distretto si sviluppa attorno al centro simbolico della citt\u00e0, il monumento agli askari che commemora i caduti africani che combatterono nei Carrier Corps e nei King's African Rifles britannici durante la Prima guerra mondiale. \u00c8 un'area ricca di uffici e attivit\u00e0 commerciali, grandi \"avenues\" di negozi, edifici amministrativi. Molte delle attivit\u00e0 finanziarie sono gestite da famiglie di origine mediorientale e indiana. Nelle ore diurne, questa zona ferve di attivit\u00e0, e il traffico di automobili \u00e8 paragonabile a quello di molte metropoli europee. Di sera e di notte il distretto diventa pi\u00f9 tranquillo, in quanto la maggior parte dei locali notturni si trova in quartieri pi\u00f9 residenziali.\nL'area pi\u00f9 storica di Ilala \u00e8 la circoscrizione di Kivukoni, dove il sultano Majid costru\u00ec i primi palazzi quando si trasfer\u00ec da Zanzibar. Qui si trovano un trafficatissimo mercato del pesce, ma anche molte ambasciate, palazzi storici e i giardini botanici.\nAdiacenti al \"downtown\", ancora nel distretto di Ilala, ci sono zone con caratteristiche anche molto diverse; molto meno occidentali sono per esempio la zona di Kariakoo (celebre per l'enorme mercato che si snoda per diversi quartieri e il caratteristico campanile) e il quartiere di Buguruni con le sue strade in terra battuta.\nTemeke.\nNel distretto di Temeke, che comprende la parte meridionale della citt\u00e0, l'atmosfera \u00e8 meno occidentale. La parte pi\u00f9 vicina al centro comprende Kurasini, dove si trova un pittoresco e trafficato porto dove le canoe dei pescatori attraccano insieme agli yacht e ai \"dhow\". Mtoni, sempre nel distretto di Temeke, \u00e8 uno dei quartieri pi\u00f9 poveri e degradati di Dar. Procedendo ancora verso sud, oltre il canale di Magogoni, si trova la penisola di Kigamboni, che costituisce una sorta di oasi naturale nel territorio di Dar es Salaam, con spiagge rinomate come la \"Blue Beach\" (\"spiaggia azzurra\").\nKinondoni.\nLa parte nord di Dar es Salaam costituisce il distretto di Kinondoni, dove si trovano alcune delle aree residenziali pi\u00f9 esclusive; Oyster Bay, che era la zona dove prima dell'indipendenza risiedevano i coloni britannici, \u00e8 una delle pi\u00f9 sviluppate. Vi si trovano belle spiagge, grandi centri commerciali, e vi si svolge gran parte della vita notturna di Dar. Sempre a Kinondoni appartiene la penisola di Msasani, ricca di attivit\u00e0 commerciali e ricreative soprattutto nella sua parte occidentale. Da Msasani partono i dhow per l'isola di Bongoyo, appartenente alla riserva marina di Dar es Salaam.\nSociet\u00e0.\nEvoluzione demografica.\nIl tasso di crescita annua della popolazione di Dar es Salaam \u00e8 del 4,39%, il quarto pi\u00f9 alto dell'Africa e il nono al mondo. La crescita \u00e8 dovuta tanto all'immigrazione che a un'elevata natalit\u00e0. La popolazione ha raggiunto i abitanti nel 2020.\nCondizioni di vita.\nDar es Salaam \u00e8 la citt\u00e0 pi\u00f9 sviluppata della Tanzania, e la povert\u00e0 \u00e8 significativamente inferiore alla media nazionale. I quartieri residenziali di Kinondoni e altre zone di Dar godono delle migliori infrastrutture e dei migliori servizi dell'intera Tanzania, anche se anch'essi risentono di alcuni problemi strutturali della citt\u00e0 (come le periodiche assenze di acqua corrente). Il tasso di occupazione \u00e8 relativamente elevato, e la maggior parte di coloro che non hanno uno stipendio fisso riescono comunque a sopravvivere lavorando in proprio (soprattutto nei settori del commercio al dettaglio e del lavoro artigianale). Sono ai massimi nazionali anche l'alfabetizzazione e il livello medio di istruzione.\nTuttavia, la rapida crescita della popolazione di Dar non \u00e8 proporzionale al ritmo di sviluppo della citt\u00e0, e questo crea periodiche crisi in diversi settori; oltre alla discontinuit\u00e0 nell'approvvigionamento di acqua, per esempio, la citt\u00e0 \u00e8 soggetta a ricorrenti black out, e i trasporti pubblici, nonostante i tentativi di potenziamento negli anni, sono costantemente al di sotto delle necessit\u00e0 effettive della popolazione.\nPoich\u00e9 molti immigrati hanno difficolt\u00e0 a trovare lavoro qualificato e ben stipendiato, la crescita della popolazione genera anche un aumento progressivo della povert\u00e0 urbana. Fino agli anni ottanta, in accordo con la politica di socialismo agricolo del governo (ujamaa), le istituzioni hanno cercato di incentivare le masse povere delle aree cittadine a tornare nelle campagne. Il mutato clima politico e sociale ha interrotto questo tipo di azione, con il risultato che negli anni novanta si \u00e8 osservato un calo significativo della qualit\u00e0 della vita in molti quartieri della citt\u00e0.\nLa popolazione povera di Dar es Salaam \u00e8 in gran parte costituita da giovani, che devono affrontare una variet\u00e0 di problemi. Le aree periurbane povere sono sempre pi\u00f9 caratterizzate da abitazioni fatiscenti, affollamento, e scarse condizioni igieniche; le latrine sono comuni, a pozzo nero (e soggette a straripare nella stagione delle piogge) e la raccolta dei rifiuti avviene in modo irregolare. I rifiuti vengono spesso bruciati o sotterrati, con i conseguenti pericoli legati all'inquinamento dell'aria e del suolo e alla diffusione nell'ambiente di sostanze tossiche. Queste condizioni poco salutari e l'alta densit\u00e0 di popolazione portano alla facile diffusione di malattie virali e batteriche e di parassiti; la malaria resta endemica nel contesto urbano nonostante i programmi di controllo avviati regolarmente dalle istituzioni.\nCultura.\nIstruzione.\nDar es Salaam \u00e8 sede dei principali istituti scolastici e universitari del paese. Le principali universit\u00e0 sono la University of Dar es Salaam, la Open University of Tanzania, la Hubert Kairuki Memorial University (HKMU) e la International Medical and Technological University (IMTU). Altri istituti di livello universitario sono lo Institute of Financial Management (IFM), il Dar es Salaam Institute of Technology (DIT) e il College of Business Education (CBE).\nMusica.\nDar es Salaam ha avuto un ruolo importante nella storia della musica tanzaniana. Il genere musicale pi\u00f9 longevo originario di questa zona \u00e8 il muziki wa dansi, la musica da ballo tanzaniana derivata dal soukous congolese, nata negli anni trenta e da allora in continua evoluzione. Tradizionale \u00e8 anche il taarab, tipico di Zanzibar. Fra i generi musicali pi\u00f9 recenti spicca il bongo flava, che rappresenta la versione tanzaniana dell'hip hop internazionale. La maggior parte delle emittenti radiofoniche tanzaniane hanno la loro sede a Dar es Salaam, che ha quindi un ruolo determinante nel definire la cultura musicale del paese.\nPittura.\nDar es Salaam (e in particolare la zona residenziale di Oyster Bay) \u00e8 la culla del Tingatinga, uno stile pittorico tipico della Tanzania.\nCinema.\nNel 2003 ha aperto a Dar es Salaam il primo cinema multisala della Tanzania, che proietta sia film occidentali che produzioni indiane appartenenti al cosiddetto \"genere di Bollywood\".\nMusei.\nA Dar es Salaam e dintorni si trovano numerosi musei di rilievo. Il National Museum (situato all'interno dei giardini botanici) comprende esposizioni sulla storia naturale dell'uomo e sulla storia della Tanzania dalla preistoria all'indipendenza. Occasionalmente il museo ospita mostre d'arte (per esempio, ha esposto frequentemente al National Museum il pittore tanzaniano George Lilanga). Il Village Museum (10\u00a0km fuori citt\u00e0, lungo la strada per Bagamoyo) \u00e8 un museo all'aperto dove sono state ricostruite 16 abitazioni tradizionali di diverse etnie della Tanzania.\nSport.\nLo Stadio Nazionale di Dar es Salaam National Stadium ospita la squadra di calcio del Simba SC, e altre squadre tanzaniane.\nTurismo.\nDar es Salaam gode di una buona affluenza turistica internazionale sia come luogo di transito (per i viaggiatori diretti ai grandi parchi nazionali del nord o a Zanzibar) che come meta turistica a s\u00e9. Da questo punto di vista, Dar resta tuttora molto meno frequentata di Arusha, che costituisce il punto d'ingresso per il cosiddetto \"circuito del nord\", costituito dai parchi nazionali di Serengeti, Manyara, Tarangire e Ngorongoro. Recentemente, tuttavia, il turismo internazionale sta iniziando a scoprire le ricchezze naturali incontaminate del \"circuito del sud\", con i parchi di Saadani, Mikumi, Udzungwa, Ruaha e Selous. Tutti questi parchi sono raggiungibili in poche ore di volo da Dar es Salaam, che \u00e8 dunque destinata a diventare il principale punto di ingresso in Tanzania per gli itinerari turistici orientati a sud.\nIn citt\u00e0 \u00e8 gi\u00e0 presente un gran numero di strutture ricettive di tutti i livelli. I ristoranti internazionali sono numerosissimi, e numerose tradizioni culinarie sono ben rappresentate: oltre al tradizionale barbecue tanzaniano (che include piatti come il \"nyama choma\", un tipo di arrosto, e il \"mishkaki\", una variante del kebab) e alle ben radicate cucina indiana e zanzibari, si trovano ristoranti cinesi, thailandesi, turchi, italiani e giapponesi.\nMonumenti e luoghi d'interesse.\nLe principali attrazioni turistiche di Dar si trovano nella zona centrale della citt\u00e0 (distretto di Ilala), soprattutto nella circoscrizione di Kivukoni. I giardini botanici (fondati dai tedeschi nel 1895) ospitano molte specie di piante e uccelli tropicali. Il National Museum espone reperti archeologici provenienti dai celebri scavi di Olduvai, e altro materiale di carattere etnografico e storico. Sempre a Kivukoni si pu\u00f2 anche ammirare uno dei palazzi pi\u00f9 antichi di Dar, la White Fathers' House, che ospit\u00f2 l'harem del sultano Majid e oggi \u00e8 sede di una missione cattolica. Nella stessa zona si trovano numerosi altri edifici notevoli, fra cui l'Old Boma, la St Joseph's Metropolitan Cathedral (la principale chiesa di Dar, costruita nel 1902) e la Azania Front Lutheran Church (1898). Uno dei monumenti pi\u00f9 noti del distretto di Ilala \u00e8 il monumento agli askari, posizionato nel centro ideale della citt\u00e0. Il mercato di Kariakoo \u00e8 noto per la frenetica e variopinta attivit\u00e0 di persone e merci. Il Nyerere Cultural Centre \u00e8 una vasta esposizione-mercato di articoli di artigianato tanzaniano, nota per i prezzi particolarmente abbordabili.\nFra i luoghi di interesse posizionati al di fuori di Ilala si pu\u00f2 citare il movimentato porto di Kurasini, nel distretto di Temeke.\nAi bordi della citt\u00e0 o immediatamente fuori si trovano attrazioni di tipo naturalistico e paesaggistico, come le spiagge tropicali della penisola di Kigamboni e le isole della Riserva marina di Dar es Salaam (rinomata per lo snorkeling e le immersioni subacquee). Da Dar es Salaam si raggiunge rapidamente anche Zanzibar (da due a sei ore di traghetto, a seconda del mezzo). Il parco nazionale pi\u00f9 vicino \u00e8 il Mikumi National Park; sulla strada che conduce al parco, nei pressi di Morogoro, si trova anche la sede dell'APOPO, una ONG che addestra ratti giganti al rilevamento di mine anti-uomo; il centro \u00e8 aperto ai turisti.\nIntorno all'area urbana principale, sebbene territorialmente inclusi nella citt\u00e0, ci sono diversi piccoli centri abitati che presentano elementi di interesse culturale e storico. Bagamoyo, 70\u00a0km a nord di Dar es Salaam, si trova al centro di un'area di grande interesse storico e archeologico, che comprende le rovine di Kaole (resti di un complesso di moschee e tombe del XIII secolo) e numerose vestigia dell'epoca coloniale. Sulla strada per Bagamoyo (ma all'interno del perimetro di Dar) si trovano anche il Village Museum e il villaggio di Mwenge, noto per il grandissimo mercato di prodotti artigianali, inclusi oggetti in ebano realizzati dai makonde; vi si trovano anche artigiani al lavoro, che producono oggettistica che viene poi rivenduta in gran parte del paese. A 6\u00a0km dal centro di Dar, sulla costa, si trova il villaggio tradizionale di Msasani, situato nella penisola omonima; appartiene alla penisola anche la spiaggia sassosa di Coco Beach.\nAltri luoghi di interesse a Dar includono:\nInfrastrutture e trasporti.\nDar es Salaam \u00e8 il cuore della rete di trasporti della Tanzania; tutte le principali linee ferroviarie e autostrade partono dalla citt\u00e0 o dai suoi dintorni. La linea ferroviaria principale del paese, la Central Railway Line, congiunge Dar a Kigoma, ed \u00e8 a sua volta connessa con la seconda pi\u00f9 importante ferrovia del paese, che collega Tanga a Moshi; un'altra diramazione della Central congiunge Mwanza e Tabora. La TAZARA (\"Tanzania-Zambia Railway\") collega Dar a Kapiri Mposhi, nello Zambia.\nCi sono linee di autobus che collegano Dar a tutti i principali centri della zona e non solo, come Bagamoyo, Mwanza, Morogoro, Dodoma, Moshi, Arusha, Mtwara, Tanga, Iringa e Mbeya.\nL'Aeroporto Internazionale Julius Nyerere collega la citt\u00e0 con gli altri paesi africani, il Medio Oriente, l'India e l'Europa.\nLa principale e pi\u00f9 economica forma di trasporto pubblico all'interno della citt\u00e0 \u00e8 costituita da un tipo di taxi collettivo su minivan noto come \"daladala\". Leggermente pi\u00f9 costosi sono i taxi privati a tre ruote di tipo tuk-tuk, veicoli di fabbricazione principalmente indiana (Bajaj Auto) simili all'Ape Piaggio e allestiti per il trasporto di 2-3 passeggeri. A questi si aggiungono i taxi di tipo tradizionale, decisamente pi\u00f9 costosi. Veri e propri pullman sono impiegati esclusivamente per le lunghe tratte, principalmente interurbane. I collegamenti via acqua (attraverso i canali o con le isole antistanti la costa) sono principalmente basati sul \"dhow\" a motore, una imbarcazione tradizionale di origine araba e molto diffusa sulla costa orientale dell'Africa. Fra Dar es Salaam e Zanzibar (Stone Town) operano diverse linee di traghetti e aliscafi di grandi dimensioni."}
{"id": "62543", "revid": "767487", "url": "https://it.wikipedia.org/wiki?curid=62543", "title": "Mustiola", "text": "Origine e diffusione.\nNome di scarsissima diffusione, ricordato e utilizzato per via del culto di santa Mustiola. L'etimologia \u00e8 dibattuta, e sono state proposte diverse origini:\nViene talvolta proposta anche un'origine patronimica, con riferimento alla \"gens Mustia\", la quale per\u00f2, nativa di Padova, nulla ha a che vedere con il nome in questione.\nOnomastico.\nL'onomastico viene festeggiato il 23 novembre (anticamente il 3 luglio) in memoria di santa Mustiola, una nobildonna di Chiusi che fu martire nel III secolo insieme a un sant'Ireneo sotto Valeriano."}
{"id": "62544", "revid": "729019", "url": "https://it.wikipedia.org/wiki?curid=62544", "title": "Isola di Levanzo", "text": "Levanzo (in siciliano \"L\u00e8vanzu\") \u00e8 un'isola dell'Italia appartenente all'arcipelago delle isole Egadi, in Sicilia.\nSi tratta della pi\u00f9 piccola delle Egadi, con una superficie emersa di appena 5\u00a0km\u00b2. Vi si trova la localit\u00e0 omonima, frazione di Favignana, comune italiano del libero consorzio comunale di Trapani in Sicilia.\nGeografia.\n\u00c8 costituita di rocce calcaree bianche che si articolano in numerose grotte. Il nome greco dell'isola era Phorbantia (\"\u03a6\u03bf\u03c1\u03b2\u03b1\u03bd\u03c4\u03af\u03b1\"), probabilmente a causa dell'abbondante quantit\u00e0 di erba (\u03c6\u03bf\u03c1\u03b2\u03ae) nell'isola. ll promontorio pi\u00f9 alto \u00e8 il \"Pizzo Monaco\", a 270 metri s.l.m. La vegetazione \u00e8 essenzialmente composta di \"Brassica macrocarpa\", \"Euphorbia dendroides\", \"Rosmarinus officinalis\" e \"Senecio cineraria\".\nIl paese \u00e8 composto di uno sparuto gruppo di case munite di un piccolo porticciolo che dista circa 15\u00a0km da Trapani. \u00c8 priva di strade rotabili, a parte un piccolo tratto di strada asfaltata che conduce alla spiaggia del Faraglione. Tale condizione di arretratezza tecnologica spiega l'integrit\u00e0 della sua bellezza paesaggistica.\nSiti archeologici.\nSulla costa si affacciano alcune grotte, la pi\u00f9 nota delle quali \u00e8 la Grotta del Genovese, uno dei pi\u00f9 importanti siti archeologici siciliani, con le sue incisioni e pitture rupestri risalenti al paleolitico superiore (9680 a.C.).\nInoltre nello specchio d'acqua antistante Cala Minnola, sul versante orientale dell'isola di Levanzo, \u00e8 presente uno dei siti archeologici sommersi pi\u00f9 importanti della Sicilia: vi si trovano il relitto di una nave romana e dei resti del carico di anfore e frammenti di vasellame che giacciono ad una profondit\u00e0 di circa 27 metri."}
{"id": "62547", "revid": "1305772", "url": "https://it.wikipedia.org/wiki?curid=62547", "title": "Acs", "text": ""}
{"id": "62548", "revid": "628767", "url": "https://it.wikipedia.org/wiki?curid=62548", "title": "Ordini religiosi cavallereschi", "text": "Negli ordini religiosi cavallereschi (ordini religioso-militari), gli aderenti fanno voto di combattimento accanto a quelli di castit\u00e0, obbedienza e povert\u00e0 personale, che sono caratteristici della tradizione monastica. Lo status d'uomo d'armi che caratterizza gli appartenenti a tali ordini, li differenzia nettamente da qualunque altro ordine religioso d'area cristiana.\nGli ordini religioso-militari hanno avuto una parte importante nella storia della cristianit\u00e0 medievale. \nStoria.\nStoricamente nacquero con le Crociate, che affermarono un nuovo significato del termine \"miles Christi\": esso non indicava pi\u00f9 solo il \"martire della fede\", ma anche il \"combattente al servizio della fede\". A quel tempo vi era per\u00f2 una proibizione che impediva ai cavalieri di prendere gli ordini sacri: un monaco non pu\u00f2 spargere sangue altrui.\nLa creazione degli ordini religioso-militari super\u00f2 questa proibizione: all'interno di tali ordini si poteva essere al tempo stesso monaci e cavalieri. Oltre che alle Crociate, essi sono legati alla sconfitta dei musulmani in Spagna e dei \"pagani\" in Europa Orientale e nel Baltico (nell'ambito, soprattutto, della Crociata livoniana).\nLa maggior parte di questi ordini si estinse dopo la fine delle crociate. Una parte dei nomi di tali ordini sono stati ripresi in vario modo da associazioni moderne di laici.\nElenco.\nDi seguito si riporta la lista dei principali ordini fondati nel Medioevo e la relativa data di istituzione.\nRiconosciuti da Stati sovrani.\nIn Italia.\nDi questi lo Stato italiano riconosce oggi come ordine religioso cavalleresco:\nAutorizza l'uso delle onorificenze dei seguenti ordini, considerati ordini dinastici: \nCitt\u00e0 del Vaticano.\nOggi la Santa Sede, oltre ai propri ordini equestri, riconosce e tutela due soli ordini religioso-cavallereschi: il Sovrano militare ordine ospedaliero di San Giovanni di Gerusalemme, di Rodi e di Malta (Giovanniti) e l'Ordine Equestre del Santo Sepolcro di Gerusalemme.\nNel mondo.\nSono riconosciuti nei rispettivi paesi:"}
{"id": "62550", "revid": "125282085", "url": "https://it.wikipedia.org/wiki?curid=62550", "title": "MSX", "text": "L'MSX (sigla di \"Machines with Software eXchangeability\") \u00e8 uno standard informatico per un gruppo di home computer sviluppato in Giappone e prodotto tra il 1983 e il 1995, trovando diffusione soprattutto in Asia, Europa e Sudamerica.\nFu concepito da Kazuhiko Nishi, con l'intento di creare delle linee guida comuni per la costruzione di computer compatibili da parte di diversi produttori. All'epoca era una mossa innovativa, contrapposta alla situazione dei primi anni '80, quando i maggiori marchi producevano sistemi chiusi e tra loro incompatibili.\nL'esatto significato dell'abbreviazione \u00e8 stato per diverso tempo motivo di dibattito. Nishi, in un'intervista rilasciata durante una sua visita a Tilburg nei Paesi Bassi nel 2001, dichiar\u00f2 che MSX stava per \"Machines with Software eXchangeability\" (macchine con software interscambiabile).\nComplessivamente si stima che ne siano stati venduti circa 9 milioni di esemplari, di cui 7 nel solo Giappone.\nIl marchio MSX e i relativi diritti appartengono, fin dal 1983, alla \"MSX Association\", e dal 2008 alla \"MSX Licensing Corporation\" il cui amministratore \u00e8 Kazuhiko Nishi, societ\u00e0 che gestisce i marchi, i loghi e i diritti dell'MSX.\nStoria.\nContesto tecnologico in Giappone.\nNegli anni ottanta il Giappone era nel bel mezzo di un forte risveglio economico; si pensava che le pi\u00f9 grandi aziende nipponiche d'elettronica potessero essere in grado di appropriarsi del mercato degli home computer i cui protagonisti sin alla fine degli anni settanta erano stati gli USA ed il Regno Unito.\nLe grandi sinergie progettuali, unite alle notevoli capacit\u00e0 produttive delle aziende giapponesi, avrebbero consentito loro di sviluppare macchine migliori e pi\u00f9 economiche rispetto a quelle prodotte dagli occidentali. Il mercato giapponese a 8 bit fu infatti occupato da macchine di produzione nazionale come NEC PC-8801, Sharp X1 o FM-7, incompatibili tra loro come avveniva in Occidente.\nProgetto e sviluppo.\nLo standard MSX nacque dopo che Kazuhiko Nishi ebbe visto i computer SV-318 e SVI-328 di Spectravideo. Nishi intravide il potenziale dell'SV-328 e chiese ed ottenne da Spectravideo la licenza per poter utilizzare i suoi computer come base per un nuovo standard. Dopo l'accordo, Spectravideo inizi\u00f2 ad inserire il logo \"MSX\" nelle pubblicit\u00e0 commerciali dell'SV-318 e dell'SV-328 dichiarando anche che questi computer avrebbero permesso di utilizzare il software scritto per i prossimi computer MSX, anche se ci\u00f2 non era del tutto vero: anche se utilizzati come base di partenza per gli MSX, rispetto a questi computer gli SV-318/328 presentavano alcune differenze, prima fra tutte il BIOS integrato. Successivamente Spectravideo vendette i propri diritti sull'hardware del nuovo standard a Microsoft, di cui ASCII Corporation era la rappresentante per il mercato giapponese.\nQuando lo standard MSX venne annunciato e un gruppo di grandi aziende giapponesi annunciarono i loro piani per introdurre le relative macchine, ci fu un'ondata di panico nell'industria statunitense. Tuttavia, quando le macchine MSX iniziarono ad arrivare nel mercato occidentale (tardo 1984), ormai non erano pi\u00f9 competitive: l'IBM aveva introdotto il PC IBM, la Apple aveva rinnovato completamente la propria linea di computer con i suoi Macintosh, mentre la Commodore aveva lanciato da due anni circa il suo Commodore 64 e a partire dal 1985 acquis\u00ec Amiga e cominci\u00f2 a produrre nuovi computer con tale marchio. Nonostante il coinvolgimento di Microsoft, che realizz\u00f2 sia l'interprete MSX BASIC sia il sistema operativo su disco MSX-DOS, questo progetto ebbe la sua base operativa in Giappone invece che negli Stati Uniti d'America, n\u00e9 Microsoft menzion\u00f2 mai questo coinvolgimento nella sua storia aziendale, dando invece risalto ad altre collaborazioni, quali quella per i PC IBM e quella per gli Apple Macintosh\nDiffusione e dismissione.\nIn Giappone e in Corea del Sud l'MSX divenne il principale home computer degli anni '80. Ebbe larga diffusione anche in alcuni Paesi europei (specialmente nei Paesi Bassi, ma anche in Spagna), in Brasile, in Argentina, nei Paesi arabi (ove era venduto col marchio Al-Alamiah) e nell'Unione Sovietica (cloni non ufficiali prodotti dalle fabbriche statali sovietiche), ma non ebbe significativa diffusione negli Stati Uniti d'America. Lo standard ha anche avuto un certo successo nelle applicazioni musicali con un modello lanciato dalla Yamaha, il CX5M (dotato di sintetizzatore integrato con tecnologia FM), che pu\u00f2 considerarsi - ancor prima dell'Atari ST - precursore dell'home recording su personal computer.\nDiverse aziende brasiliane, alla fine degli anni '80, adottarono l'MSX come computer economico per uso da ufficio. Tuttavia, in Brasile, i modelli successivi alla prima generazione non ebbero lo stesso successo dei primi in tale utilizzo, poich\u00e9 i quel mercato approdarono svariati cloni taiwanesi dei PC IBM. I computer MSX ebbero pochissima diffusione nei Paesi anglosassoni: negli Stati Uniti d'America furono prodotti solo in piccola quantit\u00e0 da Spectravideo mentre in Gran Bretagna furono commercializzati solo da Toshiba. Gli MSX furono principalmente venduti in Giappone, in Brasile e in diversi Paesi dell'Europa: in Italia il modello pi\u00f9 diffuso era il Philips VG-8020.\nNel complesso si conoscono almeno 265 diversi modelli di computer conformi allo standard MSX, ma potrebbero essere di pi\u00f9; difficile determinare tutte le varianti che furono prodotte.\nNel 1995 la produzione dei computer MSX, gi\u00e0 ridotta da fine anni '80 al solo Giappone, cess\u00f2 a causa dell'imporsi dei PC di tipo IBM compatibile come standard.\nIniziative di rilancio negli anni 2000.\nNel 2001 Kazuhiko Nishi ha cercato di far rinascere la passione per l'MSX grazie al progetto \"MSX Revival\", basato su un emulatore MSX chiamato \"MSX PLAYer\", il primo emulatore MSX ufficiale. Nel 2004 la societ\u00e0 olandese Bazix annunci\u00f2 di essere diventata la rappresentante europea di MSX Association, divenendo anche la referente inglese per le problematiche relative ai marchi e alle licenze dell'MSX. Grazie ad un accordo con la societ\u00e0 giapponese D4 Enterprise, il 17 ottobre 2006 Bazix lanci\u00f2 il sito WOOMB.Net per la vendita di giochi MSX in inglese offerti sotto forma di eseguibili per Windows 9x/ME/2000, con una selezione iniziale di 14 titoli. In Giappone le vendite sono iniziate prima attraverso Project EGG.\nNell'agosto del 2006 D4 Enterprise ha anche presentato un nuovo sistema compatibile MSX-2 denominato \"1chipMSX\", basato su un chip FPGA Altera Cyclone EP1C12Q240C8. L'1chipMSX \u00e8 alloggiato in una confezione di plastica trasparente e pu\u00f2 essere collegato ad un monitor oppure ad una TV, ha un ingresso per una tastiera PS/2, supporta le estensione audio MSX-MUSIC e Konami SCC+, offre 2 connettori per le cartucce MSX, presenta una porta per memorie SD/MMC (utilizzabili come dispositivi di memorizzazione esterna), emula un'unit\u00e0 dischi e pu\u00f2 essere utilizzato per avviare l'MSX-DOS. Grazie al suo hardware programmabile tramite VHDL \u00e8 possibile inserire nel dispositivo il supporto a nuove estensioni hardware lanciando semplicemente un programma di riconfigurazione direttamente dall'MSX-DOS. Il sistema ha anche 2 porte USB, utilizzabili dopo averne programmato il supporto tramite codice VHDL.\nNel 2006 Nintendo ha annunciato che i giochi MSX sarebbero stati disponibili per l'emulatore Virtual Console della sua Wii. Nel febbraio 2007 ha confermato la disponibilit\u00e0 (inizialmente per il solo mercato giapponese) dei giochi per la met\u00e0 dell'anno.\nCaratteristiche tecniche.\nIspirati dal successo del VHS come standard per i videoregistratori, molti produttori hardware giapponesi, coreani (Samsung, Daewoo, Goldstar), sudamericani (Gradiente, Talent) ed europei (Philips, Schneider, Phonola, Fenner, Radiola, Olimpya, Vestel), oltre allo statunitense Spectravideo, costruirono e promossero i computer MSX. Qualsiasi software o dispositivo che recasse il logo MSX era compatibile con i prodotti sviluppati da altri produttori aderenti al progetto. Lo standard consisteva principalmente in un insieme di componenti che erano gi\u00e0 disponibili per i produttori di computer: la CPU principale \u00e8 uno Zilog Z80 operante alla frequenza di 3,58 MHz; la grafica \u00e8 fornita dal chip Texas Instruments TMS9918A, gi\u00e0 usato nel TI-99/4A, con 16 KB di VRAM dedicata; l'audio \u00e8 fornito dal chip sonoro YM2149F, che controlla parzialmente anche le operazioni di input/output; il controllo delle interfacce di I/O parallelo, come la gestione della tastiera, \u00e8 affidato a un Intel 8255 PPI (\"Programmable Peripheral Interface\"). \nIn realt\u00e0, nessuno di questi componenti rappresentava qualcosa di particolarmente avanzato, ma si trattava comunque di specifiche ragionevoli per costruire una buona macchina nel 1982 quando Nishi propose lo standard, e gi\u00e0 condivise da altri sistemi di quel periodo, come l'home computer Coleco Adam (per il quale in seguito fu proposto anche un emulatore MSX software grazie al quale alcuni software potevano girare anche su questa macchina) o la console Sega SG-1000. Per ridurre i costi molti produttori utilizzavano un processore personalizzato detto \"MSX-Engine\", che integra in un unico chip alcuni dei componenti dei sistemi MSX quali il PPI, il chip sonoro compatibile YM2149 oltre ad altri componenti, a volte anche la stessa CPU Z80. Nonostante l'idea alla base di queste specifiche fosse quella di contenere i costi, quasi tutti i computer MSX usavano una tastiera professionale al posto di una pi\u00f9 economica tastiera con tasti in gomma, per cui alla fine il costo delle macchine saliva nuovamente. L'uso di questi componenti, insieme all'MSX-DOS di Microsoft, rendevano gli MSX dei buoni e competitivi home computer, anche se pi\u00f9 cari delle offerte della concorrenza. L'architettura dei computer era basata su uno standard comune e le poche differenze erano apportate principalmente dai singoli produttori. Il sistema operativo MSX-DOS per la gestione dei dischi era compatibile con il CP/M ed era molto simile all'MS-DOS; in particolare era compatibile con diversi software della sua controparte pi\u00f9 famosa (l'MS-DOS), fra cui il dBase II, il Turbo Pascal versione 3 e WordStar, ed inoltre era implementata una particolate versione di BASIC, l'MSX BASIC. \nPoich\u00e9 il comparto video originale dell'MSX 1 ha la risoluzione della modalit\u00e0 testuale limitata a 40\u00d725 caratteri, vennero creati dei kit d'espansione che aggiornavano il display ad 80\u00d725 caratteri, dando all'MSX un aspetto pi\u00f9 professionale.\nEvoluzione dello standard.\nL'MSX conobbe diverse evoluzioni nel corso degli anni: il primo MSX poi distinto come MSX1 o MSX 1 (1983), MSX2 o MSX 2 (1986), MSX2+ o MSX 2+ (1988) ed MSX Turbo R (1990-1995). Le prime tre erano computer a 8 bit basati sul microprocessore Zilog Z80, mentre nell'MSX turbo R a questa CPU, che veniva mantenuta onde assicurare la compatibilit\u00e0 con i modelli precedenti, veniva affiancato un ASCII R800, processore derivato dallo Zilog Z800 a 16 bit. \nL'MSX2 fu poco supportato in Occidente; l'MSX2+ fu diffuso solo in Giappone e prodotto solo da Sony, Panasonic e Sanyo.\nIl Turbo R fu introdotto nel 1990, ma non ebbe un grande successo, poich\u00e9 fu prodotto solo da Panasonic esclusivamente per il mercato giapponese e, soprattutto, non fu molto supportato dalle case produttrici di software. \nMSX2+.\nVenne commercializzato solo in Giappone e prodotto solo da Panasonic, Sanyo e Sony.\nMSX Turbo R.\nVenne commercializzato solo in Giappone nonch\u00e9 prodotto solo ed esclusivamente da Panasonic.\nPeriferiche.\nUnit\u00e0 dischi.\nI sistemi MSX generalmente non offrivano un'unit\u00e0 floppy disk integrata, per cui i giochi erano pubblicati principalmente su cartuccia e su cassetta. Le unit\u00e0 dischi erano disponibili sotto forma di cartucce di espansione contenenti l'interfaccia hardware per la gestione dei drive e una ROM che estende il BIOS del computer (l'interfaccia software), connesse a un case esterno contenente il drive. In Europa e Giappone il formato pi\u00f9 diffuso era quello da 3\u00bd\". In Giappone alcuni sistemi MSX1 integravano un'unit\u00e0 da 3\u00bd\", come il Matsushita (Panasonic) CF-3000. In Sud America molti sistemi usavano i floppy disk da 5\u00bc\", ma questo formato fu altrimenti minoritario. La Philips, oltre ai consueti drive da 3\u00bd\", produsse l'insolito lettore Quick Drive, pi\u00f9 economico e basato su dischi da 2,8\" prodotti dalla Mitsumi, ma questo formato rimase molto raro.\nI computer MSX2 furono distribuiti nel 1985: questi sistemi offrivano spesso (ma non sempre) un'unit\u00e0 da 3\u00bd\" integrata e, di conseguenza, il supporto pi\u00f9 popolare per i giochi divenne proprio questo formato.\nI floppy da 3\u00bd\" formattati con un MSX sono compatibili direttamente con l'MS-DOS per via dello stesso file system usato, anche se alcuni dettagli sono diversi, come il codice del settore di boot e il sistema per segnare i file cancellati. Derivando dall'MS-DOS 1, anche l'MSX-DOS 1 non ha il supporto per le sottocartelle.\nVideogiochi.\nGli MSX furono molto utilizzati per il videogioco. L'ampio sito Generation-MSX presenta oltre 6000 titoli commerciali per MSX (contando per\u00f2 anche le diverse edizioni dello stesso gioco).\nI giochi occidentali erano pubblicati soprattutto su cassetta, mentre quelli giapponesi soprattutto su cartuccia.\nSono comunque numerose anche le pubblicazioni su floppy disk, soprattutto per quanto riguarda l'MSX2.\nI videogiochi sono a larga maggioranza compatibili con lo standard MSX di base.\nI giochi per lo standard MSX2, poco supportato in Occidente, furono prodotti principalmente in Giappone, nondimeno comprendono grandi titoli come \"Metal Gear\", \"Vampire Killer\", \"Aleste\" e \"Rastan Saga\". Sono noti 1200 titoli per MSX2.\nI giochi esclusivi per MSX2+ sono ben pochi, perch\u00e9 gran parte dei produttori prefer\u00ec realizzare giochi per MSX2 che beneficiano di alcune migliorie se eseguiti su MSX2+. Pochi e poco rilevanti sono anche i giochi per Turbo R.\nSecondo una selezione fatta dalla rivista \"Retro Gamer\", i dieci pi\u00f9 grandi giochi per MSX, tutti giapponesi, sono \"Space Manbow\", \"Aleste 2\", \"Penguin Adventure\", \"Vampire Killer\", \"Bomberman\", \"\", \"SD Snatcher\", \"Golvellius 2\", \"Mr. Ghost\", \"Thexder\". La rivista fece anche una selezione dei 20 migliori giochi occidentali: \"Temptations\", \"Zaxxon\", \"The Last Mission\", \"Valkyr\", \"Who Dares Wins II\", \"Oh Shit!\", \"Goody\", \"Desolator\", \"Colt 36\", \"Livingstone I Presume\", \"Space Walk\", \"Lazy Jones\", \"Master of the Lamps\", \"Trail\", \"Hunchback\", \"Ale Hop!\", nonch\u00e9 alcune conversioni da ZX Spectrum (che erano relativamente facili dato che il microprocessore \u00e8 lo stesso): \"Head over Heels\", \"Knight Lore\", \"Pac-Mania\", \"WEC Le Mans\".\nPoich\u00e9 molti modelli di MSX sono dotati di due porte per cartucce (concepite per software e espansione hardware), la Konami ide\u00f2 un uso peculiare per i propri videogiochi: inserendo due giochi insieme si ottengono a volte degli extra, ad esempio la possibilit\u00e0 di giocare a \"Gradius\" con elementi grafici di \"TwinBee\".\nEmulatori.\nI computer MSX sono emulati su molte piattaforme moderne. Molti degli emulatori derivano da o sono ancora basati sul codice di fMSX, un emulatore MSX multipiattaforma scritto da Marat Fayzullin che gira su Unix, Windows, Macintosh, Symbian, MS-DOS, Amiga. Siccome il codice sorgente di fMSX \u00e8 aperto ma non \u00e8 libero, molti emulatori hanno rimosso il codice dell'emulatore dello Z80 di Fayzullin dai loro prodotti per evitare questioni legali.\nL'unico emulatore ufficiale dell'MSX, MSXPLAYer, non \u00e8 pi\u00f9 sviluppato a causa della chiusura di MSX Association che lo pubblicava: si trova ancora su internet anche se la versione disponibile, la \"Release 1\", \u00e8 del 22/09/2001.\nAlcuni titoli dell'MSX sono emulati sul Nintendo Wii tramite l'emulatore Virtual Console.\nL'emulatore MESS \u00e8 un altro emulatore multipiattaforma che emula diverse macchine MSX, MSX2 e MSX2+.\nCompletamente libero e altamente configurabile \u00e8 OpenMSX, che esce sotto licenza GPL con tutto ci\u00f2 che non \u00e8 protetto da altre licenze (quindi BIOS e software aggiuntivi vanno reperiti altrove).\nWebMSX \u00e8 un emulatore incapsulato in una pagina web, direttamente utilizzabile.\nGalleria d'immagini.\nAlcuni modelli di MSX prodotti:"}
{"id": "62552", "revid": "74801", "url": "https://it.wikipedia.org/wiki?curid=62552", "title": "Ingegneria biomedica", "text": "L'ingegneria biomedica (o bioingegneria; da non confondersi con le biotecnologie) \u00e8 un ramo dell'ingegneria che applica principi di fisica, chimica, biologia, scienza dei materiali e di altre discipline collegate alla progettazione di sistemi e soluzioni per le scienze biomediche. La finalit\u00e0 di tale integrazione \u00e8 prevalentemente rivolta all\u2019ambito tecnologico, industriale, scientifico, clinico, ospedaliero.\nDescrizione.\nStoricamente nasce da un lato grazie alle applicazioni di varie discipline (meccanica, elettronica, chimica, ecc.) sviluppatesi autonomamente all'interno del proprio ambito a partire dagli sviluppi della biomeccanica, della biochimica, dei biomateriali, dell'elettrofisiologia, della neurofisiologia, delle scienze cognitive, della biosistemistica; dall'altro dall'approccio di sintesi di tipo cibernetico tendente a mettere al centro il sistema biomedico in oggetto (un organo, una cellula, una funzione organica, un processo biochimico, una struttura sanitaria, una sala operatoria, ecc.) risolvendone i problemi con le varie conoscenze dell'ingegneria.\nOggi \u00e8 consolidata l'identit\u00e0 dell'ingegneria biomedica come disciplina autonoma ed insieme trasversale ad altre tradizionali ingegneristiche, essendone l'applicazione di queste alla biologia e alla medicina.\nDa questa sua fisionomia discendono le varie branche: \nL'ingegnere biomedico.\nPer poter svolgere il proprio lavoro l'ingegnere biomedico coniuga le conoscenze relative ai metodi e gli strumenti propri dell'ingegneria con le competenze tipiche dell'ambito della medicina e della biologia. L'ingegnere biomedico fornisce la propria collaborazione a partire dalla fase di studio del problema medico-biologico, in modo da poter avere una visione globale completa e non presentata a posteriori da medici o biologi. Per questo motivo la preparazione dell'ingegnere biomedico pu\u00f2 comprendere conoscenze di anatomia, biologia, fisiologia, patologia; oltre ovviamente alle conoscenze ingegneristiche tradizionali quali matematica, fisica, meccanica, chimica, energetica, elettronica, informatica e gestionale.\nSettori di applicazione.\nL'ingegnere biomedico lavora in differenti settori dell'ingegneria: sviluppo, progettazione, organizzazione;\nsi veda il DPR. 328/2001\nSviluppo.\nL'ingegnere biomedico sviluppa:\nProgettazione.\nL'ingegnere biomedico progetta:\nOrganizzazione.\nL'ingegnere biomedico organizza:\nAmbiti di lavoro.\nProfessione regolamentata.\nIn Italia, differentemente dall'estero, la progettazione e le attivit\u00e0 di sviluppo correlate ai dispositivi medici sono professioni regolamentate dal D.P.R. 5 giugno 2001, n. 328 (G.U. 17 agosto 2001, n. 190, S.O.)\n\"Art. 46. Attivit\u00e0 professionali\":\n\"1. Le attivit\u00e0 professionali che formano oggetto della professione di ingegnere sono cos\u00ec ripartite tra i settori di cui all'articolo 45, comma 1\":\n\"a) ... omissis ...\"\n'b) per il settore \u00abingegneria industriale\u00bb: pianificazione, la progettazione, lo sviluppo, la direzione lavori, la stima, il collaudo, la gestione, la valutazione di impatto ambientale'\nStrumentazione biomedica.\nL'ambito della strumentazione biomedica si occupa della progettazione, sviluppo, realizzazione e test di dispositivi meccanici e/o elettronici da applicare in ambito clinico, o altrimenti come ausilio all'attivit\u00e0 di ricerca nelle scienze biologiche e fisiologiche.\nLa strumentazione biomedica pu\u00f2 essere suddivisa in vari settori a seconda della modalit\u00e0 di classificazione scelta, ossia in base allo scopo clinico, al campo di applicazione, alla zona dell'organismo interessata, al tipo di analisi effettuata o alla fonte di energia utilizzata. In riferimento alla prima modalit\u00e0 citata, l'ambito clinico, la strumentazione pu\u00f2 essere\nSebbene non esista una distinzione netta fra i tre campi, \u00e8 opportuno operare tale suddivisione per un'analisi pi\u00f9 sistematica dell'argomento e perch\u00e9 si tratta di una distinzione centrata sulla figura del paziente e sulle sue esigenze.\nStrumentazione diagnostica.\nNella seguente categoria sono incluse per lo pi\u00f9 le apparecchiature utilizzate in medicina nucleare e radiologia che sfruttano tecniche di imaging a scopo diagnostico.\nTra gli esempi pi\u00f9 rappresentativi ricordiamo la radiografia a raggi X, la tomografia computerizzata (TC), l'imaging a risonanza magnetica (MRI), la tomografia ad emissione di positroni (PET), la tomografia computerizzata ad emissione di singolo fotone (SPECT), l'ecografia ecc.\nStrumentazione terapeutica.\nIn questa sezione si includono tutti quei dispositivi, elettrici o meccanici di supporto all'attivit\u00e0 terapeutica del paziente o che costituiscono l'intervento principale della terapia stessa.\nAlcuni esempi sono il dializzatore, il litotritore, il pacemaker, le valvole cardiache artificiali, i cardioversori e defibrillatori, il cuore artificiale, la macchina cuore polmone per circolazione extracorporea, i neurostimolatori, gli apparecchi acustici e molti altri ancora: darne un elenco esaustivo sarebbe proibitivo e privo di senso, dal momento che di continuo nuovi apparecchi vengono impiegati in specifiche terapie, o gli stessi apparecchi esistenti modificati vengono impiegati per nuove terapie.\nSi tratta di dispositivi molto delicati da tenere sotto costante controllo in quanto, a differenza della categoria precedente, spesso si ha a che fare con energie molto superiori a quelle utilizzate in campo diagnostico e che entrano in diretto contatto col paziente, interagendo direttamente con esso o modificandone alcuni parametri fisiologici e/o fisici. In fase di progettazione si deve pertanto prevedere una possibile diagnostica il meno possibile invasiva delle condizioni dell'apparecchio, per poterne programmare con sufficiente anticipo e rischi minimi la sostituzione o la riparazione.\nStrumentazione riabilitativa.\nL'ultima sezione qui presentata comprende quella della strumentazione utilizzata a fini riabilitativi: sebbene questa sezione abbia molto in comune con la precedente, anzi spesso i due campi vengono considerati simili, \u00e8 bene distinguere tali dispositivi in quanto si tratta spesso di macchine che tentano di modificare un parametro fisiologico, fisico o meccanico del paziente al fine di farne recuperare il normale e autonomo funzionamento. \nSi tratta quindi per lo pi\u00f9 di soluzioni temporanee che non mirano semplicemente a fornire un supporto terapeutico, ma hanno uno scopo pi\u00f9 ambizioso. Bisogna comunque sottolineare che spesso questi dispositivi, come nel caso delle protesi, pur cercando di integrarsi pienamente nei processi metabolici e meccanici, possono talora rimanere in modo permanente nel corpo dell'ospite, o possono altre volte essere riassorbiti dall'organismo.\nAlcuni esempi sono le protesi, gli organi artificiali, le macchine pneumatiche per il recupero post-traumatico, e altri ancora.\nInformatica biomedica.\nIl campo dell'informatica biomedica abbraccia diversi aspetti. Il primo campo di applicazione \u00e8 quello della gestione informatizzata dei dati sanitari (cartella clinica elettronica), con particolare attenzione ai problemi di tipo legale insiti nella manipolazione di dati sensibili.\nInoltre l'informatica biomedica affronta il problema della trasmissione ed indicizzazione delle immagini ottenute da dispositivi digitali di acquisizione (TAC, MRI, ecc). Il problema riguarda sia la trasmissione di immagini per applicazioni di telemedicina sia l'immagazzinamento dei dati in appositi server digitali (PACS). Di fondamentale importanza in questo campo \u00e8 l'uso del protocollo DICOM per la codifica delle immagini mediche digitali.\nInfine, l'informatica biomedica affronta il problema dell'elaborazione delle immagini, spaziando dai problemi di visualizzazione tridimensionale a quelli di analisi quantitativa per l'estrazione automatica o semi-automatica di indici diagnostici. Di grande interesse \u00e8 il campo della fusione di immagini, in cui immagini provenienti da diverse modalit\u00e0 di acquisizione vengono combinate per fornire al medico le informazioni in modo integrato.\nBiomeccanica.\nL'ambito della biomeccanica \u00e8 a sua volta un settore applicativo e di ricerca molto vasto, che richiede competenze specifiche, oltre che di meccanica e fisica, anche di chimica, biochimica, istologia, biologia molecolare e fisiologia. Sotto questa categoria si pu\u00f2 racchiudere anche il campo dell'ingegneria tissutale, che presenta molti punti di contatto con la biomeccanica, anche se richiede conoscenze specifiche di trattamento dei tessuti e di chimica delle superfici.\nEsempi applicativi.\nCampi d'intervento tipici dell'ingegnere biomedico sono pertanto: la realizzazione di strumenti di diagnosi clinica, ad esempio TAC (tomografia assiale computerizzata) e macchine radiografiche, protesi articolari (protesi d'anca, ginocchio, ecc) e funzionali (valvole cardiache, ecc), realizzazione di sistemi software di supporto alla decisione e all'organizzazione in ambito clinico, ecc. Negli ultimi anni si \u00e8 diffusa anche in Italia la figura dell'ingegnere clinico, che si occupa della gestione del parco apparecchiature dell'ospedale interessato sia dal punto di vista manutentivo (gestione degli interventi tecnici, contratti di manutenzione con ditte riparatrici, esecuzione tramite personale tecnico competente delle verifiche di sicurezza, manutenzioni ordinarie ed interventi di manutenzione correttiva sulle apparecchiature), che economico (segnalazione di fuori uso attrezzature biomediche, consulenza sugli acquisti, gestione di gare pubbliche per rinnovo parco macchine...)."}
{"id": "62553", "revid": "7077", "url": "https://it.wikipedia.org/wiki?curid=62553", "title": "Cuivi\u00e9nen", "text": "Cuivi\u00e9nen \u00e8 un luogo di Arda, l'universo immaginario fantasy creato dallo scrittore inglese J.R.R. Tolkien. \u00c8 la terra dove i Quendi o Elfi si risvegliarono. Il nome (\"cuivi\u00ebr + nen\") significa \"Acqua del Risveglio\" in Quenya, e pi\u00f9 precisamente indica il lago sulle cui rive si risvegliarono gli Elfi. Si dice che quel lago non fosse altro che un piccolo golfo nel Mare interno dello Helcar, all'estremo est della Terra di Mezzo, proprio sotto le pendici dei monti Orocarni. Il Risveglio degli Elfi ebbe luogo in tempi remoti (come narrato nel poema Cuivienyarna), durante gli Anni degli Alberi, e Cuivi\u00e9nen da allora fu probabilmente distrutto.\nLa prima Suddivisione degli Elfi ebbe luogo quando gli Eldar partirono da Cuivi\u00e9nen per Valinor, mentre gli Avari decisero di rimanere indietro.\nNon si sa per quanto tempo gli Avari rimasero a Cuivi\u00e9nen durante la Prima Era, ma \u00e8 certo che il Mare dello Helcar cess\u00f2 di esistere dopo la Guerra d'Ira, e quindi non vi fu mai un ritorno."}
{"id": "62556", "revid": "111433", "url": "https://it.wikipedia.org/wiki?curid=62556", "title": "Storia dell'Africa", "text": "Secondo il modello paleoantropologico dominante, \u00e8 in questo continente che avviene la comparsa dell\"Homo sapiens\". Dall'Africa si sono altres\u00ec originate e da l\u00ec sono poi migrate, in epoche preistoriche e protostoriche, le prime culture umane, come la cultura litica olduvaiana, aree di pertinenza di paleontologia e archeologia.\nLa storiografia basata sui ritrovamenti archeologici con documentazione scritta di varie culture, ci \u00e8 nota a partire dalla nascita e lo sviluppo della civilt\u00e0 egizia, del regno nubiano, di altri regni e societ\u00e0 e della loro interazione.\nDal VII secolo d.C., l'Africa ha ricevuto una forte influenza islamica, sia sulle coste orientali, sia in Egitto, nelle regioni del Maghreb e del Sahel. La tratta degli schiavi, avviata dagli Arabi sin dal X secolo e proseguita con maggiore intensit\u00e0 verso la tratta atlantica gestita dagli Europei dal XVI secolo in poi, ha interessato tutto il continente fino al XIX secolo e preceduto il colonialismo. Occorre per\u00f2 dire che nella zona di influenza islamica la schiavit\u00f9 \u00e8 rimasta una realt\u00e0 viva sino ad oggi. La stagione delle indipendenze \u00e8 iniziata nel 1951, quando la Libia \u00e8 formalmente diventata una nazione libera.\nLa storiografia che interessa l'Africa \u00e8 stata a lungo appannaggio del pensiero culturale europeo. Dopo la pubblicazione, nell'ultimo quarto del XX secolo, della \"Cambridge History of Africa\" e della \"UNESCO General history of Africa\" (quest'ultima con la partecipazione di tutti i pi\u00f9 importanti storici africani), si \u00e8 giunti ad un nuovo approccio che tiene conto di documentazione prima non presa in considerazione.\nFonti e tradizione orale.\nLa civilt\u00e0 africana \u00e8 stata definita la \"civilt\u00e0 della parola\": proprio questa scarsit\u00e0 di fonti stabili per la storiografia (di fonti in generale, di fonti scritte in particolare, tanto pi\u00f9 se si considerano le fonti elaborate dagli africani stessi) determinano una grande difficolt\u00e0 a ricostruire la storia di questo continente.\nLe fonti scritte coprono un periodo di tempo molto limitato (all'incirca gli ultimi 4000 anni) e si riferiscono solo ad alcune zone specifiche del continente.\nLa scrittura si \u00e8 infatti diffusa in Africa - con l'eccezione eccellente dell'Egitto in cui risale al IV millennio a.C. - a partire dal I millennio a.C. e quasi esclusivamente nei territori interessati dallo sviluppo di societ\u00e0 di tipo statale: Nubia, Etiopia, costa dell'Africa orientale, Africa occidentale e tra le popolazioni berbere del Sahara.\n\u00c8 solo con gli Arabi, nell'VIII secolo, che la scrittura fa la sua comparsa nell'Africa subsahariana. Di fatto, sono esistiti nell'Africa occidentale sistemi indigeni di scrittura, ma non hanno avuto una tale diffusione da essere considerati vera e propria scrittura. Le tradizioni di scrittura del Corno d'Africa e della valle del Nilo sono antichissime. Tra il V e il VI secolo viene tradotta in lingua ge'ez la Bibbia. Il geez \u00e8 una lingua semitica, per lungo tempo lingua franca del Regno di Axum: in geez \u00e8 stato redatto il \"Kebra Nagast\" (IV-VI secolo).\nLe fonti in arabo, sorte dopo l'espansione dei secoli VIII e IX, menzionano aspetti della vita africana, la geografia, la politica, il commercio. Del X secolo sono gli scritti di al-Mas\u02bf\u016bd\u012b, dell'XI quelli di al-Bakr\u012b, del XII quelli di al-Idr\u012bs\u012b. Sono invece del XIV secolo gli scritti di Ibn Khald\u016bn e di Ibn Ba\u1e6d\u1e6d\u016b\u1e6da, che pass\u00f2 da Gao nel 1358. Gli Arabi chiamavano \"bil\u0101d al-S\u016bd\u0101n\" (\"paese dei neri\") la regione tropicale a sud del Sahara: fu qui che, tra il X e il XVI secolo, sorsero i regni Tekrur, Wagadou (o impero del Ghana), Manden (o impero del Mali) e Songhai, dediti in particolare al commercio di oro e cola. Alcune cronache arabe, composte nel XVI o nel XVII secolo, si riferiscono a questa zona, come ad esempio il \"Ta\u02ber\u012bkh al-S\u016bd\u0101n\" (\"Storia del paese dei neri\") di Abd al-Rahman al-Sa\u02bfadi e il \"Ta\u02ber\u012bkh al-fatt\u0101sh\" (\"Storia della conquista\") di Mahmud Kati.\nAltra fonte importante \u00e8 il geografo arabo al-Hasan ibn Muhammad al-Wazzan (papa Leone X lo ribattezzer\u00e0 \"Leone l'Africano\"): nel 1550 fu pubblicata una sua \"Descrizione dell'Africa e delle cose notabili che ivi sono\".\nNei secoli XVII e XVIII si hanno notizie dell'Africa dai missionari cappuccini, installati in particolare nel Congo.\nPer le regioni interne del continente non esistono fonti documentarie anteriori al XIX secolo. Il XIX secolo vede un aumento delle fonti europee e ottomane. Ancora a questo punto, la scrittura non \u00e8 diffusa in Africa che in una ristrettissima \u00e9lite. Inoltre, le fonti, incluse quelle indigene, continuano a riguardare quasi esclusivamente le zone costiere.\nAlla netta prevalenza delle fonti orali, per una ricostruzione della storia d'Africa, si aggiungono altre difficolt\u00e0, tra cui la deperibilit\u00e0 dei reperti archeologici, l'assenza di religioni \"del Libro\", e quindi di tradizioni scritturali, prima dell'Ottocento, l'assenza di rogiti o catasti, a fronte dell'inesistenza di una propriet\u00e0 fondiaria privata. Al carattere di \"leggerezza\" degli organismi statali che costellano la storia africana, per cui il potere \"non esaurisce tutti gli aspetti della sovranit\u00e0 e [...] non ha la pretesa di dirimere tutti i casi della vita sociale\", corrisponde una scarsa necessit\u00e0 di ostentazione e l'utilizzo di capitali itineranti, sistema attraverso cui i regnanti potevano spostare l'attenzione da una parte all'altra del paese.\nLa tradizionale prospettiva eurocentrica sulla storia dell'Africa, impostasi nei secoli XIX e XX, \u00e8 \"venata di razzismo\" e colloca \"tutte le manifestazioni della vita associata in Africa [...] a un ordine inferiore\". Una prima solida formulazione di questa prospettiva pu\u00f2 essere attribuita all'influente antropologo britannico Charles Gabriel Seligman (1873-1940), che riprese la cosiddetta \"ipotesi camitica\", secondo la quale i contributi pi\u00f9 rimarchevoli del continente africano alla storia umana sono in realt\u00e0 da attribuire a \"popolazioni non africane o, se africane, non nere\".\nL'immagine dell'Africa.\nL'immagine dell'Africa per lungo tempo non \u00e8 stata il prodotto autonomo delle popolazioni africane: a pesare sull'immagine del continente \u00e8 stata \"l'esperienza del rapporto diseguale\" con l'Europa e con la civilt\u00e0 occidentale, che ha collocato l'Africa in una posizione periferica. La toponomastica africana origina spesso da un apporto esterno:\nAnche successivamente, le informazioni intorno al continente africano sono state strutturate su impianti concepiti da altri popoli e, a partire dall'epoca del colonialismo, da amministratori e missionari europei, informati ad un concetto di evoluzione centrato sulla cultura e la tecnologia europea. L'immagine dell'Africa \u00e8 stata dunque prodotta al suo esterno, non solo, per\u00f2, a beneficio degli altri popoli: il continente (e gli stessi popoli africani) \"ha dovuto accettarsi cos\u00ec come lo hanno descritto gli altri\".\nNelle cartografie del I secolo d.C. l'Africa veniva divisa in tre parti: Egitto, Libia ed Etiopia (il nome \"Libia\" venne utilizzato anche per indicare l'intera Africa e cos\u00ec anche \"Etiopia\", ma in particolare per l'Africa subsahariana). Il nome \"Etiopia\" \u00e8 menzionato nei \"Salmi\":\n\"Ethiopia Unbound\" (\"Etiopia liberata\") \u00e8 invece il titolo del primo \"pamphlet\" per la liberazione dei popoli africani colonizzati, opera di John Casely-Hayford del 1911. Ma l'utilizzo del termine \"Etiopia\" per indicare l'intero continente africano era gi\u00e0 in declino a partire dal XV secolo, con le esplorazioni portate avanti dagli Europei e l'adozione del nome \"Nigritia\", dal latino \"niger\" (\"nero\").\nL'esperienza del colonialismo europeo ha deprivato l'Africa della continuit\u00e0 di una coscienza della propria storicit\u00e0. Discipline come l'antropologia, sorte proprio nel contesto storico del colonialismo, hanno descritto le strutture sociali africane destoricizzandole e trattandole come \"sistemi chiusi\". Il panafricanismo e poi il nazionalismo delle \"piccole patrie\" non hanno voluto riallacciare questo filo interrotto, preferendo concentrarsi \"fra il presente rappresentato dalla geopolitica del colonialismo e un futuro caricato dall'attesa di un'improbabile palingenesi\".\nUna prospettiva teorica che rendesse possibile studiare e scrivere la storia di culture non occidentali \"prima della presenza degli occidentali, o prescindendo da essa\" fu offerta dalla \u00c9cole des Annales. In precedenza, l'Africa era intesa tradizionalmente come un \"continente senza storia\", secondo quanto opinato da Georg Hegel:\nInfluente, sempre nel solco hegeliano, anche il giudizio di Hugh Trevor-Roper il quale, intendendo per \"Storia\" un \"movimento propositivo [...] per uscire dalla barbarie\", affermava che \"forse nel futuro ci sar\u00e0 una qualche storia africana [...] ma al presente non ce n'\u00e8 nessuna, c'\u00e8 solo la storia degli europei in Africa\".\nDue momenti importanti della produzione storiografica sul continente africano sono state le opere \"The Cambridge History of Africa\" (1975-1986), otto volumi in lingua inglese, curata da John Donnelly Fage e Roland Oliver (\"un po' il monumento a s\u00e9 stessa della storiografia europea sull'Africa nella sua variante postcoloniale e tendenzialmente liberale\") e la successiva \"UNESCO General history of Africa\", curata da Joseph Ki-Zerbo e Jacob Festus Ade Ajayi, in otto volumi, presentata nel 1979 e completata nel 1999 (edizioni in inglese, francese e arabo). L'opera sostenuta dall'UNESCO, pur non contenendo differenze cos\u00ec nette rispetto alla \"occidentale\" versione Cambridge, era il frutto delle pressioni di diversi africani, che reclamavano \"una 'loro' storia\". Va comunque considerato che tra gli illustri storici africani invitati a far parte del gruppo di 230 cattedratici coinvolti nell'opera dell'UNESCO la gran parte si era formata negli ambiti accademici occidentali, ad esempio perch\u00e9 docenti in universit\u00e0 occidentali o ricercatori per conto di istituti internazionali.\nPreistoria.\nPaleolitico.\nLe ricerche svoltesi lungo la Rift Valley (Olduvai Gorge in Tanzania, Turkana Desert in Kenya e regione dell'Afar in Etiopia), in Sudafrica (Gauteng e Npumalanga) e in Ciad, hanno dimostrato che gi\u00e0 pi\u00f9 di cinque milioni di anni fa esistevano ominidi in Africa con un'anatomia simile a quella delle scimmie superiori, ma che avevano gi\u00e0 adottato la posizione eretta e il movimento sulle sole gambe. Poco pi\u00f9 di quattro milioni di anni fa circa \u00e8 il momento in cui apparvero i primi australopitechi, forse, le ricerche sono attuali, gi\u00e0 in grado, nella Regione degli Afar di produrre utensili litici (\"Australopithecus garhi\").\nDue milioni e mezzo di anni fa \u00e8 la volta dell\"Homo habilis\", il primo ominide sicuramente gi\u00e0 capace di fabbricare utensili con una tecnologia ed una tecnica appropriata e definita. Questa capacit\u00e0 ha permesso all\"H. habilis\" di procurarsi il cibo con pi\u00f9 regolarit\u00e0 e di approfittare delle catture fatte da altri predatori.\nL\"Homo erectus\" appare per la prima volta circa 1,8 milioni di anni fa. Con la sua pi\u00f9 grande scatola cranica, e quindi maggiori dimensioni cerebrali, l\"H. erectus\" ha migliorato la tecnologia della produzione di utensili e dato vita alla cultura conosciuta come Acheuleana. \u00c8 molto probabile che l\"H. erectus\" sia stato il primo predecessore dell'uomo a diventare un vero proprio cacciatore, da cui anche altri predatori dovevano stare attenti. \u00c8 stato inoltre il primo ominide a lasciare l'Africa, dando vita ad altri tipi homo in Asia ed Europa.\nL\"Homo sapiens\" \u00e8 apparso circa 150.000 anni fa, secondo alcuni 100,000 anni fa, e ha lasciato tracce sia in Africa Australe che in Africa orientale. 40.000 anni fa, l'Homo sapiens ha lasciato l'Africa per iniziare la conquista di tutto il pianeta. Sebbene alcuni antropologi non siano d'accordo con la teoria di un'umanit\u00e0 nata dallo stesso ceppo africano, le ricerche genetiche degli ultimi anni sembrano sostenerla.\nIl periodo tra la fine del Pleistocene e l'inizio dell'Olocene (ca. 20.000-5000 a.C.) vede\nil progressivo differenziarsi tra popolazioni di cacciatori e popolazioni di raccoglitori.\nL'emergere della agricoltura e della pastorizia e la scoperta dei metalli.\nIntorno al 16.000 a.C. dalle colline del Mar Rosso agli altopiani dell'attuale Etiopia il sostentamento era prevalentemente dovuto alla raccolta di noci, erbe e tuberi; la raccolta dei cereali selvatici risale al periodo compreso tra 13.000 e 11.000 a.C.; Tra 10.000 e 8000 a.C. inizi\u00f2 nel nord-est dell'Africa la coltivazione del grano e dell'orzo e l'allevamento delle pecore e bovini; entrambe le abilit\u00e0 furono importate dal sud-ovest asiatico.\nL'avvento dell'agricoltutura e dell'allevamento port\u00f2, nell'Olocene iniziale e medio (ca. 7000-1000 a.C.), alla nascita di popolazioni e culture di agricoltori sedentari lungo la valle del Nilo, nel Sahel e sugli altopiani etiopici e dell'Africa orientale e allevatori, prevalentemente nomadi, nelle regioni dell'Africa settentrionale, nord-orientale e orientale; contemporaneamente, in gran parte dell'Africa subsahariana, perdurava la prevalenza di societ\u00e0 ancora basate sulla caccia.\nNell'Olocene medio e tardo (ca. 4000 a.C. - 1000 d.C.) emergono dapprima nell'Africa nord-orientale e successivamente in altre regioni del continente societ\u00e0 gerarchicamente complesse che hanno favorito la diffusione dei commerci e degli scambi culturali con altre antiche civilt\u00e0, specialmente con il Medio Oriente. Le pi\u00f9 antiche tracce di lavorazioni dei metalli in Africa sono state individuate in Egitto, nel sito di Naqada (4000-3200 a.C. circa), con il ritrovamento di asce piatte, ceselli, coltelli con manico in osso e spille in et\u00e0 del rame. Anche l'et\u00e0 del bronzo nel continente inizia sempre in Egitto, nel periodo protodinastico, circa nel 3150 a.C. mentre, in molte parti dell'Africa subsahariana, al neolitico \u00e8 seguito direttamente l'et\u00e0 del ferro.\nGli abitanti di Termit, nel Niger orientale, furono i primi a padroneggiare la metallurgia del ferro nell'Africa occidentale e tra i primi al mondo, intorno al 1500 a.C. La lavorazione del ferro e del rame continu\u00f2 poi a diffondersi verso sud attraverso il continente, arrivando fino al Capo di Buona Speranza intorno al 200 d.C. La diffusione dell'uso del ferro apport\u00f2 un radicale cambiamento alle comunit\u00e0 agricole di lingua bantu che lo adottarono, consentendo loro di scacciare e assorbire le comunit\u00e0 di cacciatori-raccoglitori, che utilizzavano ancora gli utensili in pietra, e che incontravano durante la loro espansione alla ricerca di aree pi\u00f9 vaste di savana da coltivare.I popoli di lingua Bantu tecnologicamente superiori, si estesero su tutta l'Africa meridionale diventando ricchi e potenti, e producendo in grande quantit\u00e0 il ferro per fabbricare utensili ed armi.\nLa tecnologia del ferro in Nord Africa appare all'inizio del I millennio a.C.. Da qui si \u00e8 subito propagata alle zone saheliane Verso il 500 a.C. si trovano segni di lavorazione del ferro in Africa Occidentale e oggetti in rame provenienti dall'Egitto, il Nord Africa e la Nubia che suggeriscono che la tratta commerciale trans-sahariana fosse gi\u00e0 una realt\u00e0 cinque secoli prima dell'era moderna.\nAntiche civilt\u00e0.\nLa storia pi\u00f9 antica del Nord Africa \u00e8 indissolubilmente legata a quella del Vicino Oriente antico - questo \u00e8 particolarmente vero per l'Egitto e la Nubia - al mondo greco-ellenistico e, successivamente, a quello romano.\nNel Corno d'Africa il regno Axumita, che ha governato la moderna Eritrea, Etiopia settentrionale e la zona costiera della parte occidentale della penisola arabica, grazie alla sua favorevole posizione, fu profondamente coinvolto nei commerci tra l'India e il Mediterraneo orientale. Il Paese di Punt, che si ritiene si trovasse nella zona corrispondente all'attuale Somalia, Gibuti ed Eritrea, era un partner commerciale dell'Antico Egitto e della penisola arabica.\nIn tutto questo periodo che precedette l'esplorazione europea, pur non mancando le eccezioni, le restanti zone dell'Africa subsahariana si svilupparono tendenzialmente autonomamente.\nAntico Egitto.\nIl Nord Africa, compreso quello che oggi \u00e8 il deserto pi\u00f9 grande del mondo, \u00e8 stato la culla di varie culture di cacciatori-raccoglitori durante tutto il neolitico. Questi gruppi umani hanno sviluppato tecnologie complesse, come la produzione di ceramiche e la lavorazione dei metalli, e hanno adottato a poco a poco l'agricoltura. Con la desertificazione della regione, le popolazioni si sono spostate e, nella valle del Nilo, hanno messo le basi per la nascita della grande civilt\u00e0 egiziana e, pi\u00f9 a sud, di quella nubiana.\nL'Egitto, in particolare, ha una storia lunghissima, risalente ad oltre 3 millenni prima di Cristo. La valle del Nilo forma da sempre un'unit\u00e0 geografica ed economica, circondata com'\u00e8 da deserti a Est e a Ovest, al Nord dal mare e a Sud dalle cateratte del Nilo.\nLo storico greco Erodoto (V secolo a.C.) defin\u00ec l'Egitto \"un dono del Nilo\", alludendo al fatto che la maggior parte del territorio egiziano \u00e8 desertica e solo lungo la valle e il delta del grande fiume, oltre che nelle oasi, \u00e8 possibile l'insediamento umano. Lungo il Nilo, le periodiche piene hanno consentito sin dall'antichit\u00e0 l'irrigazione delle terre e lo sviluppo dell'agricoltura, ponendo cos\u00ec le basi della luminosa civilt\u00e0 egizia.\nLa necessit\u00e0 di avere una singola autorit\u00e0 che gestisse le acque del Nilo port\u00f2 alla creazione di uno dei primi Stati della storia del mondo, intorno al 4000 a.C., ma forse anche prima. Questa esigenza fece s\u00ec che le trib\u00f9 nilotiche imparassero a vivere assieme sotto l'autorit\u00e0 di capi villaggio (detti, poi, dai Greci nomarchi).\nAttraverso alterne vicende, sviluppatesi per circa mille anni, i nomarchi scontrandosi ed alleandosi tra loro dettero infine forma a due Regni, l'Alto Egitto al Sud e il Basso Egitto al Nord, che vennero unificati in uno solo da Narmer, considerato il fondatore della I dinastia, cui seguirono numerose altre dinastie.\nL'Antico Egitto raggiunse il suo culmine nella seconda met\u00e0 del II millennio a.C. con i sovrani del Nuovo Regno. Quando, infine, l'Egitto fu sottomesso dai Persiani, non riusc\u00ec pi\u00f9 a liberarsi dal dominio straniero per 2.300 anni.\nUn importante periodo di rinascita della cultura e influenza egiziana, nonostante la perdita dell'indipendenza, \u00e8 certamente quello relativo alla dinastia dei Tolomei (323-30 a.C.), i sovrani di origine macedone insediatisi nel paese dopo la sua conquista da parte di Alessandro Magno nel 332 a.C. Alessandria d'Egitto, la nuova capitale, divenne infatti il principale centro culturale del Mediterraneo e il suo prestigio sopravvisse alla dominazione romana (30 a.C. \u2013 393 d.C.) e a quella bizantina (395-639 d.C.).\nNel passato si vedeva la civilt\u00e0 egiziana come un'espressione della cultura mediterranea e appartenente al mondo occidentale. Oggi, dopo i risultati di ricerche storiche e linguistiche, si riconosce che il problema \u00e8 ben pi\u00f9 complesso. L'Egitto dei faraoni ha avuto intensi contatti con l'Africa subsahariana, ne \u00e8 stato addirittura colonizzato per vari decenni - tutti i faraoni della 25\u00ba dinastia erano nubiani -, e con Nubia ed Etiopia vi erano scambi fiorenti. N\u00e9 vanno dimenticati i rapporti commerciali con l'Africa Occidentale. Molte delle scoperte scientifiche egiziane - specialmente nel campo matematico e astronomico - furono poi assorbite dalla cultura greca e ci paiono quindi familiari, ma vanno ascritte alla grande civilt\u00e0 africana.\nNubia.\nEtimologicamente, il termine \"Nubia\" deriva dall'antico egizio \"NWB\", che significava \"oro\", essendo concentrata nella regione l'estrazione di gran parte del prezioso metallo, dai tempi pi\u00f9 remoti fino ai primi secoli dell'era cristiana, tanto che, in et\u00e0 ellenistica, nel pieno deserto nubiano, accanto alle miniere maggiormente prolifiche sorse la citt\u00e0 di Berenice Pancrisia, recentemente portata alla luce da una spedizione archeologica italiana (1989).\nNon disponiamo di notizie certe del periodo protostorico della Nubia, se non da scarsi ritrovamenti archeologici. Nel periodo arcaico e nel periodo classico, \u00e8 praticamente impossibile separare la civilt\u00e0 nubiana da quella egizia, in quanto la Nubia fu pi\u00f9 volte vassalla (ed - in certuni periodi - pure annessa al potente regno egizio). Fino al 280 a.C., addirittura, la scrittura nubiana era il geroglifico. Tutte le fonti storiche di cui disponiamo sul paese sono di provenienza egizia. Dai dati pi\u00f9 recenti sembra emergere che, prima dell'avvento del regno unitario del faraone Narmer, l'Alto Egitto estendeva il suo territorio circa fino alla \"Terza Cateratta\", quindi comprendente gran parte della Nubia classica e l'intero Dodecascheno.\nDa sempre i faraoni tentarono direttamente o indirettamente di controllare le miniere e i commerci che transitavano attraverso la Nubia (una via delle spezie, che partiva dalla regione di Punt, localizzabile presso le attuali Somalia ed Eritrea, nonch\u00e9 dal Regno di Axum, nell'attuale Etiopia, raggiungeva l'Egitto attraverso la regione di Kush e la citt\u00e0 nubiana di Kerma, nella Nubia a ridosso del confine egizio).\nIntorno al 2600 a.C., preso a modello il regno egiziano, sorse il primo regno nubiano protokushita, il Regno di Kerma, che raggiunger\u00e0 l'apice del suo splendore verso il 1800 a.C. con commerci diretti verso l'Arabia (forse verso la citt\u00e0 di Ubar, nell'Oman), verso l'Africa interna, verso l'Egitto e verso i nomadi degli attuali stati del Ciad, Niger e Mali. Nubiani erano anche gran parte dei mercenari che combattevano nelle file dell'esercito egizio, assieme a Siriani, Garamanti e a Libici. Frequenti furono le spedizioni militari egizie nel corso dell'Antico Regno e Kerma si trov\u00f2 pi\u00f9 volte invasa dalle armate egizie all'epoca della fine dell'Antico Regno stesso. In questo periodo sono anche attestati i rapporti commerciali tra Kerma e i vicini Regni sudarabici (il Regno di Saba \"in primis\"), insediati nell'attuale Yemen.\nCon l'avvento del Medio Regno in Egitto, riprese l'espansionismo faraonico verso meridione e Kerma divenne uno Stato vassallo. Ma, alla caduta del Medio Regno, il Regno di Kerma inizi\u00f2 ad espandersi verso settentrione, arrivando a controllare il territorio egizio fino alla citt\u00e0 di Syene (l'attuale Assuan).\nLa nascita del Nuovo Regno dell'Egitto segn\u00f2 la fine del Regno di Kerma, che venne annesso definitivamente al regno egizio. Thutmose I complet\u00f2, infatti, la conquista della Nubia nel 1520 a.C., spostando il confine meridionale del regno egiziano alla Quinta cataratta sul Nilo.\nIl vuoto di potere in Nubia non dur\u00f2, per\u00f2, a lungo, in quanto inizi\u00f2 ad affermarsi il regno di Kush. La parabola ascendente dei Kushiti inizia attorno al 2100 a.C., in una zona dell'Alto Nilo al riparo dalle mire espansionistiche degli Egizi. Attorno al 1700 a.C., Kush annett\u00e9 un'intera regione situata all'incirca presso le attuali citt\u00e0 di Dongola e di Atbara nell'odierno Sudan. Nel 1580 a.C. l'Egitto invase una prima volta Kush. Finch\u00e9 l'Egitto fu potente, Kush si espanse unicamente verso meridione, anche se non sono tuttora noti i suoi confini in queste regioni. Addirittura alcuni ipotizzano che potessero comprendere il corso del Bahr al-Jebel nella conca paludosa del Sud, il Bahr al-Ghazal e le attuali regioni del Kurdufan e del Darfur. All'inesorabile e lento declino dell'Egitto, corrispose un'affermazione progressiva di Kush. Gi\u00e0 nel 1320 a.C. inizia l'espansione verso settentrione, nell'attuale regione egiziana di Abu Simbel. Ma, verso il 1000 a.C., venne raggiunta la zona di File e di Elefantina. La piena indipendenza dall'Egitto venne conquistata nel 784 a.C. I commerci erano molto fiorenti, tanto che alcuni storici sono portati a ritenere che il biblico territorio di Ofir, sede delle Miniere di re Salomone, corrispondesse proprio alla regione di Kush.\nAddirittura la XXV dinastia egizia (la \"Dinastia dei Faraoni Neri\"), che regn\u00f2 dal 762 a.C. al 656 a.C., quando fu abbattuta dall'invasione degli Assiri, era nubiana d'origine. Infatti, il re kushita Kashta (821 a.C. - 759 a.C.), figlio di un alto sacerdote tebano esule nel 951 a.C. presso Kush, (i sacerdoti tebani furono cacciati dai faraoni d'origine libica), approfittando dell'anarchia imperante in Egitto, invase il paese e si fece incoronare faraone a Menfi. Suo figlio Piankhi (783 a.C. - 714 a.C.), elimin\u00f2 progressivamente tutti i pretendenti al trono. Fu l'apogeo del regno kushita. I suoi successori infatti non furono molto abili. Le continue scaramucce di confine tra Egitto ed il potente Impero Assiro, lungo il Torrente d'Egitto (attuale fiume al-\u02bfAr\u012bsh), fecero precipitare la situazione. Il re assiro Assurbanipal (691 a.C. - 627 a.C.) rase al suolo Tebe (671 a.C.) e sconfisse ripetutamente l'armata egiziana. Il faraone Tenutamon nel 656 a.C. fu costretto ad abbandonare definitivamente l'Egitto e a rifugiarsi nella natale Nubia.\nI rapporti tra Nubia ed Egitto, progressivamente, declinarono, sebbene nel 591 a.C. l'Egitto occup\u00f2 militarmente per breve tempo la Nubia fino a Napata. Per prevenire ulteriori attacchi kushiti, i faraoni stanziarono sul confine meridionale gli Ebrei filoegizi che fuggirono da Gerusalemme l'8 luglio 587 a.C., prima della caduta in mano dei Babilonesi di re Nabucodonosor (634 a.C. - 562 a.C.), in seguito alla rivolta del re Sedecia (654 a.C. - 586 a.C.).\nUn tentativo fallito d'invasione della Nubia avvenne, invece, verso il 523 a.C. ad opera dei Persiani. Nel frattempo, i kushiti ritennero maggiormente sicura la posizione di Meroe come capitale in sostituzione di Napata, troppo esposta alle incursioni dall'Egitto. Il re Harsiotef (427 a.C. - 369 a.C.) fu l'ultimo ad utilizzare l'alfabeto egizio. I suoi successori iniziarono ad adottare il meroitico, oramai largamente diffuso a livello popolare. Il trasferimento della capitale fu concluso da re Arkekamani, attorno al 265 a.C.. Nel frattempo, i rapporti con l'Egitto caduto prima sotto il dominio persiano (525 a.C. - 332 a.C.) divennero pi\u00f9 ridotti.\nI rapporti commerciali con i Tolomei furono invece buoni. Molto meno, all'inizio, furono invece i rapporti coi Romani, tanto che nel 24 a.C. un'incursione meroitica della regina Candace provoc\u00f2 una situazione di guerra: un'orda nubiana si spinse sino a File e saccheggi\u00f2 il tempio di Iside e ne riport\u00f2 a Meroe alcune statue di Augusto, che gli archeologi hanno ritrovato recentemente. I Romani ricacciarono gli invasori verso sud fino a Napata che distrussero. Candace chiese e ottenne di trattare direttamente con Ottaviano e ottenne di segnare il confine tra Roma e Meroe a Maharraka nel 22 a.C.. Il patto di pace coi Meroiti tenne fino al 270.\nI rapporti tra l'Impero Romano e i Nubiani furono ottimi. Due centurioni compirono addirittura nel 66 un viaggio esplorativo alla ricerca delle sorgenti del Nilo (che dissero nascere da due alte montagne, probabilmente nella regione del Bahr al-Ghazal o forse addirittura nell'Uganda).\nNel 395 l'Impero romano d'oriente eredit\u00f2 l'Egitto e fece costruire numerose fortezze confinarie in Nubia, quale quella di Ikhmindi ma senza particolari conflitti. Anche coi Bizantini furono buone le relazioni diplomatiche, tanto pi\u00f9 che, nel frattempo, la Nubia era divenuta cristiana proprio per la sua vicinanza all'Egitto (280 - 310). Da quegli anni, tuttavia, il regno di Kush divenne vassallo del meridionale regno di Axum. Re Ezana III di Axum (294 - 356), convertitosi al cristianesimo (323), represse una rivolta cancellando definitivamente il regno di Kush nel 352.\nIl cristianesimo (\"Chiesa delle cateratte\") sopravvisse fino al 1317 nella Nubia, quando oramai l'Egitto era stato islamizzato da secoli. Sulle ceneri del Regno Kushita sorse, nel 580 il regno cristiano di Makuria, che resistette all'islamizzazione assai tenacemente fino al 1272.\nCartagine.\nI fenici fondarono varie colonie lungo tutta la costa mediterranea dell'Africa, normalmente ad un giorno di navigazione una dall'altra, gi\u00e0 prima dell'anno 1000 a.C. Alcune di queste, come Cartagine fondata sulle coste dell'attuale Tunisia, diventarono citt\u00e0 autonome e addirittura stati nazione con un vasto raggio di controllo nel Mediterraneo.\nSecondo lo storico greco Timeo, la fondazione di Cartagine risalirebbe all'814 a.C. (l'826 a.C. per Giuseppe Flavio). Cartagine venne fondata da coloni fenici provenienti dalla citt\u00e0 di Tiro. Numerosi sono i miti relativi alla fondazione, che sono sopravvissuti attraverso le letterature greca e latina.\nDurante il VI secolo a.C., Cartagine cominci\u00f2 ad acquisire il dominio dell'area del Mediterraneo Occidentale. Mercanti ed esploratori costruirono una vasta rete di commerci che portarono una grande prosperit\u00e0 e un largo potere alla citt\u00e0-stato. Si tramanda che gi\u00e0 all'inizio del VI secolo a.C. Annone il navigatore si sia spinto lungo la costa dell'Africa fino alla Sierra Leone; contemporaneamente sotto la guida di Malco, la citt\u00e0 inizi\u00f2 la conquista sistematica delle regioni costiere dell'Africa e del suo interno.\nAll'inizio del V secolo a.C., Cartagine era il pi\u00f9 importante centro commerciale della regione, una posizione che avrebbe mantenuto fino alla sua caduta per mano romana. La citt\u00e0-stato aveva conquistato i territori delle antiche colonie fenicie (Adrumeto, Utica, Kerkouane...) e le trib\u00f9 libiche, allargando la sua dominazione su tutta la costa dell'Africa dall'odierno Marocco ai confini dell'Egitto. La sua influenza si allargava inoltre nel Mar Mediterraneo con il controllo di limitate aree costiere dell'isola di Sardegna, di Malta, delle isole Baleari e la parte occidentale della Sicilia. Erano state stabilite colonie anche in Spagna. In tutto il Mediterraneo occidentale resistevano all'imperialismo commerciale cartaginese solo Marsiglia (colonia greca focese), le colonie greche della costa italiana e i commercianti etruschi, che a malapena mantenevano il controllo delle coste italiane del Mar Tirreno e lottavano per la Corsica.\nParticolarmente lungo e cruento fu lo scontro che contrappose i Cartaginesi e i Greci per il controllo del Mediterraneo occidentale ed in particolare della Sicilia tra il 600 e il 265 a.C., le cosiddette \"guerre greco-puniche\". Di fatto furono le guerre tra Cartagine e Siracusa, visto che le due citt\u00e0 rimasero, uniche non espugnate, a contendersi l'egemonia sull'isola sino al 265 a.C., anno dell'arrivo dei Romani.\nCon l'avvento di Roma sullo scenario del Mediterraneo occidentale, inizi\u00f2 quella serie di tre guerre combattute tra il III e II secolo a.C. conosciute come \"puniche\" in quanto i romani chiamavano \"punici\" i Cartaginesi. La terza e ultima guerra si concluse con il porto cartaginese bruciato e la citt\u00e0 rasa al suolo.\nIl sito era per\u00f2 troppo ben scelto perch\u00e9 rimanesse disabitato a lungo e una nuova citt\u00e0 nacque e crebbe diventando la seconda citt\u00e0 nella parte occidentale dell'Impero Romano e la citt\u00e0 principale della Provincia romana \"Africa\".\nCon l'avvento del Cristianesimo, la nuova Cartagine divenne un centro di primaria importanza della nuova fede tanto da essere scelta come sede per un concilio a cui parteciparono non meno di settanta Vescovi e vide la presenza importante di sant'Agostino di Ippona.\nNel 439 Cartagine e le citt\u00e0 vicine furono conquistate da Genserico re dei Vandali che sconfisse la guarnigione romana facendo di Cartagine la sua capitale fino alla caduta del regno per mano dei Bizantini nel VI secolo.\nColonie greche in Africa (Pentapoli).\nLa regione compresa tra l'Egitto e la Numidia che sconfinava nel deserto del Sahara, in tempi classici, si componeva di cinque citt\u00e0 di origine greca che formavano la cosiddetta Pentapoli: la capitale Cirene (presso l'attuale villaggio di Shahhat) con il suo porto di Apollonia (oggi Marsa Susa), Balagrae (odierna Al Bayda), Arsinoe (Tocra), Berenice (odierna Bengasi) e Barca (odierna Al Marj).\nQuesta zona, che comprende al proprio interno un altopiano fertile e coltivato, era nota nell'antichit\u00e0 per la produzione di una pianta (oggi apparentemente estinta) dalle molteplici qualit\u00e0: il silfio.\nCirene fu fondata intorno al 630 a.C. dai dori (greci). Primo a governare la citt\u00e0 fu Aristotele Batto, i cui discendenti mantennero il potere per ben otto generazioni, fino al 440 a.C.\nAccettando l'influenza della Persia, con cui si alle\u00f2 nel VI secolo a.C., Cirene conobbe grande prosperit\u00e0 in particolare sotto Batto IV il cui regno dur\u00f2 quarant'anni (514-470 a.C.). L'ultimo discendente di Aristotele Batto fu Arcesilao IV (celebre per una vittoria, ai giochi pitici di Delfi nel 462 nella corsa delle bighe, celebrata da Pindaro) che divenne re nel 470 a.C. e venne successivamente assassinato durante una guerra civile. Con la fine della monarchia di Arcesilao, Cirene fu riorganizzata in una democrazia che sopravvisse fino all'era ellenistica. Quando Alessandro si ferm\u00f2 nell'Oasi di Siwa, una delegazione di Cirenei fece atto di sottomissione al re macedone, che comunque non si interess\u00f2 della regione.\nLa Cirenaica, pur conoscendo qualche periodo di indipendenza, pass\u00f2 poi sotto il controllo dei Tolomei. Fu in seguito separata dal resto dell'Egitto a opera di Tolomeo VIII che la cedette al figlio Tolomeo Apione. Morto quest'ultimo senza eredi, la regione fu lasciata in eredit\u00e0 a Roma nel 96 a.C. e, nel 74 a.C., fu elevata, insieme a Creta, al rango di provincia romana.\nDal punto di vista culturale nel III secolo a.C. operarono in quest'area i cosiddetti filosofi cirenaici, tra cui ebbe un ruolo preminente Aristippo, e cos\u00ec la citt\u00e0 di Cirene fu soprannominata \"Atene d'Africa\". Nello stesso periodo Cirene diede anche i natali al poeta Callimaco (310 a.C.) e al geografo e astronomo Eratostene (276 a.C.).\nIn epoca paleocristiana, la Cirenaica fu uno dei centri di diffusione del Cristianesimo copto. Secondo la tradizione copta lo stesso San Marco Evangelista, capostipite della Chiesa d'Egitto, nacque in una delle citt\u00e0 dell'antica Pentapoli da una famiglia di origine ebraica, anche se il suo luogo di nascita \u00e8 pi\u00f9 frequentemente individuato in Palestina.\nDi Cirene, o di una localit\u00e0 limitrofa della Cirenaica, sarebbe stato originario Simone, detto \"il Cireneo\" cio\u00e8 colui che durante il calvario fu obbligato dai soldati romani a prendere su di s\u00e9 la Croce e portarla al posto di Ges\u00f9 (Mt 27,32; Mc 15,21; Lc 23,26) e di cui fu scoperto il sepolcro presso Gerusalemme.\nSicuramente per\u00f2 il cristianesimo giunse nella Pentapoli dal vicino Egitto e ancora oggi la Chiesa d'Egitto la include sotto la sua giurisdizione.\nUn terribile terremoto, nel 365, si abbatt\u00e9 su tutta la Cirenaica facendo ingenti danni, specialmente nella citt\u00e0 di Apollonia e Cirene. In seguito a ci\u00f2 fu Tolemaide, meno danneggiata delle altre citt\u00e0 della Pentapoli, a diventare capitale della \"Libya Superior\" romana.\nLe incursioni barbariche della tarda antichit\u00e0 classica accelerarono il declino di queste citt\u00e0, Cirene fu definitivamente abbandonata ai nomadi laguatani nel 410 e non fu pi\u00f9 riconquistata dall'impero romano, neppure durante la cosiddetta \"Ananeosis\" (\u1f08\u03bd\u03b1\u03bd\u03ad\u03c9\u03c3\u03b9\u03c2), cio\u00e8 la rinascita della Cirenaica, voluta dall'imperatore Giustiniano.\nRegni berberi.\nPer quanto se ne sa, i Berberi sono un popolo indigeno del Nord-Africa.\nI fossili umani paleolitici affini ai Berberi propriamente detti, sono noti in paleo-antropologia con il nome di \"uomo di Mechta-Afalou\", una variante del paleo-europoide del tipo di Cro-Magnon databile intorno al 20.000 a.C.\nNell'antichit\u00e0 le popolazioni nordafricane erano note sotto varie denominazioni: gli antichi egizi conoscevano i \"\u1e6f\u1e25nw\" (nominati dal \"Re Scorpione\" di et\u00e0 predinastica, intorno al 3000 a.C.), i \"\u1e6fm\u1e25w\", i \"Rbw\" (probabilmente da leggere \"Libu\", \"Libi\"), i \"m\u0161w\u0161\". Capi dei \"m\u0161w\u0161\" divennero addirittura faraoni intorno al 1000 a.C. Nello spirito di riscoperta delle proprie tradizioni che anima da alcuni decenni alcuni intellettuali berberi, molti Berberi oggi fanno iniziare il loro calendario dal 950 a.C., approssimativa data di ascesa al trono di Sheshonq I, iniziatore della XXII dinastia, anche se probabilmente era gi\u00e0 libica anche la dinastia precedente.\nIn epoca successiva, molti nomi di popoli e trib\u00f9 ci giungono da storici greci e latini, a partire da Erodoto.\nIn particolare, si ricordano i Libi nelle regioni pi\u00f9 occidentali, i Numidi nella zona dell'attuale Algeria, i Mauri nell'attuale Marocco, mentre nell'interno vi erano soprattutto i Garamanti e i Getuli.\nA partire dal I millennio a.C., il Nordafrica conobbe la colonizzazione di vari popoli. Da principio Fenici e Greci (Cartagine \u00e8 fondata intorno all'814 a.C., Oea-Tripoli nel VII secolo a.C., Cirene intorno al 630 a.C.). In seguito fu il turno dei Romani, che contesero ai Cartaginesi la supremazia sulla regione.\nIntorno al III secolo a.C. si cominciano ad avere notizie precise su veri e propri Stati berberi, con propri re e una propria organizzazione: i regni di Numidia e di Mauretania. A quest'epoca risalgono alcune figure celebri come Massinissa, Giugurta, Giuba II, ecc.\nDopo diverse vicende, che li videro sempre meno autonomi, i regni berberi persero definitivamente la loro indipendenza nel 40 d.C., sotto Caligola.\nDurante la dominazione romana molti Berberi emersero nelle arti, nella politica e nella religione, esprimendosi nella lingua scritta del tempo: il latino. Vi furono cos\u00ec scrittori (da Terenzio a Marziano Capella, Frontone, Apuleio, o Tertulliano), santi cristiani (dai martiri scillitani a San Cipriano, San Vittore, Sant'Agostino e Santa Monica), papi (Vittore I, Melchiade, Gelasio I) e perfino alcuni imperatori (dal libico-punico Settimio Severo, fondatore di una dinastia, ai mauri Macrino e Emiliano).\nDopo essere rimasto per lungo tempo sotto la dominazione romana, il Nord Africa sub\u00ec nel V secolo le invasioni dei Vandali di Genserico, che costituirono regni nordafricani, finch\u00e9 nel 534, una spedizione condotta da Belisario, inviata da Giustiniano lo riconquist\u00f2 alla sovranit\u00e0 di Bisanzio.\nZona dell'attuale Somalia.\nLe prime testimonianze di insediamenti umani in Somalia risalgono al Paleolitico: esempi di pittura rupestre risalenti al IX millennio a.C. sono stati ritrovati nella parte settentrionale del Paese. I pi\u00f9 famosi sono quelli ritrovati a Laas Gaal, dove si trovano alcune fra le pi\u00f9 antiche testimonianze del continente africano, fra cui alcune iscrizioni non ancora decifrate. Durante l'et\u00e0 della pietra, si registrano varie testimonianze di pi\u00f9 culture, fra cui la comunit\u00e0 di Hargheisa (perlopi\u00f9 autoctona) e quella di Doia (probabilmente proveniente dal Nordafrica).\nSempre nel Paese sono state rintracciate le prime testimonianze, risalenti al IV millennio a.C., di sepoltura nel corno d'Africa. Gli utensili in pietra trovati nel sito archeologico di Jalelo, nel nord della Somalia, sono stati definiti \"\"il pi\u00f9 importante collegamento, considerando tutto il Paleolitico, fra Oriente e Occidente\".\nCi sono poi varie testimonianze di edifici e altre costruzioni (strutture piramidali, tombe, rovine di citt\u00e0 e muri di pietra), fra cui il Muro di Wargaade, che evidenziano l'esistenza di una civilt\u00e0 piuttosto avanzata nella penisola somala (probabilmente riconducibile al leggendario Paese di Punt), la cui scrittura resta ancora oggi non decifrata e che aveva rapporti commerciali con l'antico Egitto e la civilt\u00e0 micenea a partire perlomeno dal II millennio a.C.\nI commercianti di Punt \"commerciavano non solo la propria produzione di incenso, ebano e bovini dalle corna corte, ma anche merci delle regioni confinanti, compreso oro, avorio e pelli animali\"\". Si ha inoltre testimonianza dell'addomesticamento del dromedario durante il III millennio a.C., da cui poi si \u00e8 diffuso nell'antico Egitto e poi nel Nordafrica. Nel periodo classico, le citt\u00e0-stato di Mossilone, Opone, Malao, Mundus e Tabae svilupparono una lucrosa rete commerciale con i mercanti di Fenicia, Egitto, Grecia, Impero partico, Saba, Nabatea e Impero romano.\nDopo la conquista della Nabatea da parte dei Romani e l'instaurazione di una presenza navale ad Aden per combattere la pirateria, i mercanti arabi e somali impedirono alle navi indiane di entrare nei porti della penisola araba, mantenendo cos\u00ec il monopolio della tratta Mar Rosso-Mar Mediterraneo. Tuttavia, i mercanti indiani continuavano ad avere libero accesso ai porti somali, liberi dalle interferenze romane.\nPer secoli, la cannella fu fra le merci pi\u00f9 importate da Sri Lanka e Indonesia verso i porti arabi e somali, i cui mercanti poi la esportavano verso il Nordafrica, il Vicino Oriente e l'Europa con fortissimi ricarichi (concordati con i loro colleghi indiani e cinesi). La provenienza della spezia fu uno dei segreti meglio tenuti dai mercanti, al punto che Greci e Romani pensavano che provenisse dall'Arabia e dalla Somalia.\nNord Africa romano.\nLe potenze nordafricane caddero una dopo l'altra sotto il controllo dell'Impero romano che arriv\u00f2 a controllare tutto il nord del continente sino alla Mauritania odierna. Spedizioni romane all'interno dell'Africa si infransero contro la barriera del Sahara. Tolomeo ci riferisce di spedizioni lungo il Nilo, sembra che i romani arrivarono fino al Lago Kyoga in Uganda, e sulle coste orientali. Da alcuni documenti si intuisce che l'esplorazione delle coste possa essere arriva poco oltre il Corno d'Africa.\nLa provincia romana d'Africa (in seguito anche Africa Proconsolare) corrispose inizialmente al territorio adiacente a Cartagine e si estese successivamente, a spese del regno di Numidia, lungo le coste del Maghreb, comprendendo i territori occupati oggi dalla Tunisia (ad esclusione della sua parte desertica), la costa orientale dell'Algeria e quella occidentale della Libia.\nIl nome proviene con tutta probabilit\u00e0 da quello della trib\u00f9 berbera indigena degli Afri, tramandato fino al giorno d'oggi come \"Africa\" a indicare l'intero continente nelle lingue europee e come \"Ifr\u012bqiya\" a indicare in lingua araba l'attuale Tunisia.\nDivenne provincia romana nel 146 a.C. al termine della terza guerra punica. Inizialmente la provincia d'Africa era circondata a ovest e a sud dal regno di Numidia, ma a seguito delle guerre giugurtine, inizi\u00f2 l'annessione delle zone orientali e meridionali di questa nazione, che prosegu\u00ec la sua esistenza ancora per qualche decennio, sia pure col ruolo, di fatto, di protettorato romano. Contemporaneamente, la citt\u00e0 di \"Leptis Magna\" ricevette il privilegio della libert\u00e0 per essersi schierata a fianco di Roma nei conflitti con la Numidia.\nSuccessivamente ai periodi delle guerre civili romane, Cesare riprese l'azione, gi\u00e0 intrapresa da Mario, di fondazione di colonie in Africa inviando veterani italici, gallici o africani, a fondare nuove citt\u00e0 sulla costa africana. Si trattava dei centri di Cartagine (44 a.C.), \"Thabraca\", \"Hippo Diarrhytus\", \"Thuburbo Minor\", \"Uthina\" (nei pressi di Cartagine), \"Clupea\", \"Carpis\", \"Curubis\" (45 a.C.) e \"Neapolis\" (in Tunisia). Questa politica gli permise di insediare i suoi veterani, ma anche di controllare le rotte di cabotaggio delle navi che trasportavano il grano africano, necessario per l'approvvigionamento di Roma.\nCon l'avvento dell'Impero la stessa politica coloniale fu portata avanti da Ottaviano che riorganizz\u00f2 anche l'amministrazione della provincia cercando di favorire un'ulteriore romanizzazione dell'area, processo che continu\u00f2, con alti e bassi, sotto gli imperatori successivi.\nI periodi di turbolenza dell'epoca tardo imperiale non risparmiarono questa zona che vide finire l'influenza di Roma con la conquista vandalica del Nord Africa nel 430.\nI Vandali riuscirono a mantenere il possesso dell'Africa fino al 533-534, quando il generale dell'Impero romano d'Oriente Belisario riusc\u00ec a riconquistare l'Africa e a annetterla all'Impero d'Oriente.\nRegno axumita.\nNel 3000 a.C., l'agricoltura fece la sua apparizione nella zona dell'attuale Etiopia; si inizi\u00f2 a coltivare caff\u00e8, teff (erba amarognola usata per la produzione del pane locale, njera), miglio, sorgo, orzo ed enset (falso banano di cui si mangia la radice). L'allevamento di asini \u00e8 probabilmente nato sul posto, mentre altri animali domestici sono arrivati dal Sahel. Piselli, lenticchie e arachidi sono anch'essi arrivati dalle regioni saheliane. In questo contesto, negli altopiani della regione, si \u00e8 sviluppato un governo centralizzato che ha portato a poco a poco alla creazione del Regno di Axum. Lo stato axumita crebbe a partire dal Periodo proto-axumita nel IV secolo a.C. ca., e raggiunse l'apice della sua potenza e ricchezza a partire dal I secolo d.C.. Grazie alla sua favorevolissima posizione, fu profondamente coinvolto nei commerci tra l'India e il Mediterraneo orientale. Nel III secolo d.C. Axum inizi\u00f2 ad allargare il proprio raggio d'azione all'Arabia meridionale, controllando a pi\u00f9 riprese la regione occidentale di Tihamah, dal 350, ebbe inizio la conquista del Regno di Kush.\nI commerci con l'India e Roma (successivamente con l'impero bizantino), erano favoriti dalla richiesta di avorio, carapaci di tartaruga, oro e smeraldi, che venivano esportati in cambio di seta e spezie. La possibilit\u00e0 di accedere tanto al Mar Rosso quanto all'alto corso del fiume Nilo, rese possibile alla potente flotta commerciale del regno di trarre grossi profitti da questi traffici.\nIl regno di Axum \u00e8 degno di nota per un gran numero di innovazioni culturali, come lo sviluppo di un alfabeto proprio, il Ge'ez. Inoltre furono eretti numerosi obelischi giganti per segnare la posizione di tombe sotterranee appartenute a re e nobili. La pi\u00f9 famosa di queste imponenti costruzioni \u00e8 nota come Obelisco di Axum.\nSotto re Ezana, il regno adott\u00f2 nel 325 il Cristianesimo al posto della vecchia religione politeista e del diffusissimo Ebraismo. Il Regno cristiano di Axum fu il primo Paese nella storia a rappresentare il simbolo della croce sulla propria valuta. La Chiesa copta Etiope (o \"Abissina\") \u00e8 ancora attiva ai nostri giorni. Dallo scisma con Roma che segu\u00ec il Concilio di Calcedonia (451), \u00e8 divenuta una delle pi\u00f9 importanti Chiese monofisite, e sia i testi sacri sia la liturgia sono ancora in lingua Ge'ez. La Cristianit\u00e0 axumita potrebbe essere una delle maggiori cause della nascita della leggenda riguardante Prete Gianni, un mitico sovrano cristiano nel cuore dell'Africa arabo-islamica.\nAxum fu uno stato cosmopolita e culturalmente importante. Fu luogo d'incontro per una grande variet\u00e0 di culture: egiziana, nubiana, araba e indiana. Le maggiori citt\u00e0 axumite erano una commistione di cristiani, ebrei, musulmani e anche minoranze buddhiste.\nIl regno di Axum fu anche il primo stato africano a battere moneta propria. Dal regno di Endubis a quello di Armah (approssimativamente dal 270 al 610 d.C.) furono coniate valute in oro e argento. Quest'attivit\u00e0 era in et\u00e0 antica, oltre che alquanto redditizia, un atto di grande importanza politica, perch\u00e9 era segno che l'Etiopia si considerava alla pari con i grandi regni dell'Occidente (Bisanzio, il Califfato arabo ecc.). La presenza di moneta, inoltre, semplificava gli scambi e aveva funzione propagandistica.\nAxum rimase un potente impero e una potenza commerciale fino al VII secolo quando il mondo arabo-islamico, avendo preso il pieno controllo di tutto il mar Rosso e di gran parte del corso del Nilo, costrinse il sempre pi\u00f9 debole regno axumita all'isolamento economico.\nAfrica Occidentale.\nNel Sahel occidentale l'agricoltura \u00e8 comparsa verso il terzo millennio a.C. Non ci sono segni di addomesticamento autoctono, il bestiame domestico \u00e8 arrivato qui con la migrazione di popolazioni del Sahel orientale. L'aumento delle comunit\u00e0 insediate fu in gran parte il risultato della domesticazione del miglio e del sorgo. Reperti archeologici testimoniano tracce di urbanizzazione a partire dal secondo millennio a.C.\nLa presenza di differenti ecosistemi in Africa (deserti, praterie e foreste) ha stimolato gli scambi tra le varie popolazioni sin dalla preistoria, favorendo in questa zona a cavallo fra questi mondi.\nGli agricoltori hanno ricevuto il sale dai nomadi del deserto. I nomadi del deserto acquisito carne e altri alimenti da pastori e agricoltori delle praterie e dai pescatori sul fiume Niger. Gli abitanti della foresta forniti pellicce e carne.\nIl grosso limite era la carenza di vie commerciali trans-sahariane, essendo tale tratta quasi impraticabile fino all'addomesticamento del dromedario (l'unica grande eccezione erano le vie commerciali lungo la valle del Nilo).\nDa questo punto di vista, il Sahel occidentale, con la minore estensione del deserto e la presenza di numerose oasi, era, seppur con grandi difficolt\u00e0, l'unico collegamento non fluviale percorribile nell'asse nord-sud. Infatti riscontri circa i contatti delle genti mediterranee con i popoli subsahariani li troviamo anche nella letteratura classica.\nLa crescita delle prime citt\u00e0 in Mauritania sud-orientale, pu\u00f2 essere dovuta a questo tipo di scambi commerciali in quanto si trovava all'estremit\u00e0 meridionale delle rotte carovaniere che attraversavano il Sahara occidentale, anche se l'ipotesi che questa antica urbanizzazione sia dovuta ad esse \u00e8 ancora oggi discussa.\nLa prima prova di dromedari addomesticati nella regione risale al III secolo probabilmente ad opera dei Berberi, tuttavia la creazione di rotte commerciali regolari non si ebbero fino agli inizi della conversione all'islamizzazione dell'Africa occidentale nel VII e VIII secolo.\nIn questo contesto prese forma un nucleo da cui si svilupp\u00f2 una societ\u00e0 di cui pur non essendo pervenute testimonianze scritte abbiamo rinvenuto vari reperti: la civilt\u00e0 Nok, che prende il nome da un piccolo villaggio minerario al centro della Nigeria, dove nel 1928 per la prima volta furono ritrovate testimonianze di questa cultura.\nI Nok erano un popolo nomade di cacciatori e guerrieri che si stanzi\u00f2 nel X secolo a.C. nel bacino del Niger, creando una comunit\u00e0 fortemente centralizzata intorno al 1000 a.C., specialmente negli altopiani dell'attuale regione del Plateau in Nigeria, e fiorendo fino al II secolo d.C. quando scomparvero per ragioni ignote.\nAlcuni studiosi pensano che essi abbiano cominciato a praticare la siderurgia nella seconda met\u00e0 del primo millennio a.C., i primi in tutta l'Africa subsahariana.\nLe principali opere dei Nok che ci sono giunte sono sculture di terracotta, in particolare teste assai stilizzate che probabilmente rappresentano i loro dei; sulla base di questi ritrovamenti, la civilt\u00e0 dei Nok viene chiamata anche \"cultura delle figurine di Nok\". Sulla base di analogie stilistiche tra le terrecotte Nok e i bronzetti degli Yorubal e degli Edo, si ritiene che questi popoli abbiano in qualche modo ereditato le tradizioni della cultura Nok.\nTra i maggiori centri urbani dell'Africa Occidentale di questi periodi remoti, vanno sicuramente anche menzionati Tichitt e Oualata, citt\u00e0 del sud-est della Mauritania, che si ritengono essere state il primo insediamento agro-pastorale simile ai Mand\u00e9 Sarakoll\u00e9 che vissero lungo i promontori rocciosi di queste zone. Qui costruirono uno tra i pi\u00f9 antichi insediamenti in pietra dell'Africa continentale databile tra l'800 ed il 600 a.C. (la moderna citt\u00e0 di Oualata venne fondata nell'XI secolo, sulle fondamenta di quella pi\u00f9 antica) che pose le basi per forme di organizzazione sociale definibili come di Stato incipiente. Da questo nucleo nacque successivamente l'Impero del Ghana (300-1076) che, situato appunto nell'attuale sud est della Mauritania e in parte del Mali, a dispetto del nome, datogli dai primi studiosi europei, non ha alcuna correlazione geografica con l'odierno Ghana) quanto piuttosto deve tale denominazione con riferimento al suo sovrano (il \"Ghana\", ovvero \"re guerriero\"). L'Impero del Ghana fu il primo di molti imperi che nacquero in quella regione dell'Africa (sorsero sulle sue ceneri, per esempio, l'Impero del Mali e l'Impero Songhai) e raggiunse il suo periodo di massima espansione nell'VIII secolo, con la nascita delle sopracitate vie commerciali trans-sahariane.\nAltro importantissimo centro urbano, considerato tra i pi\u00f9 antichi dell'Africa subsahariana, \u00e8 Jenne-Jeno in Mali (chiamata anche Djenn\u00e9-J\u00e9no), il sito originale della successiva citt\u00e0-stato di Djenn\u00e9. Questo sito archeologico \u00e8 stato datato al III secolo a.C.\nEspansione bantu.\nIl nome Bantu (o Bant\u00f9) si riferisce a un vasto gruppo etno-linguistico che comprende oltre 400 etnie dell'Africa subsahariana oggi distribuite dal Camerun all'Africa centrale, orientale e meridionale. Questa famiglia di etnie, pur largamente diversificata, condivide sia tratti linguistici sia culturali, retaggio di una storia comune che ha avuto origine nell'area intorno all'odierno confine fra Nigeria e Camerun, in un'epoca compresa fra 3000 e 5000 anni fa. La storia dei Bantu \u00e8 in gran parte ignota. Le teorie moderne, largamente speculative, si basano principalmente sullo studio di reperti archeologici e sull'analisi delle cosiddette \"lingue bantu\" ancora oggi in uso. I Bantu non avevano una lingua scritta, e la loro tradizione orale si \u00e8 estinta.\nCi\u00f2 che \u00e8 certo \u00e8 che intorno al secondo millennio a.C., forse in seguito all'inaridimento del Sahara e alla pressione delle popolazioni che cercavano di allontanarsene, i Bantu si espansero nelle foreste pluviali dell'Africa centrale, in quella che vien detta la \"fase 1\" della loro espansione. Circa 1000 anni dopo, cominciarono una fase di espansione pi\u00f9 rapida in Africa meridionale e orientale (\"fase 2\"). Durante il primo millennio, nuove tecniche agricole e nuove coltivazioni vennero introdotte in Zambia, probabilmente importate dal Sudest asiatico attraverso il Madagascar. A seguito di queste innovazioni, inizi\u00f2 una nuova espansione dei Bantu in cui lo Zambia era la regione dominante (\"fase 3\").\nQueste migrazioni influirono in modo sostanziale sulla storia dell'Africa subsahariana. Diversi gruppi bantu si insediarono in regioni dove esistevano popolazioni autoctone, assimilandole o venendone assimilati, e dando quindi origine a una variet\u00e0 di culture e lingue miste; attraverso i bantu si diffusero non solo l'agricoltura e la lavorazione dei metalli, ma anche l'allevamento, che i bantu appresero probabilmente dai popoli dell'Africa orientale.\nAfrica centrale.\nI pigmei sono molto probabilmente la popolazione pi\u00f9 antica che abbia abitato le foreste equatoriali e tropicali dell'Africa centrale.\nIn Egitto sono state ritrovate iscrizioni del II millennio a.C. che si riferiscono ai pigmei come \"Danzatori degli Dei\". Anche da questi antichi contatti con la civilt\u00e0 egizia si desume che i pigmei vivessero un tempo in regioni molto pi\u00f9 a nord di quelle che abitano oggi, forse fino all'Alto Nilo.\nSuccessivamente le migrazioni bantu impattarono sicuramente in modo decisivo sulle popolazioni pigmee.\nInfatti, dopo un periodo di iniziali rapporti di scambio basati sul baratto dei prodotti di queste trib\u00f9 di cacciatori con i prodotti dell'agricoltura bantu, i Bantu, profittando della conoscenza dell'arte metallurgica ignota ai Pigmei, ridussero in servaggio e spesso in schiavit\u00f9 i Pigmei o li costrinsero a ritirarsi in zone sempre pi\u00f9 limitate di territorio.\nQuesta fase inizi\u00f2 fin dal secondo millennio prima di Cristo e vedette le popolazioni bantu raggiungere i Grandi Laghi dell'Africa orientale intorno al 1000 a.C. e intorno al 500 a.C. giungere fino all'attuale Angola.\nAfrica australe.\nDall'inizio del Periodo Paleolitico Superiore, gruppi di cacciatori-raccoglitori, conosciuti come i sangoani occuparono il sud dell'Africa in aree aride. Questo popolo della tarda et\u00e0 della pietra, fu il predecessore dei Khoisan che abitavano il deserto del Kalahari. Probabilmente, in seguito alla carenza di candidati alla domesticazione, i Khoisan non ebbero terreni coltivati o animali addomesticati fino a poche centinaia di anni fa, quando adottarono gli animali (toro, mucca, bue e le pecore) dei Bantu. I Bantu, che possedevano un'agricoltura avanzata e la tecnologia per lavorare i metalli, sviluppata nell'Africa del Ovest fin dal 2000 a.C., li sconfissero. Vi fu quindi uno scambio genetico (interbreed) con i Khoisan negli anni successivi al contatto e i Bantu divennero la popolazione dominante nel dell'Africa meridionale.\nAncora oggigiorno i San (i cosiddetti Boscimani), i Khoi e i Nama (i cosiddetti Ottentotti) assomigliano agli antichi resti di scheletri dell'epoca sangoana.\nIn particolare i Boscimani appaiono come i pi\u00f9 antichi abitanti dell'Africa australe dove vivono da almeno 20.000 anni. Questo popolo nomade di cacciatori e raccoglitori occupava una volta buona parte dell'Africa australe. L'arrivo successivo degli Ottentotti, allevatori che parlavano una lingua della stessa famiglia, e delle popolazioni di agricoltori bantu ha decimato questa popolazione e l'ha spinta verso meridione.\nL'Africa pre coloniale tra 500 e 1800.\nUno snodo epocale per la storia africana fu rappresentato dalla conquista nel VII secolo dell'area mediterranea da parte degli Arabi musulmani. Nella zona, precedentemente inglobata nell'Impero Romano, si erano gi\u00e0 concretizzate nel V e VI secolo le conquiste dei Vandali e dei Bizantini. Vari regni berberi \u2012 convertiti alla nuova religione \u2012 favorirono la repentina diffusione dell'Islam, della cultura e dei costumi arabi in tutta la regione del Sahara, del Sahel e alle zone limitrofe fino al fiume Niger, con l'eccezione dell'impero cristiano etiope. L'ulteriore penetrazione dell'Islam nell'Africa subsahariana fu invece lunga e paziente e la conversione degli africani alla religione musulmana - favorita dai commercianti arabi - risult\u00f2 spesso preceduta da periodi di coabitazione con i culti locali generando sintesi inedite e originali con le credenze animistiche e i costumi tradizionali.\nA partire dal periodo della penetrazione araba nel Nord, l'Africa centrale e occidentale conobbero lo sviluppo di una serie di interessanti regni. Importante fu il Regno del Ghana che conobbe una lunga epoca di fioritura culturale ed economica fino all'XI secolo, ancora maggiori furono il Regno del Mali, tra XIII e XV secolo, e l'Impero Songhai tra X e XVI secolo. Nella zona occidentale sorse anche, tra XIV e XIX secolo, il Regno del Benin mentre nella regione orientale intorno al lago Ciad si susseguirono vari regni, tra cui quello del Kanem-Bornu tra XIII e XIV secolo.\nLa zona centro meridionale vide, come gi\u00e0 anticipato, la continua espansione Bantu, che port\u00f2 tra l'altro alla formazione, tra XIII e XIV secolo, del Regno del Congo e del Regno di Monomotapa relegando a ruolo sempre pi\u00f9 marginale le preesistenti societ\u00e0 dei Pigmei, degli Ottentotti e dei Boscimani.\nAfrica settentrionale.\nL'interazione tra le varie regioni mediterranee, favorita dall'appartenenza all'Impero Romano, continu\u00f2 - fatto salvo il periodo di dominio dei vandali (V secolo) di buona parte delle ex province romane del nord Africa - con l'ascesa dell'Impero bizantino che rinnov\u00f2 il controllo su tutta la costa meridionale del Mediterraneo.\nLa situazione cambi\u00f2 drasticamente nel VII secolo quando gli arabi conquistarono l'Egitto e le regioni dell'attuale Maghreb diffondendo l'Islam come religione. Le Chiese cristiane sparirono, con l'eccezione della Chiesa Copta monofisita d'Egitto, e si cre\u00f2 una divisione tra il nord del mediterraneo (cristiano) ed il sud (islamico) destinata a condizionare fortemente i successivi sviluppi geopolitici e culturali nel Nord Africa, in Vicino Oriente e in Europa fino ai giorni nostri.\nLe popolazioni beduine che abitavano la penisola arabica erano considerate da secoli una minaccia innocua dai due grandi imperi che si contendevano la zona mediorientale: quello bizantino e quello persiano sasanide.\nLe varie trib\u00f9 erano infatti costantemente in lotta e i regni arabi della zona risultavano di fatto Stati vassalli dell'una o dell'altra potenza.\nL'equilibrio inizi\u00f2 a incrinarsi quando l'Impero di Axum, alleato di Bisanzio, conquist\u00f2 lo Yemen (intorno al 520), ripreso alla fine del VI secolo dai Persiani. Queste guerre destabilizzarono fortemente l'area e costrinse un'ampia fetta di popolazione a migrare verso nord, aumentando la popolazione e l'importanza di citt\u00e0 quali La Mecca e Medina. All'inizio del VII secolo, Maometto riusc\u00ec poi a fare degli Arabi una nazione, portando coesione attraverso la nuova comune spiritualit\u00e0. Alla morte del Profeta, nel 632, Bizantini e Sasanidi, ormai stremati da un durissimo conflitto protrattosi per circa un secolo, non seppero opporsi all'avanzata arabo-islamica, tanto potente quanto inaspettata.\nNei trent'anni del califfato elettivo (632-661) le conquiste degli Arabi furono sorprendentemente rapide e durature. L'espansione in Africa inizi\u00f2 con la conquista dell'Egitto (639-646) e prosegu\u00ec fino alla Nubia, a sud, e alla Tripolitania, ad ovest.\nSuccessivamente, con l'avvento della dinastia omayyade (661-750), venne annessa la restante parte dell'Africa del Nord (il Maghreb, dal 647 al 663). Dal 700 Tunisi divenne un importante porto, grazie anche al trasferimento di un centinaio di famiglie egiziane esperte nella navigazione e nella costruzione navale. Entro il 705, il \"lontano Occidente\" del Marocco era in mano agli arabi e si iniziava il lento e faticoso processo di islamizzazione delle popolazioni berbere, estranee alla civilizzazione romana e cristianizzate solo di recente.\nDopo la fine, nel 750, del Califfato omayyade il nord Africa pass\u00f2 sotto il controllo della dinastia Abbaside che non seppe per\u00f2 amministrare saggiamente le periferie del suo impero e ne perse velocemente il controllo. Per quanto riguarda l'Africa, nell'VIII secolo il Maghreb si era gi\u00e0 distaccato dal califfato e il secolo dopo fu l'Egitto tulunide a far valere il proprio diritto all'auto-amministrazione.\nIn Africa settentrionale, sorsero diversi emirati e reami, spesso retti da elementi islamici di diverso orientamento teologico: kharigiti, sciiti e ismailiti.\nTra l'808 ed il 930 a Fez, nell'attuale Marocco, regna la dinastia alide degli Idrisidi, mentre i kharigiti Rustemidi s'insediano nell'attuale Algeria, eleggendo a propria capitale T\u0101hert.\nA Qayraw\u0101n e a Raqq\u0101da, dall'801 al 909, comandano gli Aghlabidi. Tra l'868 e il 905, invece, sull'Egitto (e in parte della Siria) regnano i capaci Tulunidi, sostituiti tra il 935 ed il 969 dagli Ikhshididi, fin quando almeno non s'impadroniscono del potere gli ismailiti Fatimidi. I Fatimidi, che creano la loro capitale nel 967, chiamandola al-Mad\u012bnat al-Q\u0101hira, \"La citt\u00e0 vittoriosa\", cio\u00e8 Il Cairo, reggeranno l'Egitto dal 969 al 1171. Durante il loro regno, per\u00f2 l'Egitto sar\u00e0 oggetto di scontri armati: con gli Ziridi (972-1167) innanzi tutti, con i Selgiuchidi dalla Siria e infine con i Crociati. I Fatimidi furono infine soppiantati dagli Ayyubidi (1171-1250), dinastia fondata da \u1e62al\u0101\u1e25 al-D\u012bn ibn Ayy\u016bb, noto come Saladino. Tra il XII e XIII secolo, l'Egitto sar\u00e0 invece governato dai Mamelucchi turchi centro-asiatici e, in seguito, da quelli circassi, sconfitti nel 1517 dagli Ottomani del sultano Selim II Yavuz.\nAnche le zone pi\u00f9 occidentali, corrispondenti all'attuale Marocco, videro alternarsi varie dinastie islamiche. Ai gi\u00e0 citati Idrisidi, si sostituirono tra la fine dell'XI e gli inizi del XII secolo gli Almoravidi, una dinastia berbera, proveniente dal Sahara, che fin\u00ec per regnare sul Maghreb e sulla Spagna.\nAgli Almoravidi, fondatori di Marrakesh, fece seguito un'altra dinastia di regnanti di origine berbera, gli Almohadi, che regn\u00f2 fino al 1269, controllando un grande territorio, che oltre al Marocco, comprendeva l'Algeria, la Tunisia, la Libia e alcune regioni della Spagna e del Portogallo. Dal 1215, i Merinidi iniziarono a combattere i loro correligionari per sostituirsi ad essi nel governo della parte occidentale del Maghreb, riuscendo nell'impresa in una quarantina d'anni. Il loro nuovo dominio si estendeva dal Mar Mediterraneo ai monti del Rif e dell'Atlante, all'Oceano Atlantico. La dinastia almohade cadde ufficialmente nel 1269, con la presa di Marrakesh, ultimo loro baluardo. I Wattasidi, succeduti ai Merinidi, non riuscirono a contrastare l'avanzata nel continente africano degli europei, tanto che nel 1497 Melilla cadde in mano spagnola.\nDove fallirono i Wattasidi, riuscirono invece i rappresentanti della dinastia dei Sa'didi, che nel 1541 sconfissero i portoghesi ad Agadir, fermandone l'espansione in Marocco, e pochi anni pi\u00f9 tardi, nel 1554, succedettero definitivamente ai Wattasidi. A questi successi militari fece seguito un periodo di pace e stabilit\u00e0 sociale che favor\u00ec un importante sviluppo delle arti e delle scienze. Intorno al 1660 sal\u00ec infine al potere la Dinastia alawide, che ancor oggi regna in Marocco. A questa dinastia appartiene Moulay Ismail ibn Sharif, che regn\u00f2 dal 1672 al 1727 e combatt\u00e9 efficacemente gli europei, a cui strapp\u00f2 diversi porti africani, e gli Ottomani.\nNubia e Corno d'Africa.\nIl Cristianesimo fu introdotto in Nubia terzo o nel IV secolo, ma gi\u00e0 intorno al 640 fece la sua comparsa l'Islam, proprio quando gi\u00e0 tre regni che sorsero a seguito della caduta del regno di Kush (Nobazia, Makuria, Alodia) erano stati convertiti al cristianesimo. La coesistenza fra le due fedi sarebbe rimasta accettabilmente pacifica sino all'inizio del XIV secolo, anche perch\u00e9 spesso i regni nubiani si trovarono in posizione di forza rispetto ad un Egitto diviso e instabile. A partire dalla met\u00e0 del XII secolo il dominio economico nella Nubia feudale fu gradualmente assunto da una classe di mercanti arabi, mentre l'Egitto diventava sempre pi\u00f9 aggressivo verso gli impoveriti regni nubiani. Nel 1512 l'Egitto cadde sotto il dominio dell'Impero ottomano e la stessa sorte tocc\u00f2 a Makuria (Nord dell'attuale Sudan) nel 1517. Nel 1504 al regno cristiano di Alodia (attuale Sudan centrale) era succeduto il sultanato islamico di Sennar. A partire dal 1820 il Sudan venne a cadere sotto il controllo dell'Egitto, quando il Pasci\u00e0 ottomano Mehmet Ali, w\u0101l\u012b d'Egitto, invi\u00f2 un esercito agli ordini di suo figlio Ibr\u0101h\u012bm Pasci\u00e0 e di Muhammad Bey per occupare il Sudan orientale. La conquista fu completata dal figlio di Ibrahim, Ism\u0101\u02bf\u012bl Pasci\u00e0 (poi Ism\u0101\u02bf\u012bl I), con la sottomissione della regione meridionale del paese nel 1839 e nel 1861.\nNella regione dell'attuale Etiopia il Regno di Axum che era giunto a controllare nel IV secolo d.C. anche l'Eritrea, il Sudan settentrionale, parte dell'Egitto meridionale, Gibuti, la Somalia occidentale, lo Yemen e l'Arabia Saudita meridionale (confinando con l'Impero Romano) inizi\u00f2 a declinare dopo il VI secolo. Le cause di questo declino non sono ben note. Nei secoli successivi emerse una nuova dinastia reale axumita, la dinastia Zagwe, che non riusc\u00ec comunque a riportare il regno ai fasti del millennio precedente.\nIntorno al 1270, Yekuno Amlak depose l'ultimo re Zagwe, fond\u00f2 un nuovo regno e una nuova dinastia. Questa nuova linea dinastica, nota come dinastia salomonica perch\u00e9 rivendicava la discendenza diretta dal biblico Re Salomone, adott\u00f2 il titolo di Negus o \"Negus neghesti\" (letteralmente \"Re dei Re\") e il nuovo stato divenne l'unico regno cristiano del continente africano dopo le conquiste islamiche nel nord del continente. L'Impero etiope riusc\u00ec pi\u00f9 volte a respingere gli eserciti arabi e turchi che si susseguirono negli anni nel tentativo di sottomettere tutta l'area, sfruttando anche - seppur con alti e bassi - relazioni tendenzialmente amichevoli con diversi paesi europei (riuscendo anche ad evitare la colonizzazione durante il XIX secolo).\nIl secolare scontro tra i regni islamici della zona e l'Impero etiope vide un momento particolarmente aspro nella guerra che contrappose, tra il 1528 e il 1540, l'Impero al Sultanato di Adal.\nIl Sultanato di Adal (circa 1415 - 1577) fu un regno medievale musulmano multietnico situato nel corno d'Africa che giunse a controllare gran parte dell'attuale Somalia, Etiopia, Gibuti ed Eritrea. Tuttavia, fatto salvo il periodo sotto Adal, il territorio dell'attuale Somalia fu parte integrante del Sultanato di Ajuuraan per tutto il Medioevo e fino alla fine del 17 secolo. Nel secolo successivo varie citt\u00e0 somale caddero sotto il controllo del Sultanato dell'Oman prima del Sultanato di Zanzibar poi. Il sultano di Zanzibar, che dominava una parte rilevante della costa orientale africana, nota come Zanj, comprendente Mombasa e Dar es Salaam, e controllava le rotte commerciali che si estendevano molto all'interno dell'Africa, come Kindu sul fiume Congo, perdette il suo ruolo solo alla fine del 1800 a causa dell'acuirsi del colonialismo europeo.\nAfrica centrale.\nI primi abitanti della regione erano popolazioni pigmee. I pigmei sono stati spinti verso altre zone o verso l'interno delle foreste con l'arrivo delle migrazioni bantu, che sono arrivati nella regione verso il 1000 a.C. Con il tempo, le popolazioni bantu hanno iniziato a muoversi verso un'organizzazione sempre pi\u00f9 centralizzata. Questo ha portato alla creazione di regni quali il Regno del Congo - che gi\u00e0 nel XV secolo erano in contatto con l'Europa -, il regno di Lunda e quello di Luba e, nella zona dei Grandi Laghi, quelli Baganda, Toro e Bunyoro. Anche gli attuali Burundi e Ruanda ricalcano antichi regni.\nAfrica australe.\nLa storia dell'Africa australe \u00e8 ancora al centro di controversie sul come interpretare i reperti archeologici. Molto \u00e8 stato fatto per ricostruire il periodo neolitico - vasellame, ossa, pitture rupestri in tutta la regione hanno permesso un buon lavoro - mentre rimane il problema di ricostruire il movimento di popolazioni bantu, e forse anche nilotiche, nella regione. Non pochi misteri pone una corretta interpretazione della storia di Grande Zimbabwe e dell'Impero di Monomotapa.\nLa presenza di popolazioni europee sin dal XVI secolo da una parte permette di conoscere alcuni sviluppi, registrati dai coloni olandesi. Dall'altra pone il problema dell'interpretazione e della veridicit\u00e0 di alcune affermazioni.\nL'Africa coloniale del XIX secolo.\nConoscenza dell'interno.\nSebbene vaste aree dell'Africa non abbiano avuto contatto con l'esterno per secoli, pensare che il continente sia rimasto isolato da qualsiasi relazione con culture non africane \u00e8 errato. I conquistatori arabi, e poi i mercanti di cultura e fede islamica, hanno non solo conquistato il nord Africa, ma si sono mossi decisamente verso l'interno, aprendo le tratte trans-sahariane.\nLe vie del sale, delle spezie, degli schiavi e dell'oro sono rimaste vitali per secoli. Per certi versi, ancora oggi vengono utilizzate sia da commercianti che da turisti. Anche le coste orientali sono state visitate a pi\u00f9 riprese da mercanti e viaggiatori arabi. Non si devono dimenticare le visite (1414, ma anche altre due date non meglio definite nel XV-XVI secolo) della flotta imperiale cinese, che ha attraccato in tutti i porti degli odierni Kenya e Tanzania, ma sicuramente anche in altre localit\u00e0.\nLe carovane schiaviste arabe penetravano la regione dei Grandi Laghi gi\u00e0 dall'XI secolo. \u00c8 bene ricordare che gli esploratori europei che \u2018scoprirono\u2019 l'Africa nel XIX secolo, non fecero altro che ripercorrere queste piste, e che furono spesso aiutati e protetti dagli stessi schiavisti di cui parlavano con ribrezzo nelle loro relazioni alle societ\u00e0 geografiche europee.\nRimane comunque vero che gran parte del continente \u00e8 rimasta inesplorata da non-africani per molto tempo. In Europa, agli inizi del XIX secolo esistevano solo descrizioni di fantasia per quanto riguarda il continente africano al di l\u00e0 della fascia costiera.\nPrime esplorazioni europee.\nL'interesse europeo per l'Africa venne riacceso nel XV secolo. L'Europa usciva da un periodo di implosione culturale ed era pronta a confrontarsi con altre culture e nuovi spazi. Inoltre, la mediazione con il mondo orientale era sin allora fatta dalle repubbliche marinare italiane, soprattutto la Repubblica di Venezia. Quest'ultima deteneva un monopolio virtuale sui commerci con il mondo arabo. Portogallo e Spagna avevano da poco ottenuto una rinnovata unit\u00e0 interna e sufficienti fondi per sostenere viaggi di esplorazione.\nIl Portogallo inizi\u00f2 la sistematica ricerca della via alle Indie circumnavigando il continente africano. Dai dati raccolti dai vari capitani che si erano avventurati sempre pi\u00f9 a sud, i Portoghesi si dimostrarono convinti che esistesse un passaggio a sud verso le Indie. Nel 1434 arrivarono a Capo Bojador (Mauritania), nel 1445 a Capo Verde, nel 1482 al fiume Congo. Nel 1488, Bartolomeo Diaz super\u00f2 il Capo di Buona Speranza e nel 1498 Vasco da Gama fece la prima vera circumnavigazione del continente arrivando a Sofala (Mozambico) e Malindi (Kenya). Va inoltre ricordato che il Capo di Buona Speranza, da molti considerato il punto pi\u00f9 a sud del continente, \u00e8 invece il punto pi\u00f9 a Sud-Ovest. Il punto pi\u00f9 a sud \u00e8 Capo Agulhas, qualche centinaio di chilometri pi\u00f9 ad est.\nI Portoghesi costruirono vari forti e porticcioli per permettere alle loro navi di attraccare in sicurezza. Sebbene non abbiano esplorato che le zone limitrofe ai loro insediamenti - non esistono ricordi della citt\u00e0 di Gedi nei vari rapporti portoghesi, quando questa sorge a soli 20\u00a0km da Malindi dove loro avevano uno dei loro centri pi\u00f9 grandi del continente, e al tempo Gedi era una citt\u00e0 fiorente - i Portoghesi sono stati capaci di organizzare un fiorente mercato di oro, avorio, legname prezioso e schiavi, che venivano dirottati alle loro colonie in Sud America.\nInglesi e olandesi presto seguirono le rotte aperte dai portoghesi e si stabilirono in diverse localit\u00e0 della costa africana.\nLa tratta degli schiavi.\nL'Africa \u00e8 sempre stata un bacino di esportazione di schiavi. Pare che il nome stesso, Africa, derivi da una radice fenicia che significa schiavo. La tratta pi\u00f9 antica e continuativa \u00e8 stata quella controllata dal mondo arabo. Schiavi neri venivano catturati a sud del Sahara e portati ai mercati del nord Africa attraverso il Sahara. Lungo la valle del Nilo, la tratta seguiva il fiume sino a Khartoum, per poi attraversare il deserto e arrivare ad Assuan, e da qui al Cairo. In Africa Orientale, la tratta raggiungeva tutti i paesi della regione dei Grandi Laghi. Gli schiavisti arrivarono persino a costituire dei piccoli regni in Congo e attorno al Lago Malawi. Tra i molti schiavisti, Tippu Tip raggiunse grande notoriet\u00e0 dopo che, ritiratosi nelle sue sterminate piantagioni a Zanzibar, scrisse la sua autobiografia in swahili. La tratta verso i paesi arabi \u00e8 stata ostacolata dalle potenze europee nella seconda met\u00e0 del 1800, ma \u00e8 continuata per lungo tempo. Ancora nei primi anni sessanta si vendevano schiavi africani al mercato di Aden. In tempi pi\u00f9 recenti, la schiavit\u00f9 ai danni delle popolazioni nere del Sudan del Sud \u00e8 stata denunciata da varie organizzazioni per i diritti umani. In Mauritania, la schiavit\u00f9 \u00e8 stata abolita almeno quattro volte nel XX secolo.\nLa tratta atlantica \u00e8 stata alimentata dalla richiesta di manodopera a basso prezzo per le piantagioni e le miniere delle Americhe. Questa tratta \u00e8 stata molto pi\u00f9 breve di quella islamica, ma anche molto pi\u00f9 devastante dal punto di vista umano. Se \u00e8 vero che la schiavit\u00f9 in Africa Occidentale \u00e8 sempre esistita, non pu\u00f2 essere equiparata alla ferocia e metodica messe in campo dagli schiavisti europei nella regione, tuttavia pi\u00f9 del 95% degli schiavi fu venduto agli europei da mercanti africani o arabi, molti regni africani si arricchirono grazie alla tratta degli schiavi. La tratta venne messa al bando dal Regno Unito e dagli Stati Uniti nel 1807 e nei successivi vent'anni da tutte le altre potenze coloniali europee. Si arriv\u00f2 quindi alla decisione per una moltitudine di motivi, da un lato umanitari e legati ai diritti umani, infatti l'abolizionismo nasce in Europa molto prima che nelle societ\u00e0 africane o arabe, ma si arriv\u00f2 a questa decisione anche perch\u00e9 toglieva un vantaggio economico ad un continente ormai sfuggito al controllo europeo. Lo stesso si pu\u00f2 dire della schiavit\u00f9 orientale, opposta per mettere in ginocchio l'economia in mano araba pi\u00f9 che per veri motivi umanitari.\nIl colonialismo europeo.\nL'interesse europeo verso l'Africa venne presto romanticizzato come l'impegno del mondo civilizzato a portare civilizzazione e modernit\u00e0 alle popolazioni che vivevano nell'ignoranza e nel buio intellettuale. In realt\u00e0, la conquista dell'Africa fu dettata da interessi economici e geopolitici. Non a caso, il primo paese ad entrare nelle mire europee fu l'Egitto, il pi\u00f9 avanzato paese extraeuropeo nel raggio di azione di Regno Unito e Francia. Francesi e inglesi si contesero il controllo dell'Egitto dal 1811. La Francia invase poi l'Algeria nel 1830. Le societ\u00e0 geografiche europee, sostenute dalle monarchie del tempo, mandarono esploratori a 'scoprire' l'interno dell'Africa. Forti delle relazioni di questi esploratori, le potenze europee iniziarono la corsa all'accaparramento delle zone migliori. Anche i missionari, che cercarono di raggiungere le popolazioni dell'interno, divennero spesso inconsapevoli o sottomessi agenti della colonizzazione. Ogni qual volta i missionari chiesero il sostegno di una potenza europea, dettero un punto di appoggio ai mercanti e ai soldati di tali paesi. Molti sono i casi di intervento europeo a difesa di una missione, intervento che permetteva di stabilire territori franchi sotto la \u2018protezione\u2019 di un paese straniero. I capi africani che sottoscrissero tali contratti di protezione non erano in grado di prevedere l'utilizzo che le potenze straniere ne avrebbero fatto, legittimando la loro presenza con trattati di poco valore legale.\nDopo la Conferenza di Berlino del 1885, le potenze europee decisero quali territori appartenessero a quali paesi. Decisero anche le aree di influenza laddove non vi erano ancora state delle prese di potere formali. Tutto questo fu possibile grazie alle cartine, allora gi\u00e0 alquanto dettagliate, e ad una non vaga conoscenza delle materie prime presenti nel continente. Va da s\u00e9 che Francia e Regno Unito - all'apice della loro potenza - poterono scegliere le zone migliori, lasciando a Italia, Germania e Spagna le briciole. Il Portogallo vide confermati suoi possedimenti, che erano per\u00f2 pi\u00f9 immaginari che reali. Infatti, nonostante i molti secoli di presenza, il Portogallo non aveva alcun controllo delle sue colonie oltre una breve fascia costiera. Non aveva neppure una mappatura moderna dei territori sotto il suo controllo.\nLeopoldo II del Belgio proclam\u00f2 lo Stato Libero del Congo (prima in realt\u00e0 propriet\u00e0 privata del sovrano) e ne assunse la sovranit\u00e0, facendolo dunque divenire una colonia del Belgio. La Germania pot\u00e9 utilizzare le sue colonie (specialmente Tanzania e Camerun) solo per un periodo breve, visto che le perse in conseguenza alla sconfitta durante la Prima guerra mondiale. Le varie colonie viaggiarono a velocit\u00e0 diverse. In generale, nessun paese europeo invest\u00ec molto nello sviluppo delle colonie, spingendo invece i vari territori ad arrivare al pi\u00f9 presto all'autosufficienza finanziaria. Scuole, ospedali e infrastrutture furono spesso il frutto di missionari cristiani e di societ\u00e0 internazionali per lo sviluppo. In ogni caso, alcune infrastrutture essenziali vennero preparate. Le ferrovie, normalmente a scarto ridotto, iniziarono a penetrare il continente e a permettere il commercio di generi alimentari e minerari con i paesi extra-africani.\nGli europei che vollero partecipare alla colonizzazione ricevettero in genere ampi appezzamenti di terreno o vaste concessioni minerarie. Questo fu particolarmente vero in Kenya, Rhodesia e Sudafrica. La Francia segu\u00ec un simile piano in Nord Africa. In Algeria, ad esempio, i coloni venivano considerati francesi a tutti gli effetti, e godevano del sostegno governativo.\nL'Africa divenne anche il teatro di azioni di guerra durante la Prima e Seconda guerra mondiale. La colonia tedesca del Tanganyika si oppose alla presenza britannica, combattendo sia in campo aperto (battaglia di Tanga) che usando la guerriglia, con le incursioni navali del generale tedesco Paul von Lettow-Vorbeck sul lago Tanganika. Nel secondo conflitto, molti africani parteciparono come fanteria nelle campagne del Nordafrica, delle Ardenne e della Birmania. Inoltre, la guerra in Nordafrica non risparmi\u00f2 le popolazioni civili estranee al conflitto.\nL'Africa postcoloniale del XX secolo.\nLe indipendenze.\nL'Europa del dopo guerra non riusc\u00ec a mantenere il controllo delle colonie africane. Da una parte, la creazione di quadri preparati e con formazione universitaria aveva involontariamente preparato persone capaci di parlare al potere coloniale allo stesso livello. Dall'altra l'esperienza della guerra aveva aperto gli occhi agli africani. Questi avevano combattuto a fianco dei commilitoni europei senza sfigurare. Anzi, le truppe keniote furono quelle a fare la differenza nella campagna di Birmania. Lo stesso si pu\u00f2 dire delle truppe senegalesi alle Ardenne. Inoltre, le nuove idee di democrazia e partecipazione politica spinsero l'opinione popolare europea a favorire l'indipendenza delle nazioni africane.\nIl primo paese a raggiungere autogoverno fu l'Egitto nel 1922. Altre nazioni seguirono negli anni cinquanta, con la maggioranza dei paesi che arrivarono all'indipendenza negli anni sessanta. Le colonie portoghesi arrivarono all'indipendenza alla fine degli anni settanta dopo anni di guerra e solo perch\u00e9 la dittatura di Salazar era caduta nel 1974. Gibuti ottenne l'indipendenza dalla Francia nel 1977, e la Namibia dal Sudafrica nel 1990.\nDemocrazie.\nI paesi africani che sono giunti all'indipendenza hanno normalmente ricevuto un ordinamento democratico che prevedeva il multipartitismo e la divisione dei poteri giuridico, legislativo e politico. Quasi tutti i paesi africani sono per\u00f2 giunti in poco tempo al monopartitismo e alla presidenza a vita, impedendo quindi un vero sviluppo delle democrazie.\nSotto la spinta dei moti democratici nati alla fine della Guerra Fredda, anche in Africa si ebbe la stagione della primavera delle democrazie (primi anni novanta). Quasi tutti i paesi hanno visto movimenti popolari che hanno obbligato i presidenti a vita a concedere il multipartitismo. Sebbene il cammino democratico non sia ancora finito, si nota come la crescita della societ\u00e0 civile stia dando segni incoraggianti di nuova partecipazione popolare alla politica e alla societ\u00e0 dei vari paesi africani."}
{"id": "62558", "revid": "278239", "url": "https://it.wikipedia.org/wiki?curid=62558", "title": "Ligabue (cantante)", "text": ""}
{"id": "62575", "revid": "1573940", "url": "https://it.wikipedia.org/wiki?curid=62575", "title": "Nova Help-Alfabeto", "text": "La Nova Help-Alfabeto (NHA) \u00e8 un sistema di scrittura per la lingua ausiliaria internazionale esperanto. Riceve il suo nome da Jon Walter Yung (1937-1991), il quale dedic\u00f2 gran parte della sua vita allo studio dell'ortografia.\nParte della soluzione originaria proposta da Yung consiste nelle seguenti sostituzioni:\nQueste sostituzioni sono state successivamente abbandonate dai membri delle societ\u00e0 AEIOU e TRENHA.\nOggi la Nova Help-Alfabeto, ancora poco diffusa, \u00e8 utilizzata al posto della Fundamenta Help-Alfabeto, la soluzione proposta dallo stesso Zamenhof.\nAlcune soluzioni.\nL'alfabeto dell'esperanto include 6 caratteri con segni diacritici (\u0109 \u011d \u0125 \u0135 \u015d \u016d) spesso impossibili da rappresentare. Per questa ragione, specialmente in Internet, sono stati adottati sistemi di scrittura che fanno uso delle sole 26 lettere dell'alfabeto latino. Attualmente se ne contano pi\u00f9 di 10, eccone alcuni:\nQuesto sistema \u00e8 attualmente il pi\u00f9 diffuso in Internet. \u00c8 particolarmente comodo da usare in caso si voglia convertire un testo in FA, o viceversa (sistema gi\u00e0 adottato nel Babilejo del portale \u011cangalo).\nEsempio: \"gxi sxangxigxas.\"\nEsempio: \"s^i c^eh^ig^u j^au~de.\"\nInternazionalit\u00e0 della Nova Help-Alfabeto.\nLa NHA non esclude le risoluzioni per l'Ortografia Internazionale (IO):\nGli attuali pi\u00f9 diffusi sistemi di scrittura dell'Esperanto (FA, FHA, Iksa sistemo) sottraggono alla maggior parte delle persone del mondo la possibilit\u00e0 di indovinare intuitivamente la pronuncia di una parola scritta in Esperanto.\n\"Sh\", \"Ch\", \"Y\", \"J\" e \"W\" appartengono alla Ortografia Internazionale, ovvero sono i grafemi a cui convergono le traslitterazioni di molte grandi lingue:\nEsempi di testi scritti in NHA e FHA.\nLa feino (dal Fundamento de Esperanto.15):\n(dal Fundamento de Esperanto.10):"}
{"id": "62576", "revid": "599013", "url": "https://it.wikipedia.org/wiki?curid=62576", "title": "Nha", "text": ""}
{"id": "62577", "revid": "1334308", "url": "https://it.wikipedia.org/wiki?curid=62577", "title": "Michael Spence", "text": "Biografia.\nNato nello Stato del New Jersey, nel 1946 la famiglia si trasferisce a Winnipeg, capitale del Manitoba canadese e a Toronto compie i suoi primi anni di studio . Nel 1962 ritorna negli Stati Uniti e nel 1966 si laurea in filosofia a Princeton , poi, nello stesso anno, si trasferisce ad Oxford per frequentare il Magdalen College, ove nel 1968 si laurea in matematica . \nNel 1972 consegue il dottorato in economia all'Universit\u00e0 di Harvard con la tesi su \"Market Signaling\" . L'anno successivo diviene professore associato all'Universit\u00e0 di Stanford e, nel 1975, torna come insegnante nel Dipartimento di economia di Harvard di cui diviene presidente nel 1983 . Dal 1990 al 1999 \u00e8 stato preside della Graduate School of Business della Stanford University .\nDal 2011 insegna economia nella Scuola di Direzione Aziendale dell'Universit\u00e0 Bocconi di Milano (SDA Bocconi School of Management) .\nI settori prevalenti dei suoi studi riguardano le politiche economiche nei paesi emergenti, l'economia dell'informazione e il ruolo della leadership nella crescita economica .\nRiconoscimenti.\nNel 1979 ha ricevuto il \"John Kenneth Galbraith Prize\" per l'eccellenza nell'insegnamento ad Harvard e nel 1982 la \"John Bate's Clark medal\" assegnatagli dalla American Economic Association ."}
{"id": "62578", "revid": "1522738", "url": "https://it.wikipedia.org/wiki?curid=62578", "title": "Indonesia", "text": "L'Indonesia, ufficialmente Repubblica d'Indonesia (in indonesiano: \"Republik Indonesia\"), \u00e8 uno Stato del sud-est asiatico. Composto da 17.508 isole (dato ufficiale del governo indonesiano, ministero del coordinamento marittimo, del 27 maggio 2018), \u00e8 il pi\u00f9 grande Stato-arcipelago del mondo e con pi\u00f9 di 275 milioni di abitanti \u00e8 il quarto Paese pi\u00f9 popoloso del mondo dopo Cina, India e Stati Uniti e davanti a Pakistan, Nigeria e Brasile, oltrech\u00e9 il pi\u00f9 popoloso paese a maggioranza musulmana.\nLe frontiere terrestri del paese sono con Malaysia nell'isola del Borneo, con Papua Nuova Guinea nell'isola di Nuova Guinea e con Timor Est nell'isola di Timor. Altri paesi vicini sono Singapore, Filippine, Brunei, Australia e India (isole Andamane e Nicobare).\n\u00c8 una repubblica democratica presidenziale (vedi democrazia islamica), la cui capitale nazionale \u00e8 la citt\u00e0 di Giacarta, situata sull'isola di Giava.\nL'interesse commerciale verso la regione dell'arcipelago malese risale almeno al VII secolo, quando il Regno Srivijaya gi\u00e0 commerciava con la Cina e l'India. I sovrani locali adottarono gradualmente dall'India il modello culturale, religioso e politico fin dai primi secoli dopo Cristo, con la fioritura di regni ind\u00f9 e buddhisti. La storia indonesiana \u00e8 stata influenzata dalle potenze straniere, interessate alle grandi risorse naturali che poteva offrire questa terra.\nL'Islam fu introdotto dai mercanti stranieri. Le potenze europee combatterono l'un l'altra al fine di monopolizzare il commercio delle isole della Sonda e delle Molucche durante l\"'Et\u00e0 delle Scoperte\". Dopo tre secoli e mezzo di colonialismo olandese, l'Indonesia si assicur\u00f2 la propria indipendenza dopo la seconda guerra mondiale. La storia recente dell'arcipelago si \u00e8 subito dimostrata turbolenta, con sfide poste da calamit\u00e0 naturali, dal problema del separatismo, dal processo di democratizzazione, e dai periodi di rapido mutamento economico.\nAttraverso le sue numerose isole, l'Indonesia si compone di svariati gruppi etnici, linguistici e religiosi.\nQuello giavanese \u00e8 il gruppo etnico pi\u00f9 numeroso e dominante. Come Stato unitario e nazione l'Indonesia ha sviluppato un'identit\u00e0 condivisa basata su una lingua nazionale, una diversit\u00e0 etnica, un pluralismo religioso all'interno di una popolazione a maggioranza musulmana, e una storia di colonialismo e di ribellione a esso.\nIl motto nazionale indonesiano, che si trova sorretto dalla leggendaria Garuda, ossia l'aquila mitologica che ne orna il blasone, \u00e8 emblematico in questo senso: \"Bhinneka tunggal ika\" (\"Uniti nelle diversit\u00e0\", letteralmente \"Molti, ma uno\"). Tuttavia le tensioni settarie e il separatismo hanno portato a scontri violenti che hanno talvolta compromesso la stabilit\u00e0 politica ed economica.\n\u00c8 un paese ricco di contrasti: possiede vaste aree disabitate e selvagge, che sostengono una delle maggiori biodiversit\u00e0 del pianeta, e isole densamente popolate (la sola Giava conta 148 milioni di abitanti). Grandi sono le risorse naturali, in parte non ancora sviluppate, ma la povert\u00e0, all'inizio del secolo XXI, \u00e8 ancora una realt\u00e0 per vastissime fasce della popolazione.\nStoria.\nSotto l'influenza dell'Induismo e del Buddhismo, numerosi regni si formarono sulle isole di Sumatra e Giava dal VII al XIV secolo. L'arrivo di mercanti arabi, provenienti dal Gujarat (India), port\u00f2 alla diffusione dell'Islam, che divenne la religione predominante.\nNel XVI secolo i Portoghesi fondarono numerose colonie, tra cui Banten, Flores, Makassar e le Isole Molucche (Ambon, Ternate e Tidore). L'impero portoghese perse questi possedimenti dopo la sua sconfitta nella guerra olandese-portoghese.\nA partire dal 1602, gli Olandesi si stabilirono lentamente nell'attuale Indonesia, sfruttando il frazionamento in piccoli regni, in breve le Indie Orientali Olandesi divennero uno dei possedimenti coloniali pi\u00f9 ricchi del mondo, grazie al commercio delle spezie. Nel 1609 un accordo fu stretto tra le Indie Orientali Olandesi e il sovrano Saboa Tangan. Tra il XVII e il XVIII secolo il potente sultanato di Sambas assoggett\u00f2 gli altri imperi limitrofi, divenendo per un ventennio il pi\u00f9 ampio impero indonesiano. Nel 1824 il trattato anglo-olandese sanc\u00ec la separazione tra i territori indonesiani e la Malesia britannica.\nI Paesi Bassi governarono l'Indonesia fino alla seconda guerra mondiale, prima come colonia fino allora sotto il controllo della Compagnia Olandese delle Indie Orientali, poi, dal XVII secolo direttamente alle dipendenze del governo olandese.\nFra le due guerre mondiali si svilupp\u00f2 un movimento di indipendenza indonesiano, che aveva come capi studenti e giovani professionisti, molti dei quali vennero imprigionati per le loro attivit\u00e0 politiche.\nDurante il secondo conflitto mondiale, con i Paesi Bassi occupati dalla Germania, il Giappone invase la colonia e organizz\u00f2 un comitato provvisorio con a capo il leader indipendentista Sukarno, Mohammad Hatta e Kyai.\nNel marzo del 1945, il Giappone organizz\u00f2 un comitato indonesiano per l'indipendenza. Il 17 agosto, nel contesto della guerra d'indipendenza indonesiana, Sukarno proclam\u00f2 l'indipendenza e, il 17 dicembre 1949, dopo 4 anni di guerra e trattative, la regina Giuliana d'Olanda riconobbe l'indipendenza della colonia. Il primo presidente fu Sukarno e il suo vice Mohammad Hatta. Dagli anni cinquanta, Sukarno adott\u00f2 politiche progressivamente pi\u00f9 autoritarie, con una politica estera aggressiva, la chiusura dei giornali pi\u00f9 critici verso il suo operato e la repressione militare dei ribelli del PRRI (Governo Rivoluzionario della Repubblica d'Indonesia)-Permesta.\nNegli anni sessanta ci furono scontri armati con la Malaysia e gravi difficolt\u00e0 economiche.\nNel 1962 all'Indonesia venne annessa la Nuova Guinea occidentale, che era rimasta sino ad allora colonia olandese, assegnandole il nome di Irian Jaya.\nNel 1965, con un colpo di Stato fiancheggiato dagli Stati Uniti, sal\u00ec al potere il generale Suharto, che purg\u00f2 le forze armate e il parlamento di tutti gli elementi filo-Sukarno eliminando i membri del Partito comunista indonesiano, sciolse i sindacati ed elimin\u00f2 la libert\u00e0 di stampa, uccidendo nel processo tra e pi\u00f9 di un milione di persone, per la maggioranza simpatizzanti comunisti, socialisti, contadini poveri e appartenenti alla minoranza cinese.\nNei 32 anni al potere Suharto incoraggi\u00f2 gli investimenti esteri che produssero una crescita economica del paese, ma si arricch\u00ec personalmente e favor\u00ec i familiari grazie a una diffusa corruzione, promuovendo al contempo una politica estera aggressiva fatta di annessioni e massacri. Nel 1998, dopo grandi proteste popolari e a causa di una crisi finanziaria, fu costretto alle dimissioni.\nFra il 1998 e il 2001 l'Indonesia ha avuto tre presidenti: Jusuf Habibie, Abdurrahman Wahid e Megawati Sukarnoputri. Nel 2004 le elezioni furono vinte da Susilo Bambang Yudhoyono.\nNel 2002, dopo 24 anni di occupazione indonesiana e tre di amministrazione ONU, Timor Est diventa indipendente.\nAnche altre regioni rivendicano l'indipendenza, in particolare Aceh (nord di Sumatra) e Papua, la sezione indonesiana dell'isola di Nuova Guinea.\nIl 12 ottobre 2002, nell'isola di Bali, un attentato suicida di gihadisti musulmani contro alcuni locali turistici, frequentati principalmente da turisti occidentali, ha provocato la morte di 202 persone.\nIl 26 dicembre 2004 la costa occidentale dell'isola di Sumatra, tra cui la provincia di Aceh, \u00e8 stata prima colpita e devastata da un immane terremoto, che ha raggiunto magnitudo 9, e successivamente spazzata da un imponente tsunami che ha provocato onde di risalita alte fino , rendendo quest'area la pi\u00f9 devastata dal Maremoto dell'Oceano Indiano, con pi\u00f9 di morti.\nGeografia.\nL'Indonesia \u00e8 costituita da 17\u00a0508 isole, circa delle quali abitate (dato aggiornato dal governo nel 2013).\nEsse sono disseminate su entrambi i lati dell'equatore. Le cinque isole maggiori sono Giava, Sumatra, Kalimantan (la parte indonesiana del Borneo), Nuova Guinea (in comune con Papua Nuova Guinea) e Sulawesi.\nL'Indonesia \u00e8 considerata un paese transcontinentale, appartenente all'Asia e all'Oceania, in quanto ha isole che si trovano ai due lati della linea di Wallace.\nL'Indonesia presenta frontiere terrestri con Malaysia sull'isola del Borneo, Papua Nuova Guinea sull'isola di Nuova Guinea, Timor Est sull'isola di Timor. Indonesia \u00e8 prossima ai confini di Singapore, Malaysia, Filippine a nord e Australia a sud. La capitale, Giacarta, \u00e8 situata sull'isola di Giava ed \u00e8 la pi\u00f9 grande citt\u00e0 dello Stato, la seguono Surabaya, Bandung, Medan e Semarang.\nCon una superficie di l'Indonesia \u00e8 il sedicesimo paese del mondo per estensione. La sua densit\u00e0 media \u00e8 di 134 persone per chilometro quadrato, 79\u00aa nel mondo, anche se sull'isola di Giava, la pi\u00f9 popolosa dell'arcipelago, si toccano le 940 persone per chilometro quadrato. Con sul livello del mare, Puncak Jaya sull'isola di Nuova Guinea \u00e8 la pi\u00f9 alta montagna del paese (e dell'intero continente dell'Oceania, a cui l'isola geograficamente appartiene), e il lago Toba a Sumatra \u00e8 il lago pi\u00f9 grande con una superficie di . I fiumi pi\u00f9 lunghi sono nel Kalimantan (parte indonesiana dell'isola del Borneo), e comprendono il Mahakam, il Barito e il Kapuas.\nL'Indonesia \u00e8 posizionata sul bordo di importanti faglie tettoniche, quali la placca pacifica, eurasiatica e australiana che rendono la regione altamente soggetta a fenomeni quali vulcanesimo e terremoti.\nL'Indonesia possiede almeno 150 vulcani attivi, compreso il Krakatoa e il Tambora, entrambi famosi per le loro devastanti eruzioni nel XIX secolo. L'eruzione del supervulcano Toba, circa anni fa, fu una delle pi\u00f9 grandi eruzioni mai verificatesi, e una catastrofe globale.\nFra le calamit\u00e0 che hanno colpito il paese nei primi anni del XXI secolo si segnala lo tsunami del 2004 che uccise, secondo le stime, persone solo nell'isola di Sumatra, e il terremoto di Yogyakarta nel 2006. Tuttavia la cenere vulcanica \u00e8 un importante contributo per l'elevata fertilit\u00e0 di moltissimi terreni, ed ha storicamente sostenuto l'alta densit\u00e0 della popolazione di regioni quali quella di Giava e Bali.\nClima.\nSituata lungo l'equatore, l'Indonesia ha un clima tropicale con due distinte stagioni dei monsoni, una umida e l'altra secca. Le precipitazioni medie annue nelle pianure variano da e nelle regioni montuose pu\u00f2 arrivare fino ai Le zone pi\u00f9 piovose sono le aree montane di Sumatra, Giava Occidentale, Kalimantan, Sulawesi e Nuova Guinea; l'umidit\u00e0 si mantiene generalmente elevata, in media circa l'80%.\nLe temperature variano poco durante tutto l'anno: la temperatura media giornaliera a Giacarta \u00e8 tra i 26 e i .\nPopolazione.\nDemografia.\nLa popolazione nazionale secondo il censimento del 2000 ammontava a 206.764.932 abitanti, ma l'Ufficio centrale di statistica indonesiano stimava gi\u00e0 la popolazione a 270 milioni di abitanti nel 2012. 148 milioni di persone vivono solo sull'isola di Giava, l'isola pi\u00f9 popolata del pianeta.\nNonostante un programma di pianificazione della popolazione abbastanza efficace e in vigore dal 1960, la popolazione \u00e8 destinata ad aumentare a circa 315 milioni entro il 2035, sulla base della stima attuale del tasso di crescita annuo del 1,25%.\nPrincipalmente gli indonesiani sono discendenti delle popolazioni austronesiane provenienti da Taiwan; l'altro grande raggruppamento \u00e8 quello melanesiano, prevalentemente nell'Indonesia orientale. Ci sono circa 400 gruppi etnici distinti nativi dell'Indonesia, e 742 differenti lingue e dialetti.\nLa lingua principale \u00e8 il giavanese, parlata da 110.643.980 di persone, ed \u00e8 la lingua politicamente e culturalmente dominante.\nGli altri gruppi non giavanesi sono sundanese, malay e madurese.\nEsiste un senso di appartenenza alla nazione indonesiana nonostante le forti identit\u00e0 regionali. La societ\u00e0 vive prevalentemente in maniera armoniosa, sebbene le inevitabili tensioni sociali, religiose ed etniche abbiano talvolta innescato terribili violenze.\nGli indonesiani cinesi sono un'influente minoranza etnica comprendente meno del 5% della popolazione dell'Indonesia. Gran parte delle ricchezze del paese sono in mano cinese, e ci\u00f2 ha contribuito ad un notevole risentimento, e alla violenza anti-cinese.\nNel 1930 gli olandesi e altri gruppi etnici dell'Europa (\"Totok\"), comprese le popolazioni di origine mista euroasiatica come gli Indo, erano 240.000 ovvero lo 0,4% della popolazione totale contata delle Indie olandesi orientali. Storicamente, infatti, hanno sempre costituito solo una piccola frazione della popolazione indonesiana e cos\u00ec \u00e8 tuttora.\nReligione.\nL'Indonesia \u00e8 il pi\u00f9 popoloso paese a maggioranza musulmana del mondo, con quasi l'87,17% della popolazione di fede musulmana secondo il censimento del 2010. Il 6,96% della popolazione \u00e8 protestante, il 2,91% cattolico, il 1,8% ind\u00f9, e il 3,4% altro. Il governo riconosce ufficialmente sei religioni (l'Islam, il protestantesimo, il cattolicesimo, l'induismo, il buddhismo e il confucianesimo), ma la libert\u00e0 religiosa \u00e8 prevista dalla costituzione indonesiana e i rapporti tra le comunit\u00e0 religiose sono in genere molto pacifici. Solo si \u00e8 verificata l'insorgenza di forme di fondamentalismo islamico, che, sebbene minoritarie, preoccupano le minoranze religiose per la loro capacit\u00e0 di influire sulle politiche governative.\nLa maggior parte degli ind\u00f9 sono balinesi, e la maggior parte dei buddhisti sono di etnia cinese, ma piccole minoranze esistono anche tra i giavanesi, spesso combinate con elementi rituali locali. Sebbene rappresentino oramai solo delle religioni minoritarie, l'induismo e il buddhismo hanno dato un'importante influenza nella cultura indonesiana. L'Islam venne adottato per la prima volta nel nord dell'isola di Sumatra nel XIII secolo, attraverso l'influenza dei commerci, e divenne la religione dominante del paese nel XVI secolo. La Chiesa cattolica venne introdotta dai colonizzatori e dai missionari portoghesi, e il protestantesimo durante il periodo coloniale olandese (calvinismo e chiesa luterana).\nUna grande percentuale di cittadini indonesiani pratica una forma meno ortodossa della propria religione, tale forma si basa sui costumi e sulla cultura locale. Nel 2018 inoltre vi erano presenti 492 Congregazioni di Testimoni di Geova per un totale di 28\u00a0283 proclamatori.\nLingue.\nLa lingua nazionale ufficiale \u00e8 l'indonesiano, che viene universalmente insegnata nelle scuole ed \u00e8 parlata da quasi tutta la popolazione. \u00c8 la lingua degli affari, della politica, dei media nazionali, dell'istruzione e del mondo accademico. Fu originariamente una lingua franca per la maggior parte della regione, tra cui l'odierna Malaysia, ed \u00e8 quindi strettamente imparentata con il malese. L'indonesiano fu promosso inizialmente dai nazionalisti negli anni venti del secolo XX, e dichiarata lingua ufficiale con l'indipendenza nel 1945. La maggior parte degli indonesiani parla almeno una delle diverse centinaia di lingue locali (\"bahasa daerah\"), spesso come prima lingua. Di queste il giavanese \u00e8 la pi\u00f9 parlata, essendo la lingua del principale gruppo etnico. D'altra parte Papua possiede pi\u00f9 di 500 lingue e dialetti indigeni in una regione che conta appena 2,7 milioni di persone. Gran parte della popolazione anziana conosce ad un certo livello anche l'olandese.\nNonostante la presenza olandese si sia protratta per circa 350 anni la lingua olandese non ha alcuno statuto ufficiale e la piccola minoranza che lo pu\u00f2 parlare fluentemente \u00e8 costituita dalle persone pi\u00f9 istruite delle generazioni pi\u00f9 anziane o dagli impiegati nella professione legale, in quanto alcuni codici sono ancora scritti in olandese.\nOrdinamento dello Stato.\nSuddivisioni amministrative.\nProvince.\nL'Indonesia \u00e8 suddivisa in trentaquattro province (\"provinsi\" o \"propinsi\") cinque delle quali hanno uno statuto speciale che garantisce loro un'autonomia maggiore.\nLe province sono a loro volta costituite da reggenze (\"kabupaten\") e municipalit\u00e0 (\"kota\"), formati a loro volta da distretti (\"kecamatan\") e comuni (\"desa\" o \"kelurahan\").\nLe province, suddivise per regione geografica, sono:\nSumatra\nGiava\nPiccole Isole della Sonda\nKalimantan\nSulawesi\nMolucche\nNuova Guinea Occidentale\nCitt\u00e0 principali.\nLa pi\u00f9 importante citt\u00e0 indonesiana \u00e8 la capitale Giacarta, centro economico e culturale del Paese. Altre citt\u00e0 che superano i due milioni di abitanti sono Surabaya e Bandung, anch'esse nell'isola di Giava, mentre nell'isola di Sumatra il maggiore centro \u00e8 Medan.\nIstituzioni.\nUniversit\u00e0.\nL'universit\u00e0 dell'Indonesia \u00e8 stata fondata nel 1849 come Doctor Djawa School Batavia.\nPolitica.\nIl potere legislativo \u00e8 esercitato dal \"Majelis Permusyawaratan Rakyat\" (MPR) o 'Assemblea Consultiva del Popolo', che consiste del \"Dewan Perwakilan Rakyat\" (DPR) o Consiglio Rappresentativo del Popolo, eletto con un mandato di 5 anni, e dal \"Dewan Perwakilan Daerah\" (DPD) o Consiglio Rappresentativo Regionale. In seguito alle elezioni del 2004, il MPR diventer\u00e0 un parlamento bicamerale, con l'istituzione del DPD come seconda camera.\nIl potere esecutivo \u00e8 esercitato dal presidente e dai suoi consiglieri. Dal 2004 il presidente viene eletto dal popolo (vedi democrazia islamica); il mandato dura cinque anni.\nLa Costituzione dell'Indonesia (Undang-Undang Dasar Negara Republik Indonesia Tahun 1945, UUD '45) risale al 18 agosto 1945.\nIl sistema politico \u00e8 stato liberalizzato solo nel 1998. L'elezione parlamentare del 7 giugno 1999 fu la prima libera dal 1955: 48 partiti parteciparono ma solo cinque superarono la soglia del 2%:\nL'elezione parlamentare del 5 aprile 2004 diede i seguenti risultati:\nEconomia.\nIl prodotto interno lordo indonesiano nel 2012 \u00e8 stato di 879 miliardi di dollari statunitense ( miliardi di $ a parit\u00e0 di potere d'acquisto). Nel 2012 secondo le stime nominali il PIL pro capite \u00e8 stato di $, e il PIL pro capite(PPA) \u00e8 stato di $. Il settore dei servizi garantisce la percentuale pi\u00f9 elevata della ricchezza del paese, contribuendo al 45,3% del PIL (2005). Segue l'industria (40,7%) e l'agricoltura (14,0%). Tuttavia l'agricoltura occupa la parte preponderante della forza lavoro rispetto agli altri settori, rappresentando il 44,3% dei 95 milioni di lavoratori di cui dispone l'Indonesia. Il settore dei servizi occupa il 36,9% delle persone impiegate e l'industria il 18,8%. Le principali industrie includono quella petrolifera e del gas naturale, dei prodotti tessili, dell'abbigliamento, e il settore minerario. I principali prodotti agricoli sono olio di palma, riso, t\u00e8, caff\u00e8, spezie, e gomma, tradizionalmente trasportati lungo le vie d'acqua per mezzo di caratteristiche imbarcazioni soprannominate Klotok.\nI principali mercati di sbocco delle esportazioni indonesiane (2005) sono il Giappone (22,3%), gli Stati Uniti (13,9%), la Cina (9,1%) e Singapore (8,9%). I principali paesi da cui provengono le importazioni indonesiane sono nell'ordine Giappone (18,0%), Cina (16,1%), e Singapore (12,8%). Nel 2005 l'Indonesia ha registrato un surplus commerciale (saldo tra esportazioni e importazioni) con esportazioni per 83,64 miliardi di $ e importazione per 62,02 miliardi di miliardi di $. Il paese ha grandi ricchezze naturali, che vanno dal petrolio greggio, gas naturale, stagno, rame e oro. I principali prodotti d'importazione includono macchinari e attrezzature, prodotti chimici, combustibili e prodotti alimentari.\nDurante gli anni sessanta l'economia peggior\u00f2 drasticamente a causa dell'instabilit\u00e0 politica e di scelte che si rivelarono inadeguate, provocando grave povert\u00e0 e fame. Dopo la caduta del Presidente Sukarno nella met\u00e0 degli anni sessanta, le nuove amministrazioni governarono meglio la politica economica, riducendo rapidamente l'inflazione, stabilizzando la moneta, riprogrammando il debito estero, e attirando gli aiuti e gli investimenti internazionali. L'Indonesia, fino al 2009 unico membro dell'OPEC fra i paesi del Sud-Est asiatico, durante la crisi petrolifera degli anni settanta, benefici\u00f2 dell'aumento del prezzo del petrolio, i cui proventi dalle esportazioni contribuirono agli alti tassi di crescita economica. Ulteriori riforme in campo economico verso la fine degli anni ottanta, attirarono nuovi investimenti esteri, in particolare nel settore manifatturiero orientato all'esportazione. Dal 1989 al 1997 l'economia indonesiana crebbe ad un ritmo medio di oltre il 7% annuo.\nL'Indonesia fu per\u00f2 il paese pi\u00f9 colpito dalla crisi finanziaria asiatica del 1997-1998. Nei confronti del dollaro statunitense la rupia indonesiana si deprezz\u00f2 fortemente passando da circa rupie per un dollaro a rupie per un dollaro e l'economia in recessione si ridusse del 13,7%.\nIn seguito la rupia indonesiana si stabilizz\u00f2 a circa per dollaro e ci fu una lenta ma significativa ripresa economica. L'instabilit\u00e0 politica dal 1998, la lentezza delle riforme economiche e la corruzione a vari livelli segnarono per\u00f2 una natura frammentaria del recupero. La crescita del PIL, tuttavia, super\u00f2 il 5% sia nel 2004 che nel 2005, con ulteriori previsioni di aumento. Questo tasso di crescita non fu sufficiente a limitare significativamente il tasso di disoccupazione, e nemmeno la crescita dei salari ne trasse beneficio, bens\u00ec l'aumento del prezzo dei carburanti e dei prodotti alimentari peggiorarono i livelli di povert\u00e0.\nNel 2006 si stimava che il 17,8% della popolazione vivesse al di sotto della soglia di povert\u00e0, che il 49,0% della popolazione vivesse con meno di due dollari al giorno, e il tasso di disoccupazione fosse al 9,75%.\nL'Indonesia (insieme a Malaysia, Filippine, Singapore e Thailandia) \u00e8 inoltre una delle cinque nazioni fondatrici dell'ASEAN, l'Associazione delle Nazioni del Sudest Asiatico. Fa inoltre parte dell'Associazione dei paesi produttori di caff\u00e8 (APPC). A decorrere dal mese di gennaio 2009 l'Indonesia non \u00e8 pi\u00f9 membro dell'OPEC (Organization Petrolium Exporting Countries).\nLa pi\u00f9 grande miniera d'oro del mondo.\nSi trova nella Nuova Guinea Occidentale, amministrata dall'Indonesia, la pi\u00f9 grande miniera d'oro del mondo e la seconda miniera di rame al mondo: si tratta della Miniera di Grasberg: occupa circa ventimila lavoratori.\nAmbiente.\nL'estensione geografica, il clima tropicale, il fatto di essere un arcipelago e la variegata orografia, fanno s\u00ec che l'Indonesia sostenga il secondo pi\u00f9 alto livello di biodiversit\u00e0 del pianeta dopo il Brasile. La sua flora e la sua fauna sono una miscela di specie asiatiche e australasiatiche.\nAnticamente collegate al continente asiatico, le isole della Sonda (Sumatra, Giava, Borneo, e Bali) sostengono prevalentemente specie di origine asiatica. Mammiferi di grandi dimensioni, come tigre, rinoceronte, orangutan, elefante, e leopardo, una volta erano abbondanti, ma il numero \u00e8 andato drasticamente diminuendo.\nLe foreste coprono circa il 60% del paese.\nA Sumatra e Kalimantan, la flora \u00e8 composta prevalentemente da specie asiatiche. Le foreste di Giava, isola pi\u00f9 piccola, ma estremamente popolata, sono state in gran parte rimosse per lasciare spazio alle attivit\u00e0 umane, riducendo cos\u00ec buona parte della flora e fauna locale. Sulawesi, Nusa Tenggara e Molucche, a lungo separate dalla massa continentale hanno sviluppato una propria unicit\u00e0 biologica.\nPapua, a lungo parte dell'Australia, mantiene ancora uno stretto legame della sua flora e fauna con questa parte del pianeta, tra cui oltre 600 specie di uccelli.\nL'Indonesia \u00e8 seconda solo all'Australia nel suo grado di endemismo, con il 26% delle specie di uccelli presenti (p.e. \"Lichmera lombokia\") e il 39% delle sue 515 specie di mammiferi.\nLe coste che si estendono su , e i mari tropicali contribuiscono ulteriormente all'alto livello della biodiversit\u00e0. Gli ecosistemi sono i pi\u00f9 diversi, e vanno dal mare, agli ecosistemi costieri, comprese le spiagge, dune di sabbia, estuari, foreste di mangrovie, barriere coralline, praterie, distese fangose costiere.\nIl naturalista britannico, Alfred Russel Wallace, ha descritto una linea di demarcazione tra la distribuzione delle specie asiatiche e australiane in Indonesia.\nConosciuta come la linea di Wallace, passa tra Kalimantan e Sulawesi, e al largo dello Stretto di Lombok, tra Bali e Lombok. Ad ovest della linea la flora e la fauna sono prevalentemente asiatiche; a est di Lombok, prevalentemente australiane. Nel 1869 con il libro, \"L'Arcipelago Malese\", Wallace descrisse numerose specie uniche dell'area che ora portano il suffisso Wallacea.\nLa forte presenza umana e la rapida industrializzazione presentano per\u00f2 gravi problemi ambientali, che \u00e8 spesso una priorit\u00e0 pi\u00f9 bassa a causa degli elevati livelli di povert\u00e0.\nI problemi riguardano la deforestazione su larga scala (in gran parte illegale) e i conseguenti incendi che portano nuvole di smog oltre i confini nazionali (Malaysia e Singapore); l'eccessivo sfruttamento delle risorse marine; problemi ambientali connessi con la rapida urbanizzazione e sviluppo economico, tra cui inquinamento atmosferico, congestione del traffico, la gestione dei rifiuti, l'affidabilit\u00e0 dei servizi idrici. La distruzione degli habitat minaccia la sopravvivenza delle popolazioni indigene e delle specie endemiche, tra cui 140 specie di mammiferi identificati dalla World Conservation Union (IUCN), come minacciate, e 15 identificate come a rischio di estinzione, compreso l'orango di Sumatra.\nIl 6 marzo 1980 venne istituito il Parco nazionale di Komodo, in origine creato per proteggere il varano di Komodo: oggi inserito nelle nuove sette meraviglie del mondo naturali.\nSono tre i fiori nazionali dell'Indonesia: Rafflesia arnoldii, la pianta che produce il fiore pi\u00f9 grande del mondo, riconosciuto \"fiore raro\" nazionale con decreto presidenziale n.4 del 1993 (il 9 gennaio 1993), il gelsomino bianco e l'orchidea lunare.\nCultura.\nPatrimoni dell'umanit\u00e0.\nSono ben nove i beni dell'Indonesia inseriti nella Lista dei patrimoni dell'umanit\u00e0 dell'UNESCO:\nArte.\nArchitettura.\nIn campo architettonico le maggiori influenze sono quelle della tradizione indiana, sebbene siano state molto importanti anche quelle cinesi, arabe ed europee.\nPittura e scultura.\nLa pittura indonesiana \u00e8 famosa per i dipinti rupestri antichi e preistorici ma anche per pittori di arte moderna come Raden Saleh e Kusuma Affandi.\nLetteratura.\nLa pi\u00f9 antica fonte scritta in Indonesia \u00e8 una serie di iscrizioni in sanscrito risalenti al V secolo d.C. Le principali figure indonesiane nella moderna letteratura comprendono: Multatuli, autore olandese che critic\u00f2 il trattamento degli indonesiani sotto la dominazione coloniale olandese; Muhammad Yamin e Hamka, che influenzarono scrittori e politici del periodo precedente all'indipendenza; e Pramoedya Ananta Toer, il pi\u00f9 famoso romanziere.\nMusica.\nLa musica tradizionale comprende \"gamelan\" e \"keroncong\". Il \"dangdut\" \u00e8 un genere popolare di musica pop contemporanea che richiama l'influenza della musica folk araba, indiana, malese.\nTra il XX e il XXI secolo si affermano, tra gli altri, in campo internazionale, il cantante Chrisye e la cantante Anggun, nota in particolare per il singolo Snow on the Sahara (1997).\nAltri aspetti culturali.\nL'Indonesia possiede circa 300 gruppi etnici, ciascuno con proprie peculiarit\u00e0 culturali sviluppate nel corso dei secoli, e influenzate dal contatto con il mondo indiano, arabo, cinese, malese ed europeo. Le danze tradizionali giavanesi e balinesi, ad esempio, contengono aspetti della cultura e della mitologia ind\u00f9, cos\u00ec come i \"wayang kulit\". Tessuti quali batik, ikat e songket vengono creati in tutto il paese con stili che variano da regione a regione.\nGastronomia.\nAnche la cucina indonesiana varia a seconda dell'area geografica e subisce influenze cinesi, europee, mediorientali e indiane. Il riso \u00e8 l'alimento base e viene servito con pietanze a base di carne e verdure. Altri ingredienti fondamentali sono spezie (in particolare il chili), latte di cocco, pesce e pollo.\nCinema, stampa e televisione.\nL'industria cinematografica nazionale raggiunse l'apice negli anni ottanta e domin\u00f2 il cinema in Indonesia prima di diminuire in maniera significativa nei primi anni novanta, ma tra il 2000 e il 2005 il numero di film indonesiani prodotti ogni anno \u00e8 andato costantemente aumentando.\nMolti popoli indonesiani hanno radicate tradizioni orali, che aiutano a definire e preservare la loro identit\u00e0 culturale. La libert\u00e0 di stampa \u00e8 aumentata notevolmente dopo la caduta del presidente Suharto, che durante il proprio governo teneva sotto controllo i media nazionali, e limitando i mass media stranieri. Il mercato della televisione comprende dieci reti commerciali nazionali e provinciali in concorrenza con la rete pubblica \"TVRI\". In Indonesia si sono segnalati 20 milioni di utenti internet nel 2007. L'accesso alla rete \u00e8 quindi limitato a una minoranza della popolazione, circa l'8,5%.\nSport.\nLo sport nazionale indonesiano \u00e8 il Pentjak Silat, un'arte marziale molto complessa che prevede il combattimento a strettissimo contatto e l'utilizzo di mani, avambracci, gomiti, ginocchia, oltre che di armi da taglio e da impatto; tipico di questo stile \u00e8 il \"sarong\", una fascia con la quale si cinge la vita del praticante. Gli sport pi\u00f9 popolari sono il badminton e il calcio: per il badminton importanti affermazioni a livello internazionale si sono registrate con Ricky Subagja, vincitore di ben 2 ori mondiali e Rexy Mainaky, che ha ottenuto un oro mondiale; la Liga 1 \u00e8 la principale serie calcistica per club. La Nazionale di calcio dell'Indonesia ha raggiunto spesso la finale nel Campionato dell'ASEAN di calcio, e ha come suo capocannoniere con 38 gol Bambang Pamungkas. Uno sport tradizionale \u00e8 invece il \"sepak takraw\". In alcune regioni storicamente soggette a guerre tribali, la lotta \u00e8 tenuta in buon conto, come ad esempio il \"caci\" a Flores, e il \"pasola\" a Sumba. Gli sport sono generalmente di tipo maschile e spesso associati con il gioco d'azzardo.\nGiochi olimpici.\nIl primo oro olimpico per l'Indonesia \u00e8 stato conquistato nel badminton da Susi Susanti, ai Giochi olimpici di Barcellona 1992. La prima medaglia olimpica per l'Indonesia \u00e8 stata vinta nel tiro con l'arco da Lilies Handayani, Nurfitriyana Saiman, e Kusuma Wardhani, medaglia d'argento a Seul 1988.\nDa ricordare inoltre la buona prestazione dell'Indonesia ai Giochi olimpici con la conquista di ben 7 medaglie d'oro, 12 medaglie d'argento e 11 medaglie di bronzo."}
{"id": "62581", "revid": "1652635", "url": "https://it.wikipedia.org/wiki?curid=62581", "title": "Disastro di Bhopal", "text": "Il disastro di Bhopal avvenne il 3 dicembre 1984 nella citt\u00e0 indiana di Bhopal a causa della fuoriuscita di 40 tonnellate di isocianato di metile (MIC), dallo stabilimento della \"Union Carbide India Limited\" (UCIL), consociata della multinazionale statunitense Union Carbide specializzata nella produzione di fitofarmaci.\nLa nube, formatasi in seguito al rilascio di isocianato di metile iniziato poco dopo la mezzanotte del 3 dicembre 1984, uccise in poco tempo 2.259 persone e ne avvelen\u00f2 altre decine di migliaia. Il governo del Madhya Pradesh ha confermato un totale di 3.787 morti direttamente correlate all'evento, ma stime di agenzie governative arrivano a 15.000-20.000 vittime. Un \"affidavit\" governativo del 2006 asserisce che l'incidente ha causato danni rilevabili a 558.125 persone, delle quali circa 3.900 risultano permanentemente invalidate a livello grave. Viene comunque attribuita al governo la volont\u00e0 di estendere a quante pi\u00f9 persone possibili, anche minimamente coinvolte, gli aiuti previsti dagli accordi del 1989, al prezzo di trascurare in qualche misura le invalidit\u00e0 di grado maggiore. Ancora nel 2006, nelle zone interessate dalla fuoriuscita del gas il tasso di morbilit\u00e0 \u00e8 2,4 volte pi\u00f9 elevato che nelle altre adiacenti. Si ritiene che i prodotti chimici rimasti nel complesso abbandonato, in mancanza di misure di bonifica e contenimento, abbiano continuato a inquinare l'area circostante.\nSono stati istruiti diversi processi penali e civili, sia presso tribunali americani che indiani. Essi coinvolgono l'UCIL, lavoratori ed ex-lavoratori, la multinazionale Union Carbide stessa e Warren Anderson (deceduto nel 2014), suo CEO al tempo del disastro, sul quale dal luglio 2009 pendeva un mandato di arresto emesso dalla giustizia indiana. Nel giugno 2010 un tribunale di Bhopal ha emesso una sentenza di colpevolezza per omicidio colposo per grave negligenza nei confronti di otto ex-dirigenti indiani della UCIL (di cui uno gi\u00e0 deceduto), tra i quali Keshub Mahindra, all'epoca presidente. La condanna, pari al massimo previsto di due anni di carcere e 100.000 rupie (circa 2000 dollari) di multa, \u00e8 stata giudicata irrisoria dagli attivisti e dalla societ\u00e0 civile. I condannati, scarcerati dietro una cauzione inferiore ai 500 dollari, hanno presentato appello.\nStoria.\nProdromi.\nLa \"Union Carbide India Limited\" (UCIL) venne fondata nel 1934 dalla Union Carbide Corporation USA (UCC), uno dei primi investitori statunitensi in India. Divenne una sussidiaria della UCC il 24 dicembre 1959 e l'azienda statunitense al momento dell'incidente ne deteneva il 50,9% delle azioni.\nL'impianto di Bhopal fu costruito a partire dal 1969 su terreno preso in affitto dal governo locale. La sezione per la produzione di isocianato di metile (MIC) venne aggiunta nel 1979 ed entr\u00f2 in funzione il 5 febbraio 1980. Il MIC era un prodotto intermedio nella produzione dell'insetticida carbaryl (nome commerciale \"Sevin\") e Bhopal era l'unico impianto a produrlo fuori dagli Stati Uniti d'America.\nL'azienda, professando di voler tutelare la sicurezza del personale, don\u00f2 al locale ospedale Hamidia l'attrezzatura necessaria per la rianimazione in caso di contaminazioni gassose e allest\u00ec un piccolo ospedale interno per eseguire tutti gli esami necessari al controllo dello stato di salute dei lavoratori e alla cura di eventuali disturbi respiratori; i medici che vi operavano per\u00f2 non vennero mai istruiti sulle patologie dovute a fughe di gas, n\u00e9 informati dei componenti presenti nelle lavorazioni.\nUna fase di crisi sopraggiunta nel 1982, a fronte dello scarso successo commerciale del \"Sevin\" in India, port\u00f2 al licenziamento del 40% del personale specializzato. Nell'estate 1983 la Union Carbide sospese la produzione in previsione della definitiva chiusura dell'impianto, che sarebbe stato poi trasferito in altri paesi. Nessuna misura venne per\u00f2 presa per smaltire le 63 tonnellate di isocianato di metile ancora stoccate in tre serbatoi sotterranei composti di acciaio e cemento, normalmente pressurizzati (previa immissione di azoto) e mantenuti raffreddati a 4 \u00b0C per evitare l'ebollizione del gas, che a pressione atmosferica si verifica a 38 \u00b0C. \nNell'autunno 1983 diversi sistemi di sicurezza dello stabilimento vennero disattivati, ivi compreso il sistema di raffreddamento delle cisterne di MIC, che non venne riattivato nemmeno quando, circa un anno dopo, riprese brevemente la produzione dell'insetticida. A ottobre 1984 si cess\u00f2 di pompare azoto nelle cisterne, che vennero pertanto depressurizzate; contestualmente venne anche spenta la fiamma pilota dello stabilimento, che bruciava eventuali gas in fuga. La fabbrica chiuse definitivamente il 26 ottobre 1984.\nDinamica del disastro.\nLa sera del 2 dicembre 1984, durante un intervento di pulitura di una tubatura, un getto d'acqua ad alta pressione ruppe una paratia interna: l'acqua, penetrando nella cisterna E610 (carica di 42 tonnellate di isocianato di metile), reag\u00ec sviluppando calore e causando un rapido aumento della pressione all'interno dei serbatoi. Il gas formatosi si espanse verso la torre della fiamma pilota, spenta e tappata, facendo aumentare ulteriormente la pressione fino alla rottura delle valvole, che gli permise di diffondersi nell'atmosfera. \nAlle 22:30 i tecnici che presenziavano l'impianto notarono che i manometri della cisterna segnavano una pressione di 5,5 volte superiore alla norma, ma credendo si trattasse di un errore non intervennero; solo un'ora dopo, quando nell'aria si inizi\u00f2 ad avvertire il pungente odore di \"cavolo cotto\" proprio del MIC, si decise di indagare la presenza di una perdita, che fu individuata alle 23:45. Nessuno tra il personale aveva per\u00f2 piena contezza della pericolosit\u00e0 del gas stoccato sottoterra, sicch\u00e9 solo dopo la mezzanotte, quando i manometri segnavano 4 atmosfere (un valore 27 volte pi\u00f9 alto della norma) venne dato l'allarme con l'attivazione delle sirene dello stabilimento, che venne frettolosamente evacuato. \nLe condizioni atmosferiche favorirono la catastrofe, provocando una stratificazione della sostanza, pi\u00f9 pesante dell'aria. La nuvola si diresse verso le bidonville dei quartieri poveri che si trovano nella cosiddetta \"spianata nera\", abbattendosi su centinaia di migliaia di persone. All'una di notte la polizia inizi\u00f2 a ricevere chiamate dalla zona circostante lo stabilimento di Bhopal, i cui residenti stavano manifestando crisi respiratorie e tentavano di darsi alla fuga; vennero allertati gli ospedali e furono richiesti chiarimenti alla fabbrica, che diede per\u00f2 indicazioni vaghe e contrastanti, affermando dapprima che il gas era ammoniaca, poi fosgene, e infine isocianato di metile, senza per\u00f2 precisarne la pericolosit\u00e0. Lo stesso fece la direzione della Union Carbide, negli USA. Nondimeno, un'ora dopo, osservando che la pressione nella cisterna (ormai semivuota) era tornata a livelli normali, i tecnici dissero alle forze dell'ordine che la perdita era stata riparata. \nAlcuni superstiti riferirono di aver trovato salvezza su un colle l\u00ec vicino sopra un lago, da cui proveniva aria fresca che allontanava nella direzione opposta la nube tossica.\nPersero la vita all'incirca 8.000-10.000 persone secondo i dati del centro di ricerca medica indiana, oltre 25.000 per Amnesty International. La stima pi\u00f9 probabile parla di 21.000 vittime e 500.000 intossicati pi\u00f9 o meno gravi.\nLa successiva investigazione rivel\u00f2 che non vennero applicate diverse procedure di sicurezza. I deflettori, che avrebbero potuto impedire l'infiltrazione dell'acqua, non furono utilizzati; i refrigeratori erano fuori uso, cos\u00ec come lo erano le torce che avrebbero potuto impedire la fuga di gas. \nPer molto tempo dopo il disastro i medici locali continuarono poi a non essere informati sulla natura del gas, impedendo di fatto i trattamenti sanitari e la conseguente pianificazione degli interventi.\nLa maggioranza dei morti e dei feriti fu causata da edema polmonare ma il gas caus\u00f2 tutta una serie di diversi disturbi anche a distanza come alterazioni genetiche che si sono espresse nei neonati con gravi malformazioni congenite.\nLe indagini e le azioni legali contro la Union Carbide.\nResponsabilit\u00e0 civile e penale.\nIl CEO dell'Union Carbide di quel tempo, Warren Anderson, ritiratosi in pensione nel 1986, il 1\u00ba febbraio 1992 fu dichiarato contumace dalla Magistratura Indiana di Bhopal, in quanto, come imputato, non si present\u00f2 mai davanti alla corte che lo accus\u00f2 di omicidio. La richiesta di arresto fu inviata al Governatore dell'India e venne inoltrata una richiesta di estradizione dagli Stati Uniti. Tuttavia la domanda di estradizione non si materializz\u00f2 mai.\nMolti attivisti affermarono che il governo indiano esit\u00f2 a formalizzare l'estradizione per paura dei contraccolpi che i maggiori investitori stranieri avrebbero potuto provocare sull'economia indiana, successiva alla liberalizzazione.\nVi fu inoltre un apparente disinteressamento da parte del governo statunitense, che fall\u00ec nel perseguire il caso, provocando forti proteste soprattutto da parte di Greenpeace.\nVenne richiesto al Central Bureau of Investigation Indiano di diluire le pene richieste da omicidio colposo a negligenza criminale, ma tale richiesta venne rigettata dalla corte indiana.\nAnderson \u00e8 deceduto ancora da latitante a seguito di una condanna da parte della giustizia indiana che in base alle prove dovrebbe condannarlo ad almeno 10 anni di carcere.\nRisarcimenti.\nFu raggiunto un accordo per una transazione il 4 febbraio 1989. La Union Carbide pag\u00f2 470 milioni di dollari per i danni causati dal disastro, a fronte di una richiesta iniziale di 3 miliardi di dollari. Nel frattempo, pochissimo denaro, proveniente dal risarcimento danni giunse ai sopravvissuti, e la gente dell'area si sent\u00ec tradita non solo dall'Union Carbide, e dal suo CEO, Warren Anderson, ma anche dai propri politici. In ogni anniversario della tragedia vengono bruciate l'effigie di Anderson e dei politici. Nel luglio 2004 la Corte Suprema indiana ordin\u00f2 al governo di risarcire le vittime e i loro parenti tramite un fondo di compensazione di 330 milioni di dollari.\nLa Union Carbide dismise nel 1994 la sussidiaria indiana ad un'azienda locale produttrice di batterie, mentre la Dow Chemical acquist\u00f2 nel 2001 la Union Carbide per 10,3 miliardi di dollari. La Dow Chemical per diverse volte ha dichiarato che i risarcimenti erano pienamente sufficienti a compensare le responsabilit\u00e0 del disastro.\nL'attuale contaminazione.\nGli interventi dell'azienda per ripulire l'impianto ed il suo circondario da centinaia di tonnellate di rifiuti tossici si sono fermati, lasciando tutto com'era in precedenza. Gli ambientalisti hanno avvertito che questi rifiuti costituiscono un potenziale pericolo nel cuore della citt\u00e0 e che la contaminazione che ne risulta potrebbe provocare un lento avvelenamento nel corso dei decenni, causa di danni al sistema nervoso, al fegato ed ai reni. Gli studi hanno dimostrato che i casi di cancro ed altre malattie hanno subito un aumento nella zona dopo il disastro. Gli attivisti hanno chiesto alla Dow Chemicals di bonificare l'area dai rifiuti tossici ed hanno fatto pressioni sul governo indiano affinch\u00e9 chieda un risarcimento pi\u00f9 sostanzioso.\nIn un'inchiesta di BBC Radio 5 del 14 novembre 2004 \u00e8 stato mostrato che l'area \u00e8 ancora contaminata da 'migliaia' di tonnellate di sostanze chimiche tossiche, tra cui esaclorobenzene e mercurio, contenute in contenitori aperti o abbandonate sul terreno. Alcune aree sono cos\u00ec inquinate che chi vi si trattiene per pi\u00f9 di una decina di minuti rischia una perdita di conoscenza. La pioggia trascina queste sostanze nel terreno, contaminando pozzi e sorgenti d'acqua; i risultati delle analisi condotte per conto della BBC da laboratori di ricerca accreditati in Gran Bretagna mostrano livelli di inquinamento nell'acqua dei pozzi 500 volte superiore ai limiti di quel paese. Indagini statistiche condotte sulla popolazione residente nel luogo, comparata con la popolazione di un'altra area in simili condizioni di povert\u00e0 distante dall'impianto, hanno mostrato una maggior incidenza di varie malattie nei pressi dell'impianto.\nBufala sulla Dow Chemicals.\nIl 3 dicembre 2004, ventesimo anniversario della tragedia, la BBC intervist\u00f2 un certo \"Jude Finisterra\". Quest'uomo afferm\u00f2 di essere un portavoce della DOW; durante l'intervista rifer\u00ec che l'azienda aveva accettato di decontaminare il sito della fabbrica e di risarcire tutte le persone coinvolte. Subito dopo, in soli 23 minuti, il valore delle azioni DOW croll\u00f2 del 4,2%, per un totale di due miliardi di dollari di perdite. La DOW pubblic\u00f2 rapidamente un comunicato, rivelando che non esisteva nessun impiegato con quel nome, che si trattava di un impostore che diramava falsit\u00e0. La BBC trasmise una smentita, insieme alle proprie scuse.\nJude Finisterra era in realt\u00e0 Jacques Servin (conosciuto anche come Andy Bichlbaum) un membro del gruppo di attivisti di sabotaggio culturale \"The Yes Men\". Lo stesso gruppo, nel 2002, aveva pubblicato un dettagliato articolo in cui spiegava perch\u00e9 la DOW non intendesse assumersi la responsabilit\u00e0 del disastro; fu anche aperto un sito, \"www.dowethics.com\", creato in modo da somigliare il pi\u00f9 possibile al sito ufficiale della compagnia, ma contenente quella che, per loro, era una pi\u00f9 accurata descrizione degli eventi."}
{"id": "62589", "revid": "944090", "url": "https://it.wikipedia.org/wiki?curid=62589", "title": "Giovanni Battista Venturi", "text": "Biografia.\nDiscepolo di Lazzaro Spallanzani e Bonaventura Corti, viene ordinato sacerdote nel 1769, anno in cui viene chiamato ad insegnare logica e metafisica ed elementi matematici parte prima presso l'Universit\u00e0 di Reggio Emilia.\nNel 1774 passa ad impartire gli stessi insegnamenti all'Universit\u00e0 di Modena, dove dal 1776 insegna anche fisica generale. Nel 1786, dopo aver lasciato gli elementi matematici, assume la cattedra di fisica particolare e sperimentale, che comprende anche le attivit\u00e0 del \"teatro fisico\", cio\u00e8 il laboratorio, dell\u2019Universit\u00e0. Come funzionario del Ducato di Modena e Reggio, lo scienziato reggiano ricopre anche, fra 1780 e 1796, le cariche di ingegnere e matematico ducale e verificatore della zecca.\nNel 1796 \u00e8 a Parigi, come segretario della legazione incaricata di trattare con il Direttorio le condizioni della resa di Modena all'Armata d'Italia. Nella capitale transalpina redige una delle sue opere pi\u00f9 importanti, le \"Ricerche sperimentali sul principio della trasmissione laterale entro i fluidi applicata alla spiegazione dei diversi fenomeni idraulici\". Sempre a Parigi, dove si trattiene fino al 1797, Venturi esamina i codici di Leonardo da Vinci, pubblicandone e commentandone alcuni estratti nel saggio \"Essai sur les ouvrages physico-math\u00e9matiques de L\u00e9onard de Vinci\" (Paris, 1797), nel quale per primo mette in evidenza la componente scientifica e tecnologica dell'opera leonardesca.\nRientrato in Italia nell\u2019ottobre 1797, Venturi ricopre le cariche di membro del Corpo legislativo della Repubblica Cisalpina (9 novembre 1797-14 agosto 1798) e di agente diplomatico della stessa repubblica presso la Confederazione elvetica (1801-1813). In Svizzera, dove risiede prevalentemente a Berna, egli svolge un importante ruolo diplomatico, mentre \u00e8 al centro di vivaci relazioni culturali e mondane - incontra fra gli altri Alessandro Manzoni, Giulia Beccaria e Vittorio Alfieri - e intensifica la sua attivit\u00e0 collezionistica relativamente a libri, manoscritti, incisioni, dipinti e minerali.\nDopo il rientro in patria nel 1813, Venturi risiede fra Reggio Emilia e Milano, dedicandosi agli studi - la sua vera vocazione - e pubblicando il materiale raccolto negli anni precedenti. Fra le opere date alle stampe, che lo qualificano come il primo importante storico della scienza e della tecnologia in senso moderno, ricordiamo, oltre a quelle gi\u00e0 citate, i \"Commentarj sopra la storia e le teorie dell\u2019ottica\" (Bologna 1814), le \"Memorie e lettere inedite finora o disperse di Galileo Galilei\" (Modena 1818-1821) e la \"Storia di Scandiano\" (Modena 1822).\nDopo la morte di Venturi, il suo archivio, la sua biblioteca e la collezione di stampe rimangono presso gli eredi. Il materiale superstite entrer\u00e0 in gran parte nelle raccolte dell'attuale Biblioteca Panizzi di Reggio Emilia negli anni 1917-1921, costituendo il fondo a lui intitolato.\nImportante \u00e8 il suo contributo allo studio della meccanica dei fluidi con la descrizione di quello che viene chiamato effetto Venturi, che descrive il legame tra velocit\u00e0 e pressione di un fluido in un condotto. Applicazione di tale effetto \u00e8 il cosiddetto tubo di Venturi, che si impiega per la misura della velocit\u00e0 di un fluido in una condotta.\nVenturi ebbe una figlia di nome Leocadia, dal nome della madre morta di parto. La contessa Leocadia fu amica di artisti poeti e letterati, suon\u00f2 con Giuseppe Verdi e Franz Liszt, tradusse opere di Holderlin e fu fra i fondatori dell\u2019Opera Pia degli Orfanelli e della scuola di musica Achille Peri a Reggio Emilia.\nLeocadia spos\u00f2 il conte Corrado Palazzi Trivelli, da cui il conte Vittorino Palazzi Trivelli, fondatore e presidente del Real Automobil Club d\u2019Italia e fondatore e presidente della Reggiana Calcio."}
{"id": "62592", "revid": "124024355", "url": "https://it.wikipedia.org/wiki?curid=62592", "title": "Nancy Spungen", "text": "Biografia.\nNasce il 27 febbraio 1958 da Frank e Deborah Spungen, in una famiglia della classe media ebrea dei sobborghi di Filadelfia. Secondo i genitori, sin dalla prima infanzia la Spungen era particolarmente irrequieta, al punto che a soli tre mesi alla piccola vennero prescritti dei calmanti liquidi dal pediatra. Al riguardo la madre ha dichiarato: \u00abSo che \u00e8 normale per i bambini strillare, ma Nancy non faceva null'altro che strillare\u00bb. A cinque anni, tramite dei test, risult\u00f2 possedere un quoziente d'intelligenza superiore alla media dei propri coetanei.\nRagazza brillante e iperattiva, tanto da finire espulsa dalla scuola pubblica all'et\u00e0 di undici anni, nel 1972 tent\u00f2 il suicidio tagliandosi i polsi con un paio di forbici e fu condotta a sedute di psicoterapia. A quindici anni il suo psichiatra le diagnostic\u00f2 la schizofrenia. Diplomata alla Devereux Glenholme School, nell'aprile del 1974, frequent\u00f2 brevemente l'Universit\u00e0 del Colorado prima di lasciare casa per trasferirsi, all'et\u00e0 di diciassette anni, a New York, dove inizi\u00f2 a guadagnarsi da vivere facendo la spogliarellista e conobbe membri di svariati gruppi musicali come Aerosmith, Ramones e New York Dolls.\nLa relazione con Sid Vicious.\nNel 1976 Nancy Spungen part\u00ec per Londra, probabilmente al seguito di Jerry Nolan, il batterista dei New York Dolls con cui aveva avuto una breve relazione, ed entr\u00f2 in contatto con i Sex Pistols. Inizialmente la ragazza era interessata al cantante del gruppo, John Lydon, che non ricambi\u00f2 le sue attenzioni e che la present\u00f2 al suo compagno di gruppo Sid Vicious. Poco dopo essersi conosciuti, Sid Vicious e Nancy Spungen intrapresero una relazione stabile e la coppia divenne inseparabile.\nQuando i Sex Pistols si sciolsero, la coppia si trasfer\u00ec a New York al Chelsea Hotel, storico albergo famoso per aver ospitato numerosi scrittori, musicisti e artisti in genere. Vicious continu\u00f2 la propria carriera di musicista con un nuovo progetto, The Vicious White Kids, e Nancy partecip\u00f2 occasionalmente come corista, ma la coppia aveva frequentemente problemi legati all'abuso di sostanze stupefacenti varie e in modo particolare a causa della dipendenza dei due dall'eroina.\nMorte.\nNancy Spungen fu assassinata nell'appartamento del \"Chelsea Hotel\", l'albergo newyorkese dove risiedeva con il compagno, il 12 ottobre 1978, con un colpo mortale da taglio all'addome. Fu Sid Vicious a chiamare la polizia, dopo essersi svegliato e aver trovato il corpo esanime di lei, riversa sotto il lavandino del bagno con un colpo mortale da taglio all'addome. Sid Vicious neg\u00f2 il proprio coinvolgimento, dichiarando di non ricordare quanto accadutogli fino alla sera prima. Egli, tuttavia, pressato dalle domande degli inquirenti, alle quali sembr\u00f2 rispondere come un'ammissione di colpevolezza, fu arrestato per omicidio di secondo grado. In seguito fu rilasciato su cauzione.\nAlcuni testimoni dichiararono che Nancy Spungen si fosse appartata la sera prima con una persona sospetta - probabilmente uno spacciatore - dando adito a molte speculazioni circa la possibile innocenza di Sid Vicious. L'arma del delitto, un coltello con una lama da 13 centimetri, regalatogli da Nancy il giorno prima, venne trovata ancora insanguinata nella camera recando le impronte di Sid. Dopo i funerali, Nancy venne sepolta nel \"King David Memorial Park\" di Bensalem, Pennsylvania. Sid mor\u00ec per overdose il 2 febbraio 1979, pochi giorni dopo la scarcerazione e prima che il processo avesse luogo, cos\u00ec la polizia archivi\u00f2 il caso senza proseguire le indagini."}
{"id": "62598", "revid": "508036", "url": "https://it.wikipedia.org/wiki?curid=62598", "title": "Misfits (gruppo musicale)", "text": "I Misfits, accreditati anche come The Misfits (letteralmente \"disadattati\"), sono un gruppo musicale punk rock statunitense fondato dal cantante Glenn Danzig nel 1977 nella citt\u00e0 di Lodi, nel New Jersey.\nIl loro stile risulta fortemente influenzato da generi come l'heavy metal, il punk inglese e il rock; sono inoltre considerati tra i pionieri del genere horror punk anche per l'uso durante i concerti del \"corpse paint\" e per l'attribuzione al bassista Jerry Only dell'invenzione della pettinatura nota come \"devilock\", una variazione del \"tidal wave\" con una frangia che arriva al naso o al mento, stile tuttora utilizzato dai fan (soprannominati \"Fiend\").\nLa mascotte del gruppo \u00e8 il volto di uno scheletro con gli occhi rivolti verso l'alto noto come \"Crimson Ghost\" (letteralmente \"Fantasma Cremisi\", conosciuto anche come \"The Fiend\") e ispirato all'assassino protagonista di \"The Crimson Ghost\", una serie televisiva del 1946; il logo della band \u00e8 invece composto da lettere prese da quello della rivista \"Famous Monsters of Filmland\".\nStoria.\nOrigini.\nNel gennaio del 1977, dopo avere cantato in alcuni gruppi garage come i Talus e i Whodat and Boojang, che suonavano principalmente canzoni dei Black Sabbath, il ventunenne Glenn Danzig decise di formare una band dedita alla produzione di canzoni proprie. Come tributo a Marilyn Monroe, diede al proprio progetto musicale il nome del suo ultimo film, \"The Misfits\". Per settimane Glenn scrisse canzoni provandole con amici e altri componenti dei vecchi gruppi.\nLa prima formazione completa dei Misfits vide Jimmy Battle alla chitarra, il vecchio compagno Manny Mart\u00ednez alla batteria, Diane DiPiazza al basso e Danzig alla tastiera e alla voce. Dopo circa un mese di prove, sia Jimmy che Diane lasciarono il gruppo. Mart\u00ednez sugger\u00ec di assoldare come bassista un suo amico, Jerry Caiafa, il quale aveva ricevuto un basso per Natale e si stava esercitando da due mesi.\nDopo tre mesi di prove il trio registr\u00f2 in studio il loro primo singolo, \"Cough/Cool\". Il singolo conteneva due canzoni basate sulla tastiera (il lato B conteneva la canzone \"She\"), notevolmente diverse dalla musica che li avrebbe poi resi celebri. La \"title track\" \u00e8 sobria e poetica, influenzata dai The Doors. Il gruppo autoproduce il singolo e lo pubblica con la loro etichetta, la Blank Records.\n con radici nel doo-wop e nel bubblegum pop degli anni cinquanta e sessanta. Musicalmente il gruppo mostrava anche influenze rockabilly (come per esempio in \"American Nightmare\") e in modo inferiore derivazioni dello psychobilly. Le canzoni dei Misfits del periodo '77-'83 tendono ad avere ritornelli orecchiabili con lunghi tratti cantati, inizialmente accompagnati dalla tastiera distorta di Danzig, mentre successivamente prevarranno chitarre con sonorit\u00e0 grezze. I testi scritti da Danzig si ispirano a temi fantascientifici, horror e fortemente influenzati dai B-movie.\nNei mesi successivi Glenn, Manny e Jerry (che aveva adottato il soprannome Jerry Only dopo un errore d'ortografia nelle note del singolo) suonarono in alcune serate (le prime due al CBGB di New York) e allo stesso tempo continuarono a fare pratica sul loro sound.\nNell'ottobre 1977 gruppi punk britannici come i The Damned e di newyorkesi come i Ramones iniziarono ad avere influenza sui Misfits. La band decise di virare verso una direzione pi\u00f9 punk aggiungendo il chitarrista Franch\u00e9 Coma alla formazione, e abbandonando le tastiere, lasciando a Danzig esclusivamente il ruolo di cantante frontman.\nIn questo periodo i Misfits subirono anche la loro prima divisione. La Mercury Records desiderava utilizzare il nome Blank Records per una suddivisione, nonostante Danzig avesse depositato il marchio sul nome. L'etichetta contatt\u00f2 il cantante e gli offr\u00ec trenta ore gratis in uno studio professionale, in cambio del pieno utilizzo del nome Blank Records. Danzig accett\u00f2 l'offerta nel gennaio del 1978; i Misfits si recarono allora in uno studio di New York per registrare il loro primo intero album in studio.\nVennero registrate diciassette canzoni, mettendo in evidenza una combinazione unica del loro iniziale art rock e una inclinazione verso sonorit\u00e0 pi\u00f9 dure, assimilabile ai potenti suoni punk del periodo. Nonostante gran parte delle tracce del disco descrivessero una distopia futuristica sulla saturazione della televisione, su una docilit\u00e0 simile a quella degli automi e sul sesso e la violenza mostrati come valori e affascinanti, le canzoni \"Teenagers from Mars\" e \"Return of the Fly\", mostrano dei testi influenzati dai B-movie, per i quali si sarebbero resi celebri. Alla fine del 1977, Glenn e Jerry, ritenendo Manny troppo inaffidabile, gli chiesero di abbandonare il gruppo, venendo sostituito da Jim Catania, detto \"Mr. Jim\".\nUna volta completato l'album il gruppo si rivolse a diverse etichette senza trovarne nessuna interessata a pubblicarlo. Il disco venne messo da parte e rimase inedito fino al 1997, quando viene pubblicato con il titolo \"Static Age\". Senza industrie discografiche interessate i Misfits decisero allora di estrapolare quattro tracce dell'album per autoprodurre un EP. Nel giugno del 1978 venne pubblicato \"Bullet\" sotto la loro nuova etichetta, la Plan 9, il cui nome venne dedicato da Danzig al film di Edward D. Wood Jr. \"Plan 9 from Outer Space\".\nLa nascita dell'horror punk.\nIn questo periodo sia Glenn che Jerry decidono di orientare il gruppo verso tematiche horror. Glenn inizia a scrivere canzoni ispirate ai film horror di serie B e a quelli di fantascienza, ed entrambi iniziano ad adottare apparenze macabre, con un trucco scuro applicato intorno agli occhi di Jerry e ossa dipinte sui vestiti di Glenn. Il gruppo comincia a suonare con pi\u00f9 regolarit\u00e0, iniziando anche dei piccoli tour in supporto all'EP \"Bullet\". Nell'ottobre 1978, durante un tour in Canada, Franch\u00e9 Coma lascia la formazione, comunicando di non potersi pi\u00f9 occupare dei concerti. Sar\u00e0 il chitarrista Rick Riley a sostituirlo temporaneamente per il resto del tour. Anche Mr. Jim, non interessato alla direzione horror verso la quale si stava indirizzando la band, decide di abbandonarla al termine del tour. Dopo due mesi, Glenn e Jerry reclutano due nuovi componenti, il batterista Joey Image e il chitarrista Bobby Steele. In questo periodo, Jerry Only inizia a pettinarsi nello stile tipico dei Misfits, che sarebbe poi divenuto celebre con il nome devilock.\nNel dicembre del 1978, dopo meno di due mesi, la nuova formazione ricomincia a suonare nei concerti. Nel corso del 1979, i Misfits evolvono gli elementi horror della loro musica e del loro impatto visivo, influenzati leggermente dai The Damned, riformati in quel periodo nella formazione post punk dell'album \"Machine Gun Etiquette\". Glenn e Jerry adottano come mascotte per il gruppo un teschio preso da un vecchio poster per un serial televisivo del 1946, \"The Crimson Ghost\", conosciuto anche come \"Cyclotrode X\". Vengono pubblicati altri due dischi con la loro Plan 9, gli EP \"Horror Business\" e \"Night of the Living Dead\". Iniziano ad avere una piccola ma fedele base di fan, cos\u00ec che decidono di creare un loro fan club, il Fiend Club. Glenn fonda il Fiend Club nel seminterrato di propriet\u00e0 della madre, nella Macarthur Avenue di Lodi, luogo che lui utilizza per stampare magliette, realizzare registrazioni, o dal quale spedire cataloghi di merchandising, fissare gli ingaggi e rispondere alle lettere dei fan, rendendo cos\u00ec i Misfits dei professionisti esemplari dell'etica del DIY.\nCon l'accrescere della loro popolarit\u00e0 nella scena punk underground statunitense molti iniziano a considerare i Misfits come l'equivalente americano dei britannici The Damned, il cui cantante, Dave Vanian, adotta le sembianze di un vampiro e canta in registro baritonale. Il 26 giugno 1979 i Misfits aprono lo spettacolo dei The Damned a New York. Prima del concerto, Jerry discute con Dave Vanian della possibilit\u00e0 per i The Misfits di fare un tour nel Regno Unito in supporto ai The Damned.\nNel novembre del 1979 i Misfits volano per il loro tour con i The Damned. Dave Vanian, che non aveva preso Jerry sul serio, rimane meravigliato nel ritrovarselo di fronte alla propria porta. Nonostante avesse mandato via i Misfits, Dave fa del suo meglio per consentire al gruppo del New Jersey di essere parte integrante del tour, non riuscendo comunque a non rendere infastiditi della situazione i Misfits. Dopo avere suonato solo in due date i Misfits abbandonano il tour. Essendo il loro volo di ritorno previsto per dicembre, la band \u00e8 costretta a perdere tempo in Inghilterra. Jerry passa del tempo con Beverly Ritchie, madre di Sid Vicious, della quale era diventato amico dopo la morte di Sid. Il 2 dicembre Glenn e Bobby si recano a vedere i The Jam in concerto a Londra, dove vengono disturbati da alcuni skinhead mentre erano in fila. Glenn rompe un pezzo di vetro e lo utilizza per difendersi dando il tempo a Bobby di cercare aiuto. Ciononostante, quando arriva la polizia, i due vengono arrestati per \"comportamento pericoloso\". In un'intervista pubblicata nel numero di ottobre 2005 della rivista \"Revolver\", Glenn spiega in dettaglio l'accaduto. La polizia aveva trovato un coltello in suo possesso, sospettandolo di essere lo \"squartatore\" che si nascondeva nella zona in quel periodo. I poliziotti iniziarono a picchiarlo, determinando in lui una reazione che lo porter\u00e0 a ferire le forze dell'ordine prima che esse riuscissero a domarlo. Glenn e Bobby passano due notti in carcere nel distretto londinese di Brixton, durante le quali Glenn scrive il testo per la futura canzone dei Misfits \"London Dungeon\".\nDopo il tour europeo non riuscito Joey Image decide di lasciare il gruppo, formando successivamente i The Mary Tyler Whores. Al ritorno in America, i Misfits pubblicano l'EP \"Beware\" e decidono di prendere una pausa per recuperare dalla pessima esperienza in Inghilterra. Dopo quattro mesi, viene ingaggiato Arthur Googy come nuovo batterista. In questo periodo, il fratello minore di Jerry, Doyle, che era stato un fan del gruppo fin dagli inizi, inizia a imparare a suonare la chitarra con l'aiuto di Glenn e Jerry. I Misfits iniziano a lavorare su un album completo, pianificato per essere prodotto con la Plan 9. Nell'agosto del 1980, entrano in studio e registrano dodici canzoni. Jerry inizia a convincere Glenn che Doyle sarebbe stato pi\u00f9 adatto nella formazione rispetto a Bobby Steele. Doyle inizia a provare con il gruppo e va perfino in studio per registrare le sue tracce con la chitarra per le dodici canzoni che avevano scritto. Bobby ha affermato che in questo periodo, Jerry si dimenticava volontariamente di informarlo delle prove, al fine di screditarlo. Jerry nega queste accuse. Bobby, avendo di recente visto il film \"Nosferatu il vampiro\" propone al gruppo, per un prossimo concerto, di uscire da bare riempite di topi; questi a loro volta sarebbero dovuti sciamare dalle casse in direzione del pubblico. Da allora, il resto del gruppo non si fece pi\u00f9 sentire con il chitarrista. Nell'ottobre di quell'anno, poco prima dell'annuale concerto di Halloween del gruppo, Jerry informa Bobby senza alcun riguardo di averlo sostituito con Doyle, all'epoca sedicenne. Bobby Steele, pochi mesi dopo, forma un proprio gruppo punk, chiamato The Undead (da non confondersi con l'omonima band di San Francisco, anch'essi amici dei Misfits). Nell'Halloween del 1980, fa il suo debutto quella che \u00e8 considerata la formazione classica dei Misfits.\nDopo pochi spettacoli con la nuova formazione il gruppo si prende una pausa di sei mesi. In questo tempo, invece di pubblicare tutte le canzoni registrate in un album intero, selezionano tre canzoni tra queste e pubblicano l'EP \"3 Hits from Hell\" (nel 2001 la Caroline Records pubblica finalmente l'album in interezza con il titolo \"12 Hits from Hell\", ma la produzione venne interrotta all'ultimo su richiesta di Jerry e Glenn). Ad agosto del 1981 esce il singolo \"Who Killed Marilyn?\" prodotto dalla Plan 9 contenente oltre alla titletrack anche il brano \"Spook City USA\". Entrambe le canzoni erano state registrate gi\u00e0 nel 1978 durante le session dell'EP \"Night Of The Living Dead\" ma non furono incluse a causa dei costi elevati per stampare un 12\" anzich\u00e9 un 7\". Prendendo come scusa il fatto di non riuscire a contattare gli altri componenti della band per fare le prove, Danzig decide di ri-registrare questi due brani suonando lui stesso tutti gli strumenti. Il singolo rappresenta il primo lavoro solista di Glenn Danzig, sebbene queste due versioni saranno incluse in varie compilation dei Misfits. Nel corso del 1981 i Misfits continuano in studio per registrare le tracce per un album, che avrebbe avuto il nome \"Walk Among Us\". Nonostante avessero deciso di produrlo da soli attraverso la Plan 9 ricevono e accettano un'inaspettata offerta dalla Slash Records per produrre il disco. Nell'Halloween del 1981 i Misfits pubblicano il singolo \"Halloween\" con la Plan 9, contenente altre due tracce dell'album rinviato l'estate precedente.\nNello stesso anno Glenn scrive la canzone \"Archangel\" per il cantante dei The Damned, Dave Vanian, affinch\u00e9 la cantasse con i Misfits. A causa di problemi con i programmi Dave non registra la propria parte di voce per la canzone, che viene messa da parte fino al 1983, quando Glenn decide di registrarla nuovamente con il suo nuovo gruppo, i Samhain.\n\"Walk Among Us\".\nNel marzo del 1982 Ruby Records e Slash Records pubblicano \"Walk Among Us\", il primo album completo dei Misfits disponibile al pubblico. \"Walk Among Us\" sar\u00e0 poi considerato da molti fan la quintessenza della discografia del gruppo, cos\u00ec come uno dei migliori album punk di tutti i tempi. La formazione inizia a suonare nei concerti dopo circa un anno. Iniziano a divenire celebri per la loro intensa presenza sul palco e le loro performance brutali. Jerry Only suona sbattendo violentemente la sua mano sulle corde del basso e quasi a ogni fine canzone lancia il suo basso per terra fino a distruggerlo. Suo fratello Doyle \u00e8 un atleta e mostra il suo fisico da linebacker che, insieme alla sua apparenza macabra e al suo modo di suonare tirando pugni sulla chitarra, rende il suo aspetto spaventoso. Glenn Danzig urla rabbiosamente i suoi testi morbosi sbattendo sul palco o strisciando sul pavimento, talvolta lanciandosi sul pubblico e ricevendo pugni dalla folla. Danzig ha la passione del combattimento e si diverte nell'insultare la folla e istigando alla violenza.\nProbabilmente lo spettacolo pi\u00f9 violento dei Misfits avviene a San Francisco il 10 aprile 1982. Durante il concerto alcuni avevano iniziato a lanciare lattine di birra sul palco. Dopo essere stato quasi colpito in testa da una lattina piena, Doyle fracassa la sua chitarra sulla testa di uno spettatore, causando tumulti.\nArthur Googy e Danzig litigavano spesso e, dopo una lunga discussione, Danzig lo caccia dai Misfits. Il gruppo deve quindi cancellare i piani per la registrazione del loro prossimo EP, che avevano progettato di chiamare \"Earth A.D.\".\nAvendo la necessit\u00e0 di un batterista, offrono il ruolo a un amico e compagno di classe di Doyle, Eerie Von, che era stato anche occasionalmente fotografo e tecnico nei concerti per i Misfits. Eerie ripiega l'offerta, in quanto ha gi\u00e0 promesso di suonare con il gruppo locale Rosemary's Babies. Il cantante dei Black Flag, Henry Rollins, divenuto grande amico dei Misfits durante i loro ingaggi nella costa pacifica, informa allora l'ex batterista dei Black Flag, ROBO, che i Misfits erano in cerca di un batterista. Nel luglio del 1982 ROBO vola verso l'east coast ed entra a fare parte del gruppo, andando a lavorare nella fabbrica dei genitori di Jerry e Doyle e andando a vivere prima nella loro nuova villa a Township e successivamente presso Danzig, che non nasconde di non sopportare la convivenza e il nuovo ospite.\nDoyle si diploma e inizia a lavorare a tempo pieno in una delle aziende del padre, la Pro Edge, assieme a Jerry. Con i soldi guadagnati comprano nuovi strumenti (dato che erano soliti rompere i loro ogni settimana), finanziare i tour, le sessioni di registrazioni e la pubblicazione degli album. Mentre loro provvedono a finanziare il gruppo, Glenn si occupa del Fiend Club e lavora sul testo e la musica di nuove canzoni.\nLa dissoluzione.\nNel settembre del 1982 i Misfits partono per un tour di grandi dimensioni con dei loro amici, i Necros, i quali aprono i loro concerti. Durante il tour, la formazione di Lodi si ferma in studio per registrare le tracce strumentali per l'EP \"Earth A.D.\" mentre Glenn dorme. Il 17 ottobre 1982, la band \u00e8 arrestata con alcuni fan a New Orleans con l'accusa di profanazione di tombe mentre cercano il luogo di sepoltura di Marie Laveau, una nota praticante del voodoo. I Misfits negano le accuse, e un testimone nega perfino che essi abbiano mai varcato il cancello del cimitero. La band paga la cauzione e non si presenta in tribunale, andandosene per raggiungere il luogo del loro concerto successivo in Florida. Al ritorno dal tour, i Misfits pubblicano un album con materiale dal vivo, dal nome \"Evilive\".\nIn questo periodo Glenn inizia a scontentarsi dei Misfits per ragioni non ancora chiare. Inizia a scrivere canzoni per un nuovo progetto musicale, che inizialmente voleva chiamare \"Danzig\", scegliendo poi il nome di \"Samhain\", dopo una celebrazione di una vecchia festivit\u00e0 celtica che influenza la moderna celebrazione dell'Halloween.\nNel luglio del 1983 i Misfits vanno nuovamente in studio per finire il lavoro su \"Earth A.D.\". Decidono di registrare e aggiungono due delle loro nuove canzoni all'EP, avvicinandolo quasi a un album completo. Per renderlo un vero album completo Glenn decide di registrare due canzoni che avrebbe voluto usare per i Samhain: \"Bloodfeast\" e \"Death Comes Ripping\". Il disco risultante \u00e8 \"Earth A.D.\", un disco che propone un sound puramente hardcore punk con molte influenze thrash metal ma che non soddisfa nessuno dei componenti. Ad agosto, dopo una serie di discussioni con Glenn, ROBO decide di lasciare il gruppo. Glenn, infastidito tra l'altro delle influenze dei Van Halen (gruppo odiato dal cantante) che volevano dare i due Caiafa alla formazione, \u00e8 ancora maggiormente scontento dei Misfits e inizia delle audizioni per trovare i componenti per il suo nuovo progetto.\nIl 29 ottobre il gruppo suona il suo concerto di Halloween al Greystone Hall di Detroit. Glenn sceglie Brian Damage alla batteria. Quest'ultimo si ubriaca prima dello spettacolo e fa continuamente confusione con le canzoni. Dopo alcuni brani Doyle accompagna Brian fuori dal palco, il quale viene sostituito da Todd Swalla, batterista dei Necros, per il resto del programma. I componenti sono molto turbati e Glenn informa il pubblico che quello sarebbe stato l'ultimo show di sempre per i Misfits. Il giorno successivo i membri del gruppo tornano a casa senza dirsi nulla nel viaggio di ritorno e una volta in New Jersey vanno ciascuno per la propria strada. Pur avendo la possibilit\u00e0 di un importante tour in Germania, provano a suonare con un nuovo batterista, rifiutandosi Danzig di suonare nuovamente con Googy. Non riuscendo nemmeno a tenere il ritmo delle canzoni, viene rimpiazzato dopo il primo brano, \"20 Eyes\", dal batterista dei Necros. Rinunciando ad ammettere le proprie colpe nel rifiuto verso Googy, Danzig causa la rinuncia al tour in Germania e provoca lo scioglimento della band.\nI Misfits \"Graves-era\".\nQuestioni legali.\nDopo la fine dei Misfits Glenn Danzig si concentra sul suo nuovo gruppo, i Samhain, pi\u00f9 cupi e sperimentali dei Misfits, con una maggiore enfasi nel creare atmosfere lugubri e meno nelle melodie pop, allontanandosi dalle sonorit\u00e0 punk che iniziavano ad apparirgli noiose. All'epoca, Only si dedica alla propria famiglia e alla sua bambina, Kathy. Diventa pi\u00f9 serio nella sua fede cristiana e si rammarica di cose fatte in passato con i Misfits. Vede crescere la popolarit\u00e0 di Danzig con i Samhain, gruppo che egli vede come satanico. Nel 1987, Jerry Only decide di creare una nuova formazione, che si sarebbe dovuta opporre alla \"strada oscura\" scelta da Danzig. Assieme al fratello Doyle, Only (che ha nel frattempo cambiato il proprio nome sul palco in \"Mo the Great\") inizia a scrivere canzoni per il nuovo gruppo christian metal dall'aspetto barbarico, i Kryst the Conqueror, che includono il cantante Jeff Scott Soto. Creano poi il \"Doyle Fan Club\" per aiutare la diffusione della notizia della creazione del nuovo gruppo. Nonostante gli sforzi di Only, i Kryst the Conqueror non riescono a guadagnare seguito. Seppure avessero pubblicato un EP in edizione limitata, la band non suona mai in concerto. Nel frattempo Doyle registra il brevetto della propria chitarra, la Annihilator, e Jerry only quello del suo basso, il Devastator.\nSempre nel 1987 i Samhain, dopo un estenuante tour e avere pubblicato due album completi e un EP, firmano un contratto con una \"major\" discografica e cambiano il nome in Danzig. Nonostante i Misfits fossero rimasti inosservati nei sette anni di attivit\u00e0, alla fine degli anni ottanta diventano degli idoli del mondo musicale underground, grazie ai passaparola, alla pubblica ammirazione dei Metallica per il gruppo e al crescente successo di Danzig con i Samhain. La discografia dei Misfits \u00e8 ristampata e ottiene un ottimo successo. In questo periodo, Only contatta Danzig per dividersi i diritti d'autore dei Misfits, iniziando una battaglia legale protrattasi per anni. In aggiunta ai diritti di nome e di immagine sui Misfits, a Only \u00e8 riconosciuto di avere composto buona parte dei primi brani del gruppo. Ammette che Danzig avesse scritto quasi tutti i pezzi e buona parte della musica, ma chiede il riconoscimento a lui e Doyle di avere composto tra il 25% e il 30% della musica e quindi parte dei guadagni di Glen Danzig come presunto autore unico di testi e melodie.\nAlla fine del 1988 i Danzig pubblicano il loro album omonimo con la nuova etichetta del celebre produttore Rick Rubin, la Def American. Sette anni dopo, nel 1994 i Danzig diventano di tendenza grazie al video live della prima canzone del disco, \"Mother\", divenuta una hit su MTV, portando migliaia di nuovi fan a esplorare la passata discografia di Glenn Danzig, anche quindi i suoi lavori con i Samhain e i Misfits.\nNel 1994-95 Jerry Only e Doyle contattano Danzig per riunire i Misfits, andando anche nella sua camera d'albergo dopo un suo concerto nel New Jersey. Nelle interviste Only rimarca scherzosamente di essere stato scortato assieme al fratello dalla sicurezza fuori dalla propriet\u00e0, considerando questo episodio come una risposta negativa alla proposta. Only decide di cedere i propri diritti sui testi delle canzoni, tentando comunque un accordo extragiudiziario che gli consentisse di utilizzare il nome e le immagini dei Misfits. Il 1\u00ba gennaio 1995, Only e Danzig si accordano finalmente, grazie a questa intesa Only guadagna il diritto di registrare e suonare con il nome Misfits, dividendo per\u00f2 i diritti sul merchandising con Danzig.\nUn nuovo inizio.\nJerry Only e Doyle, dopo avere acquistato i diritti dei Misfits e della loro immagine, riformano il gruppo nel 1995 con Dr. C.H.U.D. alla batteria, batterista dei Kryst the Conqueror proveniente dai Sardonica. Dopo il rifiuto di Danzig di tornare nel gruppo, iniziano le audizioni per trovare il nuovo cantante (Jerry ha anche contattato Dave Vanian che ha per\u00f2 declinato l'offerta). Michael Emmanuel (The Boogeyman), un diciannovenne del New Jersey, impressiona nel provino, venendo cos\u00ec a fare parte della formazione, con il nome Michale Graves. Doyle adotta il nuovo nickname Doyle Wolfgang Von Frankenstein. Per pubblicizzare il ritorno alle scene i nuovi Misfits fanno un cameo nel film \"Animal Room\" di Craig Singer.\nLa nuova incarnazione dei Misfits pubblica l'album di debutto \"American Psycho\" nel 1997. Il disco \u00e8 accolto positivamente, introducendo i Misfits a una nuova generazione di fan. Ciononostante, molti dei fan originali dei Misfits hanno problemi ad accettare la rinnovata esistenza del gruppo senza il suo fondatore e autore delle canzoni, Glenn Danzig, che solitamente rifiuta di riconoscere l'esistenza della nuova formazione, facendolo con toni denigratori. I detrattori puntano anche l'attenzione sull'immagine pi\u00f9 \"da cartone animato\" del nuovo gruppo e sull'apparente desiderio di Jerry Only di rendere pi\u00f9 accessibile alle famiglie il gruppo, astenendosi dall'usare volgarit\u00e0 nelle canzoni. Nonostante queste accuse, Graves e lo stesso Only suonano dal vivo le canzoni classiche dei Misfits, complete di testi espliciti.\nNonostante certi puristi si riferiscano a questa formazione come i Misfits '95, alcuni detrattori soprannominano addirittura il gruppo come \"The Newfits\", \"Resurrected Misfits\" e \"The Jerry Only Band\". Comunque sia, le due incarnazioni dei Misfits sono solitamente distinte.\nNel maggio del 1998 Michale Graves prende una pausa dal gruppo. I Misfits vengono allora guidati brevemente da Myke Hideous, cantante del gruppo goth/death rock The Empire Hideous del New Jersey, nei loro successivi tour sudamericani ed europei. Hideous \u00e8 costretto da Jerry e Doyle suo malgrado ad allenarsi per prendere muscoli e peso, decide quindi di lasciare la band dopo il tour europeo. Hideous racconta i dettagli della sua esperienza con i Misfits nel proprio libro \"King of an Empire to the Shoes of a Misfit\". Michale Graves ritorna nel gruppo dopo un anno e una fallimentare carriera da solista.\nNell'ottobre del 1999 i Misfits pubblicano \"Famous Monsters\", un album che mescola punk, metal e doo-wop, creando sonorit\u00e0 che avrebbero poi caratterizzato la formazione post-Danzig. Partono in tour a ottobre e novembre dello stesso anno con i Gwar per pubblicizzare il disco, suonando anche al Madison Square Garden. In questo periodo vengono messi in vendita delle action figure dei Misfits dalla 21st Century Toys, che raffigurano le immagini di Doyle e Jerry Only.\nNel novembre dello stesso anno, un mese dopo la pubblicazione di \"Famous Monsters\", i Misfits iniziano ad apparire in camei negli spettacoli del World Championship Wrestling WCW Monday Nitro e WCW Thunder, in supporto al wrestler Vampiro, un loro vero fan nella vita reale che utilizz\u00f2 sia \"Abominable Dr. Phibes\" che \"Kong at the Gates\" come musica d'entrata. Mentre tutti i Misfits fanno delle semplici comparse, Jerry Only combatte sia in match singoli che in tag-team con Vampiro contro Meng, Berlyn, Steve Williams ed Oklahoma. Vampiro, a sua volta, inizia ad adattare il proprio \"look\" a quello dei Misfits, completo di corpse paint, polsini con il Crimson Ghost e una canottiera con la scritta \"MisFits\" sulla schiena.\nNel gennaio del 2000 appaiono per la prima volta in una televisione nazionale statunitense al The X Show su FX, e iniziando a discutere con gli organizzatori dell'Ozzfest per inserire una data del loro tour per l'Ozzfest 2000. A febbraio appaiono nel film \"Bruiser\" di George Romero. Nonostante tutto anche nel febbraio, i Misfits improvvisamente annunciano la cancellazione di tutte le successive date del tour. Nel frattempo Vampiro smette di vestire le parti del costume associate ai Misfits. Il 14 febbraio 2000 viene pubblicato su un sito di fan dei Misfits un annuncio di Dr. C.H.U.D. in cui si comunicava che lui, Graves e Doyle avrebbero lasciato il gruppo. Iniziano a circolare voci che la band si fosse divisa per dispute economiche e perch\u00e9 Vampiro e i Misfits, senza Jerry Only, stavano pianificando di creare un gruppo a s\u00e9 stante. Jerry Only pubblica un comunicato separato sul sito dei Misfits a febbraio e marzo accusando Vampiro e la WCW dei problemi della band, asserendo che essi volessero prendere il controllo sui Misfits e farne un prodotto della WCW. Inoltre, Jerry Only nega la divisione dei Misfits e che Doyle abbia lasciato la formazione, affermando invece che tutte le questioni sui Misfits fossero affare solo tra s\u00e9 e Doyle. Il gruppo decide di riformarsi in aprile appena prima della decisione dell'Ozzfest di non includerli nel tour. A giugno esce nelle sale cinematografiche il film \"Big Money Hustlas\" prodotto e diretto da John Cafiero in cui compaiono in un cameo.Nonostante la riunificazione per il tour estivo, si susseguono voci di problemi interni al gruppo che, infatti, inizia un tour nell'autunno 2000 con Zoli T\u00e9gl\u00e1s, cantante degli Ignite, per le date in Canada e in alcune negli Stati Uniti, non avendo Michale Graves il permesso di lavoro per attraversare il confine. Il 25 ottobre 2000 Michale Graves e Dr. Chud lasciano la band durante una performance alla \"House of Blues\" di Orlando. I Misfits decidono di finire il tour, con T\u00e9gl\u00e1s e Only a spartirsi le parti vocali e Ken Schalk (come Renfield) alla batteria. Nelle date in cui Schalk non \u00e8 disponibile, i Misfits lo rimpiazzano con Mr. Jim, Joey Image, Eric \"Goat\" Arce (dei Murphy's Law) o Matthew Cross.\nNel 2001 i Misfits pubblicano \"Cuts from the Crypt\", album con materiale scartato dei precedenti due o uscito solo in singoli e raccolte, pubblicato con il fine di liberare il gruppo dai vincoli contrattuali con la Roadrunner Records. A ottobre esce il film \"Campfire Stories\" di Bob Cea in cui appaiono i Misfits che interpretano \"No More Moments\" assieme alla go-go dancer Stephanie Bellars moglie di Doyle.\nI Misfits \"Jerry Only-era\".\nM25.\nNel 2001, reclutando due veterani del punk (Dez Cadena dei Black Flag e Marky Ramone dei Ramones, sostituito in alcune occasioni da ROBO), la band inizia un tour per i venticinque anni del gruppo, denominato M25 (nel cui nome la \"M\" rappresenta l'iniziale dei Misfits e il \"25\" il quarto di secolo di et\u00e0 del gruppo). Dopo alcune date, Doyle si prende una pausa a tempo indeterminato, mettendo fine alla seconda era della formazione.\nLiberi dal contratto con la Roadrunner (etichetta del gruppo Universal) Jerry Only e l'amico John Cafiero fondano la Misfits Records e lanciano la loro nuova etichetta con il singolo \"Day The Earth Caught Fire\", debutto statunitense dei Balzac, gruppo horror punk giapponese fortemente influenzato dalla musica dei Misfits e dei Samhain. Il singolo \u00e8 in realt\u00e0 uno split in cui i Misfits propongono la cover di \"Day The Earth Caught Fire\" dei Balzac, mentre questi ultimi realizzano la cover di \"The Haunting\" e \"Don't Open Till Doomsday\" dei Misfits.\nIl 29 luglio 2003 viene pubblicato \"Project 1950\", un nuovo studio album dei Misfits contenente dieci cover di classici del rock'n'roll degli anni cinquanta. Ad accompagnare il super gruppo formato da Jerry Only al basso e alla voce, Marky Ramone alla batteria e Dez Cadena alle chitarre e ai cori ci sono anche la cantante pop degli anni sessanta Ronnie Spector, il tastierista Jimmy Destri dei Blondie e i cori di John Cafiero. Per promuovere l'album il gruppo inizia un lunghissimo e ininterrotto tour mondiale in cui propone dal vivo tutti i migliori successi dei Misfits, dei Ramones, dei Black Flag oltre a qualche cover degli anni cinquanta. I concerti, nonostante avessero una scaletta di oltre 30 brani, durano poco pi\u00f9 di un'ora per via dello stile di esecuzione utilizzato dalla band che tende a suonare al massimo della velocit\u00e0 senza prevedere pause tra i brani (stile che richiama quello utilizzato dai Ramones nell'ultimo periodo di attivit\u00e0, immortalato nell'album live Loco Live).\nNell'aprile del 2005 Marky Ramone annuncia che il tour appena conclusosi \u00e8 stato l'ultimo con il gruppo, il suo posto viene quindi occupato nuovamente da ROBO. Successivamente Marky dichiara che quando firm\u00f2 il contratto con i Misfits non era a conoscenza del fatto che n\u00e9 Doyle n\u00e9 Michale Graves, di cui apprezzava le doti canore che richiamavano quelle di Joey Ramone, non facessero pi\u00f9 parte della band. Defin\u00ec inoltre Jerry Only non in grado di cantare.\nNel 2006 la Misfits Records produce l'album \"Osaka Popstar And The American Legends Of Punk\" disco d'esordio degli Osaka Popstar, band capitanata e prodotta da John Cafiero la cui lineup vede Jerry Only al basso, Dez Cadena alla chitarra, Marky Ramone alla batteria, John Cafiero alla voce e Ivan Julian dei The Voidoids alla seconda chitarra.\nNello stesso anno Franch\u00e9 Coma compare come special guest per il live dei Misfits negli studi di Tony Bennett a Englewood, New Jersey, per suonare tre brani tratti dall'album \"Static Age\". Da questo live sarebbe dovuto uscire un DVD ma invece i video sono stati pubblicati solamente sul sito ufficiale della band.\nGraves, Gotham Road, Dr. Chud X-Ward, Marky Ramone's Blitzkrieg.\nIntanto Michale Graves e Dr. Chud formano la loro band, i Graves, e producono il primo album \"Web Of Dharma\" nel 2001. Successivamente, fino al 2003, Michale Graves canta con i Gotham Road con cui produce anche l'album \"Season Of The Witch\", mentre Dr. Chud cerca di seguire una carriera solista, formando il gruppo Dr. Chud's X-Ward. Nel 2005 Michale Graves ricomincia a suonare con i Graves e registra due album: \"Punk Rock is Dead\" (2005) e \"Return to Earth\" (2006).\nNel 2008 Marky Ramone e Michale Graves assieme a due membri degli Anti-Product (Claire MissTake al basso e Alex Kane alla chitarra) formano i Marky Ramone's Blitzkrieg con cui partono in tour proponendo i migliori successi dei Ramones e dei Misfits del periodo in cui militava Graves. La band produce nel 2009 il singolo \"When We Were Angels\".\nDal 30\u00ba anniversario.\nI Misfits, ormai composti da Jerry Only, Dez Cadena e ROBO, vanno incontro al loro trentesimo anniversario e festeggiano suonando prima il 13 settembre 2007 a Bologna assieme agli UK Subs, celebre gruppo delle origini del punk rock britannico e poi per tre settimane tra il settembre e l'ottobre del 2007 nel Regno Unito assieme ai The Briefs e in Irlanda dove Jamie Delerict, del gruppo irlandese The Dangerfields, canta \"I Turned Into a Martian\".\nIl 25 giugno 2008, viene lanciato il nuovo sito internet dei Misfits\nIl 31 ottobre 2009 esce il nuovo singolo \"Land of the Dead\", prima pubblicazione dopo il 2003. Il singolo contiene due tracce, \"Land of the Dead\" e \"Twilight of the Dead\", entrambe composte da Only e ispirate ai film di George Romero. Nel 2010 ROBO lascia definitivamente la band e il suo posto \u00e8 preso da Eric \"Chupacabra\" Arce (batterista dei Murphy's Law), che gi\u00e0 aveva sostituito Dr. Chud in alcune date del 2000 con il nickname di \"The Goat\".\nIl 4 ottobre 2011 esce il nuovo album intitolato \"The Devil's Rain\". L'album, pubblicato dalla Misfits Records \u00e8 il primo disco di inediti dal 1999, anno di uscita di \"Famous Monsters\". Al suo interno sono inclusi i due brani contenuti nel singolo del 2009 in una nuova versione. Segue un lungo tour mondiale promozionale.\nNel 2014 Dez Cadena lascia la band per complicazioni dovute a un cancro alla gola e al suo posto entra Jerry Caiafa Jr., figlio di Jerry Only, con il nickname di Jerry Other. Con questa nuova formazione la band produce prima il singolo \"Vampire Girl / Zombie Girl\" e poi nel 2016 l'EP \"Friday The 13th\".\nThe Original Misfits.\nPreambolo.\nIl processo di riunificazione dei Misfits si rivela molto lungo e complicato. Durante il tour dei Danzig del 2005 Glenn Danzig decide di invitare sul palco Doyle per eseguire insieme mezz'ora di classici dei Misfits nei concerti del 28 febbraio a Boston, del primo marzo a New York e del 2 marzo a Filadelfia. Si tratta della prima volta dopo 22 anni che Glenn Danzig e Doyle condividono lo stesso palco, \u00e8 inoltre la prima apparizione in pubblico di Doyle dalla sua pausa musicale. Questi concerti hanno contribuito a diffondere le voci di una possibile riunificazione della formazione classica dei Misfits, smentite ripetutamente da Danzig.\nGlenn e Doyle continuano con questo tipo di concerti nel \"Blackest of the Black tour\" e nel tour australiano dei Danzig del 2006. In un'intervista Glenn afferma che queste date sono quanto di pi\u00f9 vicino a una riunificazione dei Misfits e annuncia la propria intenzione di ritirarsi dall'attivit\u00e0 concertistica.\nNello stesso anno, sull'altro versante, i Misfits di Jerry Only con ROBO e Dez Cadena suonano negli studi di Tony Bennett a Englewood, New Jersey, e Franch\u00e9 Coma compare come special guest per tre brani tratti dall'album \"Static Age\".\nDoyle, assieme alla moglie Stephanie Bellars, in arte Gorgeous George, e a Dr. Chud ex-batterista dei Misfits, forma i Gorgeous Frankenstein, una nuova band con cui pubblica nel 2007 l'album \"Gorgeous Frankenstein\" e nel 2008 il DVD \"You Must See It To Belive It!!!\" , entrambi prodotti da Glenn Danzig e rilasciati dall'etichetta Evilive. Nell'autunno 2007 i Gorgeous Frankenstein partono in tour come gruppo spalla dei Danzig. I bis dei concerti terminano con Doyle che si aggiunge ai Danzig per suonare i migliori classici dei Misfits.\nIl 26 dicembre 2009 in New Jersey, durante il tour con Danzig, Michale Graves si unisce ai Gorgeous Frankenstein per cantare quattro brani del suo periodo con i Misfits. La formazione \u00e8 formata dunque da Doyle Wolfgang Von Frankenstein alla chitarra, Michale Graves alla voce, Dr. Chud alla batteria e cori, Argyle Goolsby (dei Blitzkid) al basso e cori e Gogeous George come ballerina di lap dance. Poco dopo, durante il bis dei Danzig, Doyle si unisce alla band per suonare quattro classici del Misfits del periodo con Glenn Danzig. Durante l'intera serata Glenn Danzig e Michale Graves non si incontrano mai.\nNel 2010 i Danzig e i Gorgeous Frankenstein continuano ad andare in tour insieme ma le date iniziano a essere pubblicizzate come Danzig &amp; Doyle.\nNel 2011 Glenn Danzig realizza uno show intitolato Danzig Legacy in cui ripercorre tutta la sua carriera musicale dai Misfits, passando per i Samhain fino ai Danzig. Nella locandina dell'evento compare la scritta \"Legacy\" con lo stesso carattere utilizzato sulla copertina di \"Legacy Of Brutality\", raccolta dei Misfits del 1985. Lo spettacolo si suddivide in tre set: nel primo Glenn Danzig e Doyle suonano in unplugged i classici successi dei Misfits in un'ambientazione simile allo show di Elvis \"The '68 Comeback Special\"; nel secondo set riforma dopo dodici anni i Samhain assieme a London May; nell'ultimo suona i principali successi di Danzig. Lo show viene pubblicato su Vimeo solo nel 2015 con il titolo \"Danzig Legacy: The TV Taping\". Al successo dello show segue un breve tour.\nNel 2013 i Danzig, in occasione del 25\u00ba anniversario della band, vanno in tour assieme a Doyle Wolfgang Von Frankenstein che nel frattempo ha formato una nuova band chiamata semplicemente Doyle. Durante queste date Doyle dichiara di essere pronto ad annullare la propria tourn\u00e9e a favore di un'eventuale reunion dei Misfits originali ma sottolinea quanto tale volont\u00e0 non dipenda da lui, lanciando cos\u00ec l'invito al fratello Jerry Only e a Glenn Danzig.\nNel 2015 i Misfits di Jerry Only annunciano l'inizio di un tour intitolato Static Age Revisited in cui rivisitano l'intero album \"Static Age\" registrato nel 1977 rispettando l'ordine originale dei brani. Lo spettacolo \u00e8 accompagnato da immagini dell'epoca orchestrate dallo stesso Jerry Only.\nLa reunion.\nIl 12 maggio del 2016 sul sito ufficiale dei Misfits, dei Danzig e dei Doyle appare il seguente messaggio:\nIl batterista della reunion deve ancora essere annunciato ma Jerry Only dichiara il 16 maggio che lui e Danzig, dopo molte proposte, ne hanno in mente uno che dovrebbe essere una scommessa vincente. Il prescelto sarebbe il batterista preferito di Glenn Danzig e l'unica anticipazione data da Only \u00e8 che \u00e8 un \"ragazzo di famiglia\". Il 29 agosto viene annunciato che il batterista che prender\u00e0 parte alla reunion sar\u00e0 Dave Lombardo, fondatore degli Slayer e impegnato con Suicidal Tendencies, Dead Cross e Philm e in passato con Fant\u00f4mas e Grip Inc.. Nel frattempo i Misfits di Jerry Only cancellano tutte le date del tour, comprese quelle previste in Italia.\nThe Original Misfits reclutano come secondo chitarrista Acey Slade, che in passato ha militato in band come Murderdolls, Wednesday 13, Dope, Amen, Joan Jett &amp; The Blackhearts, e suonano il 4 settembre al Riot Fest &amp; Rodeo di Denver e il 18 settembre al Riot Fest &amp; Carnival di Chicago. Sul palco troneggiano due bare da cui escono i componenti della band, due zucche di halloween di 4,5 metri identiche a quella raffigurata sulla copertina del singolo \"Halloween\" e numerosi immancabili Crimson Ghost mentre sullo sfondo gli schermi a led trasmettono immagini relative al periodo tra il 1977 e il 1983. Durante il concerto, in cui vengono proposti 25 classici molti dei quali non erano pi\u00f9 stati cantati da Danzig dal 1983, Glenn Danzig afferma che:\nSuccessivamente durante un'intervista Jerry Only dichiara:\nIl 2017 rappresenta l'anniversario dei 40 anni della band e a marzo Dave Lombardo in un'intervista dichiara di essere sicuro che ci saranno altri concerti degli Original Misfits e infatti il 21 agosto viene annunciata una nuova data presentata come \"only 2017 performance in this world... or any other world\" (\"unico spettacolo del 2017 in questo mondo... o in qualsiasi altro mondo\") prevista per il 30 dicermbre al The Forum di Los Angeles, California. I biglietti, messi in prevendita il 25 agosto, vanno sold out in 60 secondi e perci\u00f2 viene aggiunto un secondo concerto il 28 dicembre al MGM Grand Garden Arena di Las Vegas, Nevada. Ad aprire ci sono gli Alkaline Trio per entrambe le serate, i Fear per la data di Las Vegas e i Discharge per quella di Los Angeles. Durante i concerti, per volere di Danzig, tutti i cellulari e i dispositivi di registrazione sono sequestrati e riconsegnati all'uscita.\nIl 29 gennaio 2018 viene annunciato un concerto previsto per il 19 maggio a Newark, New Jersey \"where it all began\" (\"dove tutto inizi\u00f2\") ma per la prima volta il nome di Doyle Wolfgang Von Frankenstein non compare sulla locandina. Il chitarrista conferma la sua presenza soltanto il primo febbraio. Pochi giorni prima del concerto in un'intervista Doyle dichiara che preferisce focalizzare le proprie forze sul proprio progetto solista anzich\u00e9 su quello degli Original Misfits e inoltre esclude la possibilit\u00e0 di una reunion con Graves. La mattina del concerto muore a Lodi (New Jersey) la madre di Glenn Danzig che per\u00f2, nonostante il lutto, non delude il pubblico sold out del Prudential Center. Per la prima volta Jerry Only suona nel bis un basso Devastator di colore rosso. Nonostante si sia potuto notare sul palco una particolare complicit\u00e0 tra Danzig e Jerry Only il leader a fine concerto saluta i fan dichiarando di non sapere se i Misfits torneranno o meno. Quattro giorni dopo invece Doyle dalla sua pagina Instagram dichiara di sperare che ci saranno altri show degli Original Misfits.\nEredit\u00e0 artistica.\nL'influenza che i Misfits ebbero sul punk rock e sulla musica rock in generale sembra spesso sproporzionata rispetto alla pubblicit\u00e0 e all'attenzione da parte dei critici che ricevettero.\nMolte band che sono emerse negli ultimi anni, alcune pi\u00f9 velatamente di altre, sono ancora fortemente influenzate dai Misfits. Queste band includono gruppi celebri come gli AFI, i NOFX, gli Strung Out, i Tiger Army, gli Alkaline Trio, i The Horrors, i Murderdolls, i Marilyn Manson, Rob Zombie, gli Avenged Sevenfold, i Wednesday 13 e i 2 Minutos. Tra i gruppi che hanno adottato lo stile dei Misfits, possono essere citati i Balzac, i Blitzkid, i Calabrese, gli American Werewolves e gli HSD, gruppi che sarebbero poi stati classificati come horror punk. Anche lo psychobilly presenta varie somiglianze con l'horror punk.\nMolti gruppi della scena hardcore punk, punk rock e alternative rock del New Jersey, come i My Chemical Romance, i Monster Squad e i The Banner, citano il gruppo di Lodi tra le maggiori influenze.\nAnche gruppi musicali che sembrano parecchio distanti dal loro stile citano i Misfits come loro influenza primaria, per esempio i Metallica, in particolare Cliff Burton, Jeff Hanneman degli Slayer, i Cradle of Filth e gli Slipknot. I Red Hot Chili Peppers, nel videoclip di \"Dani California\" del 2006, appaiono vestiti e truccati come i Misfits (oltre a imitare altri artisti come Elvis Presley, Sex Pistols, M\u00f6tley Cr\u00fce e Nirvana), per rendere un tributo a questa band che loro ammirano molto, gesto emulato in seguito anche dal gruppo post-hardcore degli Snow White's Poison Bite.\nPoster e magliette dei Misfits appaiono in numerosi film e serial televisivi, come in \"Cambia la tua vita con un click\", \"Men in Black\", \"Detroit Rock City\", \"Jay &amp; Silent Bob... Fermate Hollywood!\", \"Transformers\" e in \"Freddy vs. Jason\", cos\u00ec come in \"Shorties Watchin' Shorties\" su Comedy Central, \"Bayside School\" e in \"\". Il leader dei Green Day Billie Joe Armstrong indossa una maglietta della band prima del concerto di Milton Keynes del 2005 immortalato nel DVD live \"Bullet in a Bible\". Bully Ray, wrestler della TNA, a Lockdown 2014, oltre a indossare una giacca dei Mot\u00f6rhead, indosso proprio un berretto dei Misfits.\nCrimson Ghost.\nIl Crimson Ghost \u00e8 la mascotte dei Misfits. Tratto dall'omonimo thriller di Fred Brannon (1946), viene spesso rappresentato (nei videoclip, nelle immagini e nelle locandine) come una creatura avvolta in un mantello cremisi dal quale \u00e8 visibile solo il viso dalle sembianze di un teschio. \u00c8 stato nel tempo stilizzato, prendendo il nome di The Fiend ed evolvendosi nel simbolo del movimento horror punk e gotico.\nMolte altre band, come per esempio i Balzac, hanno preso spunto dal Crimson Ghost per il logo del loro gruppo.\nAlcune apparizioni del crimson ghost si possono vedere nel video musicale rockstar dei Nickelback e nel film Transformers.\nCliff Burton, il defunto primo bassista dei Metallica, aveva tatuato sul braccio destro il logo della band e, nei concerti, i membri dei Metallica indossavano spesso magliette del gruppo.\nFilmografia.\nI Misfits hanno partecipato come personaggi o con un'apparizione speciale nei seguenti film:"}
{"id": "62599", "revid": "161374", "url": "https://it.wikipedia.org/wiki?curid=62599", "title": "Interfaccia umano macchina", "text": ""}
{"id": "62603", "revid": "1226", "url": "https://it.wikipedia.org/wiki?curid=62603", "title": "Command line interface", "text": ""}
{"id": "62604", "revid": "1226", "url": "https://it.wikipedia.org/wiki?curid=62604", "title": "Command Line Interface", "text": ""}
{"id": "62609", "revid": "228587", "url": "https://it.wikipedia.org/wiki?curid=62609", "title": "Progetto MAC", "text": ""}
{"id": "62613", "revid": "827882", "url": "https://it.wikipedia.org/wiki?curid=62613", "title": "Agar agar", "text": "L'agar-agar (noto anche come agar, dal nome malese delle alghe rosse) \u00e8 un polisaccaride usato come gelificante naturale e ricavato da alghe rosse appartenenti a diversi generi (tra i quali \"Gelidium\", \"Gracilaria\", \"Gelidiella\", \"Pterocladia\", \"Sphaerococcus\").\nDal punto di vista chimico \u00e8 un polimero costituito principalmente da unit\u00e0 di D-galattosio (\u00e8 quindi detto \"poligalattoside\").\nUtilizzo in cucina.\nL'agar-agar ha un alto contenuto di mucillagini (65%) e di carragenina (sostanza gelatinosa, nota in farmacopea come \"alginato\"). La gelatina prodotta dall'agar-agar ha un sapore tenue ed \u00e8 ricca di minerali. Viene impiegato nella preparazione di gelatine per dessert e aspic, poich\u00e9 ha la propriet\u00e0 di non alterarne il sapore naturale. L'agar-agar produce una gelatina pi\u00f9 solida di quella commerciale, non si scioglie facilmente, ed \u00e8 inoltre completamente vegetale. Viene assorbita in minima parte dall'organismo, quindi non fornisce alcun apporto calorico. La sua preparazione \u00e8 facile e veloce e richiede solo una breve cottura, il tempo pi\u00f9 lungo \u00e8 richiesto per la sua solidificazione: un'ora a temperatura ambiente. Non necessitando di zuccheri per gelificare, \u00e8 adatta per la produzione di confetture a basso tenore di zucchero.\nUsata per preparazioni salate non necessita di grandi quantit\u00e0, per addensare dolci ne occorrono quantit\u00e0 maggiori. L'alga da cui si ricava l'agar-agar ha pareti cellulari ricche di amidi e di polisaccaridi complessi simili alla cellulosa. L'alga ha un sapore molto forte e intenso per cui \u00e8 necessario trattarla per ammorbidire le fibre e per neutralizzarne il sapore. In tal proposito vengono utilizzati due metodi:\nL'agar-agar naturale \u00e8 ricco di iodio e di oligoelementi e ha leggere propriet\u00e0 lassative che possono venire esaltate dall'aggiunta di succo di zenzero fresco; il suo potere addensante varia a seconda dell'alcalinit\u00e0 o dell'acidit\u00e0 dei cibi con cui \u00e8 mescolato: gli alimenti acidi ne richiedono una maggior quantit\u00e0 di quelli alcalini.\nCatalogato tra gli additivi alimentari codificati dall'UE col numero E406, in cucina \u00e8 un sostituto vegetariano per la colla di pesce.\nAltri usi.\nL'agar agar non pu\u00f2 essere digerito dagli enzimi presenti nella maggior parte degli organismi, batteri e miceti compresi, e per questo motivo \u00e8 utilizzato in microbiologia per solidificare i terreni di coltura per tali microorganismi.\n\u00c8 anche usato nella preparazione di terreni di coltura per la coltivazione di piante \"in vitro\", e in particolare per la riproduzione mediante semina delle orchidee e anche nella preparazione dei terreni di coltura semisolidi per i batteri. L'agar \u00e8 utilissimo per questo scopo in quanto \u00e8 liquido a 80\u00b0 e solidifica a temperature inferiori a 50\u00b0; in questo modo rimane in stato di gel a quelle temperature che sono ottimali per la crescita batterica. La consistenza dell'agar permette ai batteri di riprodursi per schizogonia, ma impedisce loro di muoversi in modo tale da dar luogo alla formazione di colonie separate. L'uso in questo campo \u00e8 stato ipotizzato per la prima volta da Fanny Angelina (Lina) Eilshemius Hesse, moglie di Walther Hesse, assistente di Robert Koch, e utilizzato da quest'ultimo nei suoi studi. In particolare un terreno agarizzato \u00e8 composto dallo 0,5% di peptoni (sostanze derivanti dalla degradazione di estratti di carne), dallo 0,2% di estratto di carne, dall'1,5% di agar e da acqua.\n\u00c8 adoperato per la preparazione dei ponti salini caratteristici delle celle elettrolitiche. A tal scopo viene miscelato a una quantit\u00e0 di sale circa 10 volte pi\u00f9 grande in peso e fatto bollire in una quantit\u00e0 d'acqua circa 30 volte pi\u00f9 grande in peso. La soluzione viene lasciata solidificare e il gel cos\u00ec ottenuto viene trasferito nel tubo ad U tipico dei ponti salini.\nL'agar agar nell'industria farmaceutica e dolciaria \u00e8 usato come addensante. Il suo principale utilizzo in fitoterapia \u00e8 legato all'effetto calmante, dimagrante, antinfiammatorio e protettivo che esso esercita a livello della mucosa gastrica e dell'intestino poich\u00e9 ricopre con un sottile strato le mucose e le protegge dagli ulteriori danni dell'infiammazione. A dosaggi pi\u00f9 elevati esso \u00e8 efficacissimo come lassativo: per la propriet\u00e0 di idratarsi, aumenta la massa intestinale e si comporta da purgante meccanico, privo di effetti collaterali. L'agar agar \u00e8 indicato pertanto in pediatria e in et\u00e0 avanzata. L'agar agar viene anche utilizzato come strumento di pulitura e detersione superficiale nell'ambito del restauro delle policromie lignee e delle tele. Inoltre \u00e8 un coadiuvante per la stipsi (azione meccanica), il colon irritabile, la diverticolite, la gastrite e come dimagrante.\nIn passato veniva utilizzato in odontoiatria protesica per la presa di impronte di precisione, date le caratteristiche di buona stabilit\u00e0 dimensionale e idrofilia. Per questo utilizzo veniva anche denominato idrocolloide reversibile, per distinguerlo dagli alginati, non reversibili. L'introduzione dei materiali da impronta siliconici e dei polieteri, di pi\u00f9 agevole utilizzo, conservazione e disinfezione, ne ha decretato l'abbandono."}
{"id": "62614", "revid": "709565", "url": "https://it.wikipedia.org/wiki?curid=62614", "title": "Ecklonia bicyclis", "text": "Ecklonia bicyclis \u00e8 una specie di alga commestibile, raccolta intorno alla penisola di Ise, sulla costa pacifica della pi\u00f9 estesa isola del Giappone (Honsh\u016b). Appartiene al gruppo delle alghe brune e somigliano alle alghe hijiki.\nCaratteristiche.\nLa pianta presenta le fronde a strisce ondulate lunghe circa e larghe 4\u00a0cm; vivono attaccate alle rocce appena sotto la superficie dell'acqua meno profonda. In passato venivano raccolte a mano da gruppi di donne. \nLe fronde sono dure e come quelle delle hijiki vengono bollite per diverse ore, quindi \u00e8 consigliabile tagliarle in piccolissime striscioline; richiedono un breve ammollo prima della cottura, finch\u00e9 raddoppiano di volume.\nA differenza delle hijiki, le arame risultano pi\u00f9 morbide e dal sapore pi\u00f9 delicato e dolce. Questo \u00e8 dovuto alla presenza di uno zucchero naturale non calorico il mannitolo, presente in molte alghe brune.\nNella medicina alternativa.\nCome nelle kombu e nelle hijiki, l'equilibrio di minerali pu\u00f2 controbilanciare e ridurre l'alta pressione sanguigna. Nel passato sono sempre state utilizzate come rimedio per curare i disturbi degli organi riproduttivi femminili. Come altre alghe brune sono ricche di iodio e calcio.\nA tavola.\nTra le alghe provenienti dall'Oriente l'arame \u00e8 la pi\u00f9 gradita al palato occidentale; \u00e8 ideale accompagnata a tofu, tempeh e con le verdure di terra ed anche in abbinamento ad una salsa di aceto e di soia.\nCollegamenti esterni.\nEcklonia bicyclis su AlgaeBase"}
{"id": "62615", "revid": "1543377", "url": "https://it.wikipedia.org/wiki?curid=62615", "title": "Chondrus crispus", "text": "Il carragheen o crondo crispo (\"Chondrus crispus\" Stackhouse, 1797) \u00e8 un'alga rossa che cresce nelle acque temperate di entrambe le coste atlantiche.\nDescrizione.\n\u00c8 una alga piccola a cespuglio, con ramificazioni fitte di colore violetto rossiccio che arrivano a 15\u201330\u00a0cm di lunghezza, ricoprendo le rocce vicino alla costa dove l'acqua \u00e8 pi\u00f9 bassa.\nDiffusione.\nIl \"Chondrus crispus\" \u00e8 molto diffuso lungo le coste dell'Irlanda e della Gran Bretagna, ma si trova anche sulle coste dell'Islanda, delle isole F\u00e6r \u00d8er, sulle coste occidentali del Mar Baltico e della Spagna. Si trova anche sulle coste atlantiche del Canada e degli Stati Uniti, mentre la distribuzione al di fuori dell'Atlantico deve essere ancora verificata.\nUtilizzi.\nCome l'agar-agar \u00e8 stato usato per le propriet\u00e0 addensanti, ma produce una gelatina pi\u00f9 soffice di quella ottenuta dall'agar-agar e si usa per legare zuppe, stufati, salse e anche come addensante e stabilizzante sia alimentare (gelati) che per utilizzi cosmetici. Per questi utilizzi \u00e8 indicato come E407 o E407b.\nTra i consumatori \u00e8 anche conosciuta come muschio d'Irlanda o lichene. Le sue fronde sono raccolte a mano verso la fine dell'estate evitando di staccare la base della pianta ancorata al fondo, per consentirle di ricrescere nuovamente; vengono prima lavate in acqua salata per ripulirle dalla sabbia e poi lasciate seccare al sole ed al vento per circa dieci giorni, durante i quali si scolorano diventando di un bianco argenteo.\nCome la dulse, il Carragheen prima della cottura necessita di un'accurata pulizia per eliminare eventuali pezzi di conchiglia trattenuti.\nQuest'alga ha un alto contenuto di amidi, polisaccaridi che le conferiscono il potere addensante; tali amidi sono noti col nome di carragenine.\nLa carraghenina, dal punto di vista terapeutico sembra essere utile nella cura di disturbi come la dissenteria, le infezioni delle vie urinarie e le infezioni polmonari croniche; una densa bevanda a base di crondo crispo, limone e un dolcificante naturale veniva usata come Tonico del sistema respiratorio. Si narra che durante la seconda guerra mondiale quando le popolazioni delle isole che si affacciano sul Canale della Manica, essendo a corto di cibo, ne consumavano abbondanti quantit\u00e0, si era verificata una diminuzione della frequenza dei raffreddori e delle infezioni bronchiali.\nLa carraghenina ha inoltre propriet\u00e0 depurative e detossinanti, in particolare a livello del colon. L'alga esplica questa funzione depurativa meccanica per trascinamento grazie alla formazione di una massa gelatinosa. Allo stesso tempo i carraghenani (i gel formati dalla carraghenina) hanno propriet\u00e0 chelanti, cos\u00ec come gli alginati della alghe brune. Tramite la chelazione i carraghenani sono in grado di eliminare dall'organismo residui chimici, metalli pesanti e sostanze radioattive.\nIl Carragheen \u00e8 ricco di minerali, soprattutto iodio ed \u00e8 una buona riserva di vitamina C; diversamente dall'agar-agar non viene lavorato, per cui in proporzione se ne deve usare una maggior quantit\u00e0. La preparazione richiede dapprima un ammollo breve in acqua e poi una buona cottura per addensarsi; se la cottura \u00e8 breve si pu\u00f2 consumare come una qualsiasi verdura di terra."}
{"id": "62616", "revid": "1034", "url": "https://it.wikipedia.org/wiki?curid=62616", "title": "Agar-agar", "text": ""}
{"id": "62617", "revid": "1272592", "url": "https://it.wikipedia.org/wiki?curid=62617", "title": "Carragenina", "text": "La carragenina o carraghenina \u00e8 un prodotto derivato dal carragheen, il cui nome deriva dalla localit\u00e0 di Carragheen in Irlanda.\nLa carragenina \u00e8 una gelatina di largo uso alimentare, medicinale ed industriale (utilizzata per chiarificare miele, birra, per la fabbricazione della carta, di appretti ed altro ancora) soprattutto in Irlanda ed in Gran Bretagna; \u00e8 ottenuta dalla bollitura di due alghe rosse della costa rocciosa dell'Atlantico settentrionale (\"Chondrus crispus\" e \"Gigartina mamitiosa\") note coi nomi di \"muschio d'Irlanda\", \"lichene marino\" o \"carragheen\". La carragenina \u00e8 costituita essenzialmente di sali di calcio, di potassio, di sodio e di magnesio di esteri solforici dei polisaccaridi che, per idrolisi, danno galattosio e 3,6-anidrogalattosio. La carragenina non deve essere idrolizzata o altrimenti degradata chimicamente. Si presenta sotto forma di polvere di consistenza da grossolana a fine, di colore da giallastro ad incolore e praticamente inodore.\nNota in campo alimentare come gelificante del budino e della gelatina delle torte e crostate, viene venduta persino pura in bustine con molti nomi commerciali.\nNelle etichette alimentari \u00e8 indicata con la sigla E 407.\nPropriet\u00e0.\nGelificante, addensante, emulsionante.\nProduzione.\nLa carragenina fu introdotta su scala industriale negli anni trenta del Novecento, ma era usata gi\u00e0 in Cina nel 600 a.C. e in Irlanda nel 400 d.C.\nOggi, il pi\u00f9 grande produttore di carragenina sono le Filippine, la cui produzione copre l'80% del consumo mondiale.\nSalute.\nNegli Stati Uniti la FDA autorizza l'uso della carragenina come additivo alimentare e la considera sicura per le quantit\u00e0 normalmente utilizzate nell'impiego come emulsionante, stabilizzante o addensante. La FDA ha inoltre controllato la sicurezza della carragenina nelle formulazioni per infanti.\nL'Autorit\u00e0 europea per la sicurezza alimentare (EFSA) ha concluso che \"non vi \u00e8 alcuna evidenza di effetti nocivi per l'uomo in seguito a esposizione alla carragenina per usi alimentari, anche in caso di esposizione ai suoi prodotti di degradazione\". Nel luglio 2014, il Comitato congiunto FAO/WHO di esperti sugli additivi alimentari ha stabilito che \"l'utilizzo della carragenina nelle formulazioni per infanti o nelle formulazioni per scopi medici fino a 1000 mg/L, non presenta alcun rischio.\"\nIn alcuni studi condotti sui topi, gli autori hanno trovato che la carragenina anche in dosi elevate non provoca l'insorgere dei tumori; in casi limitati pu\u00f2 contribuire alla loro crescita, ma solo in presenza di elevate dosi di altri composti azotati."}
{"id": "62618", "revid": "2072620", "url": "https://it.wikipedia.org/wiki?curid=62618", "title": "Palmaria palmata", "text": "Palmaria palmata, \u00e8 un'alga rossa della famiglia delle Palmariaceae, nota tra gli anglosassoni con il nome di dulse .\nDescrizione.\n\"Palmaria palmata\" \u00e8 un'alga rossa della famiglia delle Palmariaceae, nota tra gli anglosassoni con il nome di Dulse e in Giappone come Darusu.\nCresce a ciuffi e in modo abbondante nell'acqua bassa lungo le coste rocciose, dove le acque sono mosse.\nLe alghe sono piccole ed hanno talli alti da 15 a 30\u00a0cm e fronde piatte, lisce e morbide, che si aprono come le dita di una mano. Il raccolto avviene tra maggio e ottobre a mano durante la bassa marea, vengono poi fatte seccare al sole e al vento, selezionate ed impacchettate per la vendita.\nDistribuzione.\nIl suo areale comprende le coste settentrionali degli oceani Atlantico (soprattutto sulle coste del Finist\u00e8re in Bretagna, dell'Irlanda, della Scozia e della Scandinavia), nel Pacifico (Giappone), nella baia di Fundy e tra il New Brunswick e Maine.\nStoria.\nTra le alghe originarie dell'Atlantico del Nord, la \"Palmaria palmata\" \u00e8 la pi\u00f9 conosciuta ed apprezzata ed \u00e8 stata consumata per molti anni dalla popolazione dell'Europa nord-occidentale. Il suo nome \u00e8 \"dulse\" o \"dillisk\" in inglese e \"creathnach\" in gaelico irlandese. Si narra che gli antichi guerrieri celtici e nordici masticassero l'alga durante le marce e che i monaci di San Columba la raccogliessero per dare nutrimento ai poveri circa 1400 anni fa.\nAnche le popolazioni dell'Islanda (dov'\u00e8 nota come \"s\u00f6l\") e dell'Alaska hanno incluso l'alga nella loro alimentazione per molti secoli. Nel XVII secolo era usata dai marinai inglesi come una sorta di tabacco da masticare e si era notato che questa contribuiva a diminuire l'incidenza dello scorbuto frequente negli uomini di mare britannici meno colpiti rispetto ad altri di nazionalit\u00e0 diverse. Nel XVIII secolo gli immigranti scozzesi ed irlandesi resero popolare l'alga nelle zone lungo le coste del Canada e della Nuova Inghilterra e fino alla fine del XIX secolo si commerciava la \"Palmaria\" nelle strade lungo i porti di entrambe le rive dell'Atlantico ma, come per quasi tutte le alghe in Occidente, il suo uso \u00e8 caduto in declino, anche se \ndi recente con l'affermarsi di una tendenza verso un'alimentazione vegetariana o vegana le industrie di raccolta locali hanno dato un nuovo impulso al suo commercio.\nUsi.\n\u00c8 un'alga morbida e dal particolarissimo gusto \u201cpiccante\u201d unico nel suo genere. Si usa per preparare una serie di zuppe e di ottimi condimenti; fatta cuocere brevemente, si combina bene con le cipolle e costituisce un accompagnamento gustoso per piatti a base di avena e di cereali cotti. Dopo un breve ammollo si pu\u00f2 aggiungere a diversi tipi di insalate, dando cos\u00ec una nota di colore e nel contempo un apporto importante di sostanze nutritive. L'alga \"dulse\" pu\u00f2 essere gustata cruda ma sostiene bene anche le medie cotture. La sua foglia abbastanza consistente, ma tenerissima, rende l'alga particolarmente versatile e adatta a mille occasioni da sperimentare in innumerevoli ricette.\nL'alga \"dulse\" pu\u00f2 contenere delle conchigliette e quindi necessita di un'accurata pulizia prima dell'uso.\nPropriet\u00e0 nutrizionali.\nLa \"Palmaria palmata\" (\"dulse\") \u00e8 un'alga che presenta un ideale equilibrio di nutrienti, tra cui la vitamina C, l'amminoacido lisina, ferro, potassio, magnesio, fosforo, iodio. Palmaria palmata pu\u00f2 essere considerata un'alga \u201cdigestiva\u201d se assunta dopo i pasti. La particolare combinazione di vitamine, sali minerali e amminoacidi la rende uno strumento ideale contro lo stress. \nDopo l'alga \"Porphyra umbilicalis\" (\"nori\") \u00e8 quella col contenuto proteico pi\u00f9 alto. Per il suo elevato contenuto salino pu\u00f2 essere considerato un efficace e ottimo \"integratore\" naturale da assumere dopo l'attivit\u00e0 sportiva per il riequilibrio idro-salino.\nPrincipali elementi attivi.\n100gr di alga contengono: 18%di proteine; \npotassio 7310\u00a0mg(208% QGR); Calcio 560\u00a0mg (116%QGR); Magnesio 610\u00a0mg \n(203% QGR); Fosforo 235\u00a0mg (54% QGR); FERRO 50\u00a0mg (357%QGR); Provitamina \nB12 0,9\u00a0mg (90%QGR); Vitamina C 34,5\u00a0mg (57,5%QGR)"}
{"id": "62619", "revid": "124275905", "url": "https://it.wikipedia.org/wiki?curid=62619", "title": "Sargassum fusiforme", "text": "Sargassum fusiforme appartiene alla classe delle feofite, \u00e8 un'alga bruna con foglie quasi cilindriche che ricordano i rami degli alberi, \u00e8 nera e dura, cresce a profondit\u00e0 maggiori rispetto alle altre alghe e possiede il maggior tenore di minerali e oligoelementi (34%)\n\u00c8 un'alga di rigenerazione per eccellenza, \u00e8 cicatrizzante, rinforza, facilita l'abbassamento del tasso di colesterolo, previene la carie dei denti, limita i capelli bianchi, \u00e8 raccomandata durante la gravidanza e in piccolissime quantit\u00e0 ai bambini.\n\u00c8 ricchissima di minerali e di calcio: cento grammi di \"S. fusiforme\" secche contengono pi\u00f9 di 1\u00a0400\u00a0mg di calcio, molto pi\u00f9 del latte, che ne contiene solo 100. In queste alghe sono abbondantemente presenti i minerali pi\u00f9 importanti, oltre ad oligoelementi, che hanno la funzione di tonificare il corpo e purificare il sangue, mantenendo costante il livello glicemico.\nQueste alghe sono sempre state impiegate in piccole quantit\u00e0 nelle cucine cinese meridionale, coreana e giapponese, dove sono note perch\u00e9 esaltano la bellezza e rendono i capelli forti, lucidi ed elastici.\nCrescono soprattutto in Estremo Oriente, dove le loro piante a cespuglio rivestono le rocce appena sotto il livello dell'acqua, tali cespugli arrivano all'altezza di un metro e la raccolta avviene tra gennaio e maggio; i germogli pi\u00f9 teneri e gustosi sono quelli che crescono per primi e raccolti all'inizio di stagione, in gennaio e febbraio.\nDopo la raccolta, sono fatte bollire in grossi serbatoi pieni d'acqua di lavaggio delle alghe per parecchie ore, diventando pi\u00f9 teneri e assorbendo il pigmento concentrato nell'acqua bollente; sono poi seccate, selezionate ed impacchettate per la vendita.\nQuando vengono ammollate si espandono considerevolmente, aumentando di cinque volte il loro volume; si armonizzano bene con l'olio, quindi in genere si fanno saltare. Richiedono un tempo di cottura pi\u00f9 prolungato della maggior parte delle altre alghe, si addolciscono se cotte con le cipolle e si combinano molto bene con le verdure a radice.\nL'ammollo \u00e8 bene farlo in un recipiente, coprendole e rimescolandole, si passano poi in un altro recipiente ripetendo l'operazione con nuova acqua; l'acqua di ammollo pu\u00f2 essere usata per la cottura.\nCollegamenti esterni.\nSargassum fusiforme su AlgaeBase"}
{"id": "62621", "revid": "92723", "url": "https://it.wikipedia.org/wiki?curid=62621", "title": "Kombu", "text": "La kombu o konbu (in giapponese \u6606\u5e03) \u00e8 un'alga molto usata in cucina per insaporire e addolcire in modo naturale, per ammorbidire altri cibi o semplicemente come una qualsiasi altra verdura.\nCon questo nome viene commercializzata un'ampia gamma di alghe brune, appartenenti al gruppo delle laminarie, che crescono in abbondanza appena sotto la superficie dell'acqua. Il termine kombu pu\u00f2 riferirsi ad almeno due alghe brune della classe delle Feoficee: \"Saccharina japonica\" (Giappone) e \"Laminaria digitata\" (Bretagna).\nTali alghe variano tra loro molto nella forma, ma in generale sono caratterizzate da larghe fronde, lisce e lucenti.\nSono state usate fin dall'antichit\u00e0 non solo in Estremo Oriente, ma lungo le coste atlantiche, con diverse denominazioni: wrack, tangle, oarweed. In inglese wrack significa \"alghe\", \"rifiuti di mare\" (che talvolta sono usati per concimare), tangle significa \"millefoglie acquatico\" ed oarweed significa letteralmente \"erbacce che si attaccano ai remi\".\nSostanze contenute nell'alga e propriet\u00e0.\nL'alga \"Kombu\" \u00e8 una buona fonte di acido glutammico, un amminoacido responsabile per l'umami.\nLa \"Kombu\" contiene una buona quantit\u00e0 di iodio, un minerale essenziale per la crescita e lo sviluppo, per\u00f2 a causa del suo alto contenuto di iodio la \"Kombu\" viene ritenuta responsabile di problemi alla tiroide, in particolare dopo aver bevuto notevoli quantit\u00e0 di latte di soia, nel quale la \"kombu\" sia stata usata come un additivo. Per questo motivo non \u00e8 consigliato l'uso di Kombu per le persone che soffrono di ipertiroidismo. Un sostituto pu\u00f2 essere trovato nella Wakame, che contiene un quantitativo minore di iodio.\nInoltre \u00e8 una sorgente di fibra. La famiglia di alghe, di cui la Kombu fa parte, contiene una famiglia di enzimi che sono in grado di rompere i legami formati da zuccheri complessi, che non sono digeribili dall'intestino umano, causando aria intestinale, inclusi gli zuccheri alfa-galattosidasi e beta-galattosidasi.\nPrincipali elementi attivi.\nAcido alginico.\nQuesto polisaccaride \u00e8 un polimero composto da due differenti unit\u00e0 (acido D-mannuronico e L-galuronico). Per la sua struttura \u00e8 molto simile alla pectina. A contatto con l'acqua forma un gel la cui viscosit\u00e0 dipende dalla concentrazione dei phicocolloidi, dal pH e dalla presenza di elettroliti. In un ambiente acido, quale lo stomaco, l'alginato di sodio forma un denso gel colloidale che agisce andando a formare un rivestimento gastrico, vicino alla mucosa di per s\u00e9 molto sottile, circa . Inoltre ha un valore in calorie praticamente nullo. Poich\u00e9 gli enzimi digestivi non sono in grado di disgregarlo, l'acido alginico \u00e8 considerato a tutti gli effetti una fibra che favorisce il transito intestinale.\nLaminarina.\nLa laminarina costituisce oltre il 14% del peso secco della Laminaria digitata. \u00c8 una riserva di polisaccaridi solforati (b 1-3 glucano), isolata per la prima volta nel 1885 da Schiedelberg, che le attribu\u00ec il nome laminarina dalla specie stessa dell'alga \"laminaria\". Questo polimero ha un'attivit\u00e0 anticoagulante equivalente ad un terzo di quella dell'eparina. Vi sono due variet\u00e0 di laminarina: solubile ed insolubile. Queste molecole hanno inoltre propriet\u00e0 ipolipemizzanti e l'azione ipocolesterolemizzante \u00e8 stata dimostrata con prove di laboratorio.\nMannitolo.\nL'uso del mannitolo \u00e8 legato alle sue propriet\u00e0 chimiche e organolettiche: potere dolcificante pari a 70% di quello dello zucchero, potere calorico 2\u00a0kcal per grammo, propriet\u00e0 reidratanti, diuretiche e antibatteriche.\nIodio.\n\u00c8 un elemento essenziale per la sintesi degli ormoni tiroidei. Questi ormoni stimolano il consumo di ossigeno a livello cellulare e prendono parte al processo di metabolizzazione dei grassi e dei carboidrati. Gli effetti positivi della laminaria digitata in compresse sui pazienti affetti da gozzo e da obesit\u00e0 sono dovuti alle sostanze ipolipemizzanti in essa contenute. Le propriet\u00e0 antisettiche dello iodio vengono da tempo sfruttate dall'industria farmaceutica e cosmetica. La Laminaria digitata contiene fino a 10 volte pi\u00f9 iodio del Fucus vesiculosus.\nImpieghi in cucina.\nUna striscia di kombu messa a bagno e fatta cuocere brevemente nell'acqua costituisce una deliziosa base per zuppe e pasta in brodo. Questa preparazione, con l'aggiunta del \"katsuobushi\", viene chiamata dashi e serve come base per preparare molti gustosi piatti giapponesi e il suo valore nutritivo era gi\u00e0 ben noto molto tempo fa ai monaci buddisti, ai quali rigide regole proibivano l'uso di qualsiasi ingrediente di origine animale. Anche l'acido glutammico ha la propriet\u00e0 di ammorbidire le fibre di altri cibi ed una striscia di kombu cotta con fagioli o castagne secche serve a renderli morbidi pi\u00f9 in fretta e ad esaltarne il sapore, liberando sostanze nutritive di grande valore ed accrescendo in generale la digeribilit\u00e0 del piatto (indicata per chi soffre di fermentazioni intestinali). Tale processo \u00e8 reciproco poich\u00e9 anche la kombu diventa pi\u00f9 morbida se cucinata con cibi ricchi di proteine.\nL'alga Kombu se lasciata essiccare alcuni giorni all'aria si pu\u00f2 sgranocchiare come spuntino. Le frittelle di Kombu sono gradite anche ai bambini. \nLa kombu in Occidente \u00e8 venduta secca ed impacchettata a strisce, in fiocchi, in polvere o in compresse. In Estremo Oriente si trova anche in altre forme. In Giappone esistono molti prodotti a base di kombu:\nL'alga Kombu viene inoltre utilizzata nella preparazione del seitan."}
{"id": "62622", "revid": "21880", "url": "https://it.wikipedia.org/wiki?curid=62622", "title": "Kelp", "text": ""}
{"id": "62623", "revid": "21880", "url": "https://it.wikipedia.org/wiki?curid=62623", "title": "Neopyropia tenera", "text": "Neopyropia tenera \u00e8 un'alga rossa della famiglia delle Bangiacee.\nDistribuzione.\nL'alga si trova principalmente in Asia (Cina, Corea e Giappone), ma \u00e8 presente anche in Africa, sulla costa di Mauritius, e in America meridionale, vicino alle coste del Per\u00f9."}
{"id": "62624", "revid": "152819", "url": "https://it.wikipedia.org/wiki?curid=62624", "title": "Undaria pinnatifida", "text": "La Undaria pinnatifida () o wakame \u00e8 un'alga, classificata tra le cosiddette \"alghe brune\" nel clade degli stramenopili, secondo la classificazione filogenetica.\nQuest'alga \u00e8 originaria dei mari dell'Estremo Oriente, mentre un'alga simile, \"Alaria esculenta\", conosciuta nei paesi anglosassoni come \"wing kelp\", \"dabberlocks\" o \"murlins\", \u00e8 abbondante nelle acque atlantiche. Si tratta di un'alga simile alle \"kombu\", con il quale nome si indicano alghe commestibili appartenenti al genere \"Laminaria\". Dalla met\u00e0 degli anni ottanta, riscontrando interessi economici per gli impieghi alimentari e cosmetici, l'alga \u00e8 oggetto di colture lungo le coste Bretoni del Finist\u00e8re nel nord della Francia.\n\"Undaria\", come \"Laminaria\", prospera in correnti rapide e le fronde pi\u00f9 tenere provengono proprio dalle acque pi\u00f9 turbolente. Queste alghe crescono fino ad una trentina di centimetri di altezza e in acque profonde dai 6 ai 12 metri, il massimo sviluppo avviene nei mesi invernali e la raccolta avviene in primavera con una barca e un lungo rastrello o con un gancio attaccato ad una fune che, attorcigliandosi le stacca dalla roccia cui aderiscono; una volta portate a riva vengono fatte seccare e imballate o immerse brevemente in acqua bollente e subito gettate in acqua fredda, per poi essere messe a seccare appese ad una fune.\nIn Giappone la wakame fresca scottata \u00e8 venduta nei mercati con le verdura di terra appena colte, quella che viene esportata normalmente \u00e8 essiccata.\nLa scottatura ha due scopi principali: donare alla wakame un colore verde e inibire la crescita di microrganismi che fermentano, consentendo la vendita della pianta come verdura fresca per un periodo pi\u00f9 lungo.\nIn Occidente per il sapore leggero \u00e8 una delle pi\u00f9 gradite per chi non ha familiarit\u00e0 col sapore delle alghe. Se presa secca \u00e8 simile alla kombu, ma dopo l'ammollo si differenziano notevolmente: la kombu si presenta come una larga striscia bruna, la wakame si apre a foglia verde attaccata ad una nervatura divisoria, \u00e8 dalla grossezza di quest'ultima che si distingue un tipo di wakame da foglia di qualit\u00e0 superiore ed una da stelo di qualit\u00e0 inferiore.\n\u00c8 stata inserita nell'elenco delle 100 tra le specie invasive pi\u00f9 dannose al mondo.\nIn cucina.\nIn Giappone, la wakame \u00e8 la terza alga in ordine di popolarit\u00e0, dopo la nori e la kombu.\nVi sono diversi tipi e preparazioni dell'alga wakame:\nPer la preparazione di piatti delicati le nervature vanno eliminate e tagliate dopo l'ammollo. Per il suo gusto delicato si combina bene con le verdure di terra ed \u00e8 buona saltata con le cipolle o cotta e servita con verdure verdi bollite, oppure semplicemente ammollata e servita con del cetriolo, con degli agrumi o una salsa\na base di aceto, \u00e8 ottima e rinfrescante come insalata estiva. Se viene leggermente tostata in forno\ne poi polverizzata risulta un gustoso condimento ricco di minerali indicato per il riso integrale ed i piatti di cereali. La wakame \u00e8 anche un ingrediente prezioso per minestre e zuppe di miso. \"Alaria esculenta\" pu\u00f2 essere usata al posto della wakame nella preparazione delle ricette ma richiede una cottura pi\u00f9 lunga.\nLa wakame ha inoltre la propriet\u00e0 di ammorbidire le fibre degli alimenti con cui viene cotta.\nPropriet\u00e0.\nDal punto di vista nutritivo la wakame ha molte delle propriet\u00e0 benefiche della kombu, ma si differenzia da essa per un contenuto di iodio di circa 10 volte inferiore: \u00e8 ricca di calcio e di grandi quantit\u00e0 di vitamine del gruppo B e di vitamina C, nonch\u00e9 di magnesio e ferro. \nAlla wakame vengono attribuite propriet\u00e0 curative benefiche per i capelli, per le unghie e per la pelle. Essa favorisce l'eliminazione dei grassi ed \u00e8 ottima per problemi di pressione alta, per i problemi cardiaci, \u00e8 disintossicante per il fegato e aiuta l'organismo a depurarsi dalle scorie radioattive e dai metalli pesanti.\nGli alginati, fibre colloidali di cui \u00e8 ricca, proteggono e leniscono le mucose gastriche e possono trovare impiego nei problemi di acidit\u00e0 gastrica e reflusso gastroesofageo.\nFucani.\nAlcuni studi hanno dimostrato che i fucani hanno propriet\u00e0 farmacologiche. In particolar modo i polisaccaridi solforati presenti nell'alga sono considerati agenti anticoagulanti, similmente all'eparina, ed hanno anche propriet\u00e0 antibiotiche.\nAcido alginico.\nQuesto polisaccaride \u00e8 un polimero composto da due differenti unit\u00e0 (acido D-mannuronico e L-galuronico). Per la sua struttura \u00e8 molto simile alla pectina. A contatto con l'acqua forma un gel la cui viscosit\u00e0 dipende dalla concentrazione dei phicocolloidi, dal ph e dalla presenza di elettroliti. In un ambiente acido, quale lo stomaco, l'alginato di sodio forma un denso gel colloidale che agisce andando a formare un rivestimento gastrico. Inoltre ha un valore in calorie praticamente nullo. Poich\u00e9 gli enzimi digestivi non sono in grado di disgregarlo, l'acido alginico \u00e8 considerato a tutti gli effetti una fibra che favorisce il transito intestinale.\nVitamina B9 (Acido folico).\nRientra nella costituzione di un coenzima interessato soprattutto alla formazione degli acidi nucleici e nel metabolismo degli aminoacidi. \u00c8 importantissimo per il corretto sviluppo e il mantenimento del tessuto nervoso. In sinergia con vitamina B5 e PABA pu\u00f2 ritardare l'ingrigimento dei capelli."}
{"id": "62625", "revid": "1305772", "url": "https://it.wikipedia.org/wiki?curid=62625", "title": "Carragheen", "text": ""}
{"id": "62626", "revid": "327490", "url": "https://it.wikipedia.org/wiki?curid=62626", "title": "Lattuga di mare", "text": ""}
{"id": "62627", "revid": "486946", "url": "https://it.wikipedia.org/wiki?curid=62627", "title": "Laver", "text": ""}
{"id": "62628", "revid": "486946", "url": "https://it.wikipedia.org/wiki?curid=62628", "title": "Slokett", "text": ""}
{"id": "62630", "revid": "486946", "url": "https://it.wikipedia.org/wiki?curid=62630", "title": "Slaket", "text": ""}
{"id": "62632", "revid": "486946", "url": "https://it.wikipedia.org/wiki?curid=62632", "title": "Black buttert", "text": ""}
{"id": "62634", "revid": "1034", "url": "https://it.wikipedia.org/wiki?curid=62634", "title": "Wrack", "text": ""}
{"id": "62635", "revid": "2121138", "url": "https://it.wikipedia.org/wiki?curid=62635", "title": "Tangle", "text": ""}
{"id": "62636", "revid": "1034", "url": "https://it.wikipedia.org/wiki?curid=62636", "title": "Oarweed", "text": ""}
{"id": "62637", "revid": "289247", "url": "https://it.wikipedia.org/wiki?curid=62637", "title": "Mekabu", "text": ""}
{"id": "62638", "revid": "9", "url": "https://it.wikipedia.org/wiki?curid=62638", "title": "Dar-es-Salaam", "text": ""}
{"id": "62640", "revid": "767487", "url": "https://it.wikipedia.org/wiki?curid=62640", "title": "Huangdi Neijing", "text": "Huangdi Neijing, \"Libro Interno (o Esoterico) dell'Imperatore Giallo\", \u00e8 un antico trattato di medicina tradizionale cinese, attribuito a \"Huangdi\".\nIn Cina \u00e8 considerato come il testo medico pi\u00f9 influente. Gli \u00e8 stato assegnato il primo posto tra le opere di categoria incluse nel Ssu-k'u Ch'uan-shu, catalogo delle pi\u00f9 importanti opere di letteratura antica, pubblicato nel 1772 sotto gli auspici del governo cinese. \u00c8 diviso in due tomi, lo \"Huangdi Neijing Suwen\" (le \"Domande semplici\"), abbreviato come Suwen \u7d20\u554f, e lo \"Huangdi Neijing Lingshu\" (Il \"Perno spirituale\") abbreviato come Lingshu \u9748\u6a1e. Ogni tomo \u00e8, a sua volta, diviso in ottantuno capitoli; la trattazione \u00e8 dialogica e discorsiva, caratterizzata dal confronto tra il leggendario \"Huangdi\" e sei dei suoi leggendari ministri imperiali. Il testo, in virt\u00f9 del suo valore storico-culturale e medico, \u00e8 comparabile al Corpus Hippocraticum greco, alle opere di Claudio Galeno ed alla trattazione di medicina medievale di ispirazione islamica (Averro\u00e8, Avicenna) ed europea.\nSebbene alcune fonti storiche conformate alla leggenda considerino la stesura del Canone come risalente all'epoca imperiale gialla (2697 a.C.), la maggior parte degli storici cinesi sostiene che la redazione vera e propria del trattato sia contemporanea al periodo dei Regni Combattenti (453-222 a.C.) e prosegua fino alla dinastia degli Han posteriori (25-222 d.C.). In ogni caso i contenuti medici e filosofici del Canone risalgono ad un periodo antecedente la redazione del trattato. Alla luce di ci\u00f2, la tradizione cinese individua nella figura di Huang Di l'autore ed il redattore dell'opera.\nCi\u00f2 di cui si \u00e8 certi \u00e8 che il \"Lingshu\" sarebbe di poco anteriore al \"Suwen\". I vari testi vennero poi divisi e riorganizzati da vari autori, fino a quando, nella dinastia Tang, Wang Bing (710-804 d.C.) organizz\u00f2 il testo nella stesura che conosciamo oggi.\nNel Suwen \u7d20\u554f il Maestro celeste Qi Bo risponde alle domande (\"wen\", parte del titolo, dove \"Su\" sta per \"seta grezza, semplice\", quindi le \"domande semplici\", nel senso di basilari, fondamentali) di \"Huangdi\". Nel rispondere alle domande, Qi Bo affronta sia la fisiologia (studio dei visceri e dei meridiani o tragitti d'animazione), sia l'eziologia, sia la diagnosi, sia la terapia.\nNel Lingshu \u9748\u6a1e si parla della relazione fondamentale dell'uomo con il Cielo, tramite gli Spiriti, si dice cio\u00e8 che le attivit\u00e0 terrene sono sempre basate su influssi celesti. Si potrebbe parlare di un trattato di psicologia cinese, se non fosse che la categoria della psiche non \u00e8 presente nel mondo cinese (nel senso che una divisione tra psiche e soma non viene presentata). Il tutto viene esposto secondo la dottrina dello yin e dello yang e delle cinque fasi \"wuxing\" (\u4e94\u884c), le categorie del qi che dal I secolo a.C. sono servite a declinarlo.\nFondamenti Filosofici.\nL'impostazione dialogica del libro consente un'ampia e gradevole trattazione dei contenuti etici, religiosi e filosofici su cui \u00e8 basata la condotta medica cinese. In effetti, questa combinazione di caratteri differenti rappresentava l'unico modo attraverso cui esprimere il primo pensiero medico cinese; nella concezione antica, la medicina non era altro che una parte della filosofia e della religione, diretta, parallelamente ad esse, alla fusione di uomo e natura con l'intero universo.\nI principali tratti distintivi del nucleo spiritualista del Canone riguardano l'equilibrio Yin Yang e la teoria degli elementi.\nll concetto di \"Tao\", che originariamente significava \"Via\", \u00e8 la chiave del misterioso intrecciarsi di \"Cielo\" e \"Terra\".\nSi identifica nel metodo attraverso cui \u00e8 possibile forgiare la vita terrena affinch\u00e9 corrisponda completamente con le esigenze del modo ultraterreno.\nIn tal modo, poich\u00e9 l'intero universo segue un corso immutabile e sempiterno, \u00e8 inevitabile che anche lo spirito umano debba fluire in perfetto accordo con le vibrazioni della natura e del cosmo.\nIl concetto di Tao, inteso come Via, pu\u00f2 esser suddiviso in Tao del Cielo, Tao della Terra e Tao dell'uomo; i tre elementi fluiscono sino alla fusione in un'unit\u00e0 indivisibile.\nAll'interno del Canone, numerosi passi imprimono nel lettore l'idea che la salute, e con essa l'auspicabilissimo stato di longevit\u00e0, dunque saggezza, siano correlati ad una corretta condotta verso il Tao.\nYin Yang.\nL'equilibrio dualistico Yin Yang \u00e8 strettamente correlato all'unificazione del Tao e ricopre un ruolo basilare nell'architettura del pensiero taoista.\nL'origine del dualismo \u00e8 parallela, naturalmente, alla genesi del cosmo.\nLa mitologia non ha un posto nel concetto cinese di creazione; tuttavia, la genesi del cosmo viena fatta corrispondere alla successione di quattro stadi in cui si concentrano i tre elementi primari dell'universo.\nIl primo stadio corrisponde al caos, nel quale i tre elementi primari - forza, forma e sostanza - sono ancora unificati. Il secondo stadio, o grande principio, \u00e8 caratterizzato dalla separazione della forza. Nel terzo stadio, o grande inizio, si rileva l'apparizione della forma ed infine il quarto, stadio della grande omogeneit\u00e0, la sostanza si manifesta e diventa visibile.\nIn tal modo, la luce e le sostanze pure tendono in alto, generando il cielo; le ombre e le sostanze rozze precipitano in basso, formando la terra.\nIl potere dualista nasce a partire dal primo stadio, definito anche Monade. Gli elementi costituenti, generati a partire dal caos, vengono designati con il nome di Yin e Yang.\nLa traduzione letterale dei caratteri dei due nomi corrisponde a \"la parte ombrosa della collina\" per lo Yin e \"la parte soleggiata della collina\" per lo Yang.\nIn accordo ai significati di ombra e luce, Yin e Yang sono principi creatori della terra e del cielo.\nAll'interno del \"Canone\", l'equilibrio Yin Yang \u00e8 eterno dualismo. Esso si risolve proprio nell'umanit\u00e0 stessa. Il maschio, uomo, appartiene allo Yang; la femmina, donna, appartiene allo Yin.\nLa relazione cosmica tra Yin e Yang come buio e luce assume, inoltre, una relazione con la fisicit\u00e0 dell'uomo; il dualismo, in tal caso, riguarda rispettivamente la superficie esterna ed interna del corpo o, in alternativa, di un organo.\nPertanto, stabilire equilibrio dal moto dualistico \u00e8 garanzia di salute. L'armonia corrisponde a longevit\u00e0 e pu\u00f2 essere perseguita camminando costantemente lungo il Tao.\nLa condizione ideale per l'uomo preso in considerazione all'interno del \"Canone\", \u00e8 quella del saggio centenario. \u00c8 cos\u00ec descritto lo stesso Huang Di.\nTeoria dei Cinque Elementi.\nConciliare Tao e Yin Yang \u00e8 possibile solo a partire dalla necessaria scissione di ombra e luce in componenti pi\u00f9 tangibili, i Cinque Elementi.\nGli elementi possono essere organizzati in sequenza creativa:\nI Cinque elementi sono generati e completati dal cielo e dalla terra, dunque dal dualismo stesso.\nLo schema di riunione di tutte le concordanze \u00e8 utile a stabilire alcune fondamentali relazioni fisse.\nLa derivazione fisiologica della Teoria dei Cinque Elementi \u00e8 spesso associata e confrontata alla teoria umorale di Ippocrate.\nAnatomia e Fisiologia.\n\u00c8 evidente quanto l'equilibrio Yin Yang e la Teoria dei Cinque Elementi influiscano sulla concezione e sulla descrizione della struttura del corpo umano. Esso \u00e8, pertanto, posto in stretta correlazione con la cosmogonia e l'ontologia.\nLa rappresentazione anatomica del corpo umano appare, dunque, altamente stilizzata e di natura prettamente simbolica.\nAlla luce della descrizione del \"Canone\", l'uomo \u00e8 disposto di cinque organi e sei visceri . Gli organi sono il cuore, la milza, i polmoni, il fegato ed i reni; sono ritenuti capaci di accumulare ma non di eliminare. I visceri sono invece, vescica urinaria, vescicola biliare, stomaco, intestino crasso, intestino tenue ed i tre focolari.\nLa collocazione dei tre focolari \u00e8 tuttora discussa e di varia interpretazione. La loro funzione \u00e8 paragonata a quella di un sistema di fognature dell'organismo; alcuni autori li collocano in prossimit\u00e0 di diverse membrane grasse in zona sacro-rettale. Questa risoluzione appare, tuttavia, inesatta, poich\u00e9 contrasta con il nucleo concettuale dei tre focolari. Essi sono, infatti, considerati come un veicolo di concatenazione tra l'universo e l'uomo. La loro struttura \u00e8 articolata in sezione superiore, mediana ed inferiore, di controllo alle rispettive parti del corpo.\nLa collocazione dei visceri e degli organi \u00e8 paragonata a quella dei vari burocrati di un impero. Citando alcuni passi del \"Canone\":\nNel \"Canone\" \u00e8 presente una descrizione suppletiva del cervello, del midollo osseo e delle ossa. Essi sono ritenuti prodotti della terra e risalgono, dunque, allo Yin.\n\u00c8 descritta, inoltre, una necessaria correlazione tra le misure del tempo ed il numero di componenti del corpo. I trecentosessantacinque giorni annuali corrispondono alle trecentosessantacinque parti anatomiche del corpo. I dodici mesi sono abbinati ai dodici vasi sanguigni pi\u00f9 importanti, mentre le quattro stagioni corrispondono alle quattro arterie principali.\nYin e Yang reggono l'equilibrio degli organi, che sono in stato di armonia e di opposizione in base all'abbondanza o al difetto dei due impeti primari.\nParte della trattazione fisiologica \u00e8 riservata all'equilibrio cardiovascolare ed al sistema cardiocircolatorio:\nDiagnosi.\nIl principale metodo diagnostico illustrato nel \"Canone\" \u00e8 l'esame dei polsi. Ogni altra procedura parallela \u00e8 comunque basata sulla palpazione e sulla frequenza del respiro.\nLa teoria dei polsi \u00e8 basata sulle interazioni di equilibrio Yin Yang e sulla crasi o discrasia dei cinque elementi.\nAll'equilibrio corrisponde salute, alla disarmonia la malattia.\nAll'interno del trattato il sistema di palpazione \u00e8 descritto come metodo efficace per diagnosticare qualunque tipo di malattia.\nLa pratica \u00e8 fondata su credenze antiche secondo cui il polso, in realt\u00e0, consiste in sei unit\u00e0 distinte. Esse sono raggruppate in gruppi di tre lungo il giunto articolare tra mano ed avambraccio. Ogni sezione del polso \u00e8 connessa ad un organo particolare e riporta i minimi dettagli relativi all'andamento patologico del paziente.\nIl momento pi\u00f9 adatto per l'esame dei polsi corrisponde alle prime ore del mattino, quando il medico, ancora fresco e raccolto, analizza cautamente la condizione del paziente, senza che il vigore e l'energia siano stati ancora esercitati o dissipati. In ciascuna delle suddivisioni del polso, infatti, sono necessariamente avvertibili le tre differenti qualit\u00e0 di Yin e Yang (\"grande Yang, piccolo Yang, Yang assoluto, grande Yin, piccolo Yin e Yin assoluto\").\nLa procedura differisce in base al sesso del paziente; il medico analizza il polso destro della donna ed il polso sinistro dell'uomo.\nSi ritiene, inoltre, che l'andamento delle stagioni potesse influenzare le palpazioni del polso e la relativa diagnosi.\nAi fini di una corretta diagnosi, il medico deve essere a conoscenza del suono e del ritmo usuale del battito del polso di ciascun viscere ed i suoi rispettivi cambiamenti durante le cinque stagioni.\nEsaminando la forza e le regolarit\u00e0 delle quattro principali variet\u00e0 di battiti del polso, la presenza di eventuali cambiamenti di frequenza pu\u00f2 ricondurre a situazioni patologiche.\nIl metodo pi\u00f9 efficace di palpazione del polso consiste nell'applicare un dito su ciascuna delle tre sezioni del polso, ognuna avente un nome specifico; quella pi\u00f9 prossima alla mano \u00e8 chiamata tsun (pollice), quella adiacente all'avambraccio ch'ih(cubito), mentre quella intermedia prende il nome di kuan(barriera).\nLe relazioni con organi e visceri sono le seguenti:\nL'unico strumento concesso al medico nella valutazione della frequenza del polso \u00e8 rappresentato dal confronto con i propri ritmi di inspirazione-espirazione.\nDurante un intero ciclo respiratorio il polso normale doveva battere quattro volte.\nLe pulsazioni del polso concedevano, inoltre, la possibilit\u00e0 di stabilire la corretta prognosi relativa ad un determinato disturbo:\nUna volta individuata la collocazione della malattia e il relativo organo malmesso, il medico \u00e8 in grado, per mezzo di relazioni fisse, di determinare la causa della malattia e di prevenire ulteriori complicazioni.\nMalattia.\nIl concetto di malattia, nel contesto del \"Canone\" di Medicina Interna dell'Imperatore Giallo, \u00e8 ovviamente conformato alla natura stilizzata e concettuale dell'anatomia e della fisiologia umana.\nIl panorama di malattie analizzate \u00e8 tanto ampio quanto diversificato. Tuttavia \u00e8 possibile ricondurre le patologie in tre famiglie principali:\nCome gi\u00e0 precisato, la condizione di malattia \u00e8 sostanzialmente generata da una discrasia dell'equilibrio Yin Yang o dei cinque elementi. Ci\u00f2 pu\u00f2 esser ricondotto alla diversificazione del clima in una singola stagione oppure ad un'interruzione nel cammino del Tao.\nAnche il processo di invecchiamento \u00e8 considerato, di per s\u00e9, una forma di malattia. Longevit\u00e0 \u00e8 salute e saggezza.\nTra le malattie di maggior interesse, la cui analisi \u00e8 pervenuta quasi intatta tramite antichi ideogrammi, si denota la Follia.\nSecondo la trattazione del \"Canone\", la follia \u00e8 riconducibile e connessa ad un determinato gruppo di malattie, correlate, a loro volta, ad incisive condizioni climatiche; i venti sono, infatti, concepiti, come cause di brividi e freddi ed insieme di ulcere e disturbi epatici; il lavoro eccessivo \u00e8 causa di esaurimento del diaframma, mentre ci\u00f2 che maggiormente genera istinti folli \u00e8 l'oppressione del proprio equilibrio spirituale in ragione delle necessit\u00e0 materiali.\nAllo stesso gruppo appartengono tipologie di febbri come il calore umido, il vento interno e la malattia calda.\n\u00c8 attribuita grande importanza alla cosiddetta \"febbre remittente o intermittente\", che, con buona probabilit\u00e0, potrebbe identificarsi come stretta parente della malaria. Questa ipotesi \u00e8 accreditata in virt\u00f9 della ricca trattazione medica dedicata i disturbi della milza.\nL'ingrossamento dell'organo linfoide \u00e8, infatti, alla base della sintomatologia della febbre malarica.\nTerapia.\nIn una sezione del Canone \u00e8 inserito un breve elenco di metodi e concetti terapeutici attraverso cui risolvere la discrasia della malattia.\nIl primo metodo \u00e8 la cura dello spirito, in parallelo all'armonico cammino verso il Tao. \u00c8 indicativo della comune base universalista tra il pensiero filosofico e medico cinese.\nIl secondo si realizza nelle conoscenza di come nutrire il corpo. Ci\u00f2 avviene tramite lo sviluppo dei cinque sapori:\nIl terzo metodo insegna i veri effetti delle medicine e delle erbe.\nIl quarto riguarda l'agopuntura, mentre il quinto indica i metodi terapeutici da utilizzare su organi cavi e visceri, sul sangue e sul respiro.\nDiagnosi e terapia non sono separate da un solco netto. Al contrario, la distinzione tra le due fasi dell'indagine medica appare, eccetto per l'agopuntura, abbastanza approssimativa.\nL'applicazione di tecniche chirurgiche \u00e8 considerata ultima risorsa riparatrice al fallimento di tutti gli altri metodi. In casi specifici, come in presenza di ulcere, si raccomanda cautela nelle pratiche di sezionamento e svuotamento delle parti esposte e rovinate."}
{"id": "62643", "revid": "125838774", "url": "https://it.wikipedia.org/wiki?curid=62643", "title": "Lingua siciliana", "text": "La lingua siciliana (nome nativo sicilianu) \u00e8 un idioma indoeuropeo di ceppo italo-romanzo diffuso in Sicilia, isole minori comprese, e in Calabria meridionale.\nSi riallaccia al pi\u00f9 vasto insieme dei dialetti italiani meridionali estremi e pu\u00f2 a propria volta suddividersi in pi\u00f9 varianti diatopiche.\nClassificazione linguistica.\nEssendo classificabile come \u00abdialetto romanzo primario\u00bb, l'idioma della Sicilia, in ambito accademico e nella letteratura scientifica italiana, \u00e8 sovente indicato come \"dialetto siciliano\"; le parlate siciliane sono classificate tra i dialetti italiani meridionali estremi, al pari del salentino e del calabrese centro-meridionale (quest'ultimo gruppo, costituito dai dialetti calabresi che vanno dall'estremit\u00e0 meridionale della Calabria fino, \"grosso modo\", all'istmo di Catanzaro, sono spesso considerati una \u00abpropaggine continentale\u00bb del siciliano, soprattutto per quanto riguarda i dialetti di area reggina: in tal senso, lo Stretto di Messina, che pur costituisce un'evidente frattura tra l'isola e il continente in senso geografico, non ha mai rappresentato una linea di confine linguistico tra la cuspide messinese e la penisola calabra).\nAltri studiosi, fra cui l'organizzazione \"Ethnologue\" e l\"'UNESCO\", descrivono il siciliano come \u00ababbastanza distinto dall'italiano tipico, tanto da poter essere considerato un idioma separato\u00bb, il che apparirebbe dall'analisi dei sistemi fonologici, morfologici e sintattici, nonch\u00e9 per quanto riguarda il lessico. \nPeraltro il siciliano, seppur appartenente alla stessa continuit\u00e0 linguistica dell'italiano, e cio\u00e8 quella italo-romanza, non \u00e8 una lingua che deriva da quest'ultimo, ma - al pari di questo - direttamente dal latino volgare, e costitu\u00ec inoltre la prima lingua letteraria italiana, gi\u00e0 nella prima met\u00e0 del XIII secolo, nell'ambito della Scuola siciliana. Anche l'UNESCO riconosce al siciliano lo \"status\" di lingua madre, motivo per il quale i siciliani sono descritti come bilingui, e lo classifica tra le lingue europee \"vulnerabili\".\nAllo stato di ci\u00f2, la lingua siciliana, potrebbe anche essere ritenuta una lingua regionale o minoritaria ai sensi della Carta europea per le lingue regionali e minoritarie, la quale, all'Articolo 1, afferma che: \"... per lingue regionali o minoritarie si intendono le lingue ... che non sono dialetti della lingua ufficiale dello Stato\".\nAlcuni studiosi asseriscono che il siciliano sia la pi\u00f9 antica lingua romanza, ma tale ipotesi non \u00e8 diffusa o pienamente riconosciuta nel mondo accademico.\nIl siciliano \u00e8 inoltre, dal 1951, materia di ricerca del Centro di studi filologici e linguistici siciliani, con sede a Palermo, il quale si propone di promuovere gli studi sull'idioma isolano antico e moderno. Nel 2016 \u00e8 nata l'associazione \"Cademia Siciliana\", con l'obiettivo di portare avanti diverse iniziative legate a tale idioma, tra le quali la standardizzazione della sua ortografia, la sua diffusione in ambiente informatico e la divulgazione scientifica in ambito filologico. Nel 2011, l'Assemblea regionale siciliana, ha approvato una legge che promuove il patrimonio linguistico e la letteratura siciliana nelle scuole dell'isola.\nDistribuzione geografica.\nIl siciliano, nelle sue diverse varianti diatopiche, \u00e8 correntemente parlato da circa 5 milioni di persone nella sola Sicilia, oltre che da un numero imprecisato di siciliani emigrati o discendenti da emigrati originari di quelle aree geografiche nelle quali il siciliano \u00e8 lingua veicolare; in particolare quelle trasferitesi, nel corso dei secoli passati, in nazioni quali gli Stati Uniti d'America (paese nel quale \u00e8 inoltre anche presente l\"'argot\" vernacolare conosciuto come siculish), il Canada, l'Australia, l'Argentina, l'Uruguay, il Venezuela, il Belgio, la Germania e la Francia meridionale.\nLingua ufficiale.\nPur non avendo nessun esplicito riconoscimento ufficiale, n\u00e9 da parte della Repubblica Italiana, n\u00e9 dalla Regione Siciliana, l'idioma siciliano \u00e8 stato, in alcune occasioni, al centro di varie iniziative legislative regionali: se il decreto presidenziale del 1951 era incentrato principalmente su un rinnovamento dei programmi scolastici che tenesse conto anche della cultura dialettale in generale, le leggi della Regione Siciliana promulgate nel 1981 e nel 2011, recano precise norme sulla valorizzazione e sull'insegnamento del patrimonio linguistico isolano nelle scuole.\nInoltre, il siciliano - attraverso il dialetto reggino - \u00e8 promosso in base ad una legge regionale del 2012, promulgata dalla Regione Calabria, la quale tutela il patrimonio dialettale calabrese. \nDal 1951, il Centro di studi filologici e linguistici siciliani, con sede presso l'Universit\u00e0 di Palermo, patrocinato dalla Presidenza della Regione Siciliana e dai rettori delle universit\u00e0 siciliane, promuove gli studi sul siciliano antico e moderno, con una speciale attenzione rivolta al mondo della scuola, per un corretto approccio alla storia linguistica della Sicilia. L'attivit\u00e0 del Centro \u00e8 sostenuta dalla Legge regionale n. 54 del 21 agosto 1984..\nI comuni di Bivona, nell'agrigentino, e di Caltagirone e Grammichele, nel catanese, riconoscono ufficialmente nei loro statuti la lingua siciliana, che assumono \"come valore storico e cultura inalienabile\".\nDal 2010 un'apposita sezione del Registro Eredit\u00e0 Immateriali della Sicilia, istituito dalla Regione, \u00e8 dedicata al \"Libro dei Dialetti, delle Parlate e dei Gerghi\" della lingua siciliana.\nNel 2012, la collaborazione tra l'Universit\u00e0 di Palermo e la Universit\u00e0 Nazionale di Rosario - in Argentina - ha portato alla fondazione del \"Centro de Estudios Sicilianos\" accompagnata dall'istituzione di una cattedra di \"Cultura e lingua siciliana\".\nNell'anno accademico 2016-17, \u00e8 stata inoltre istituita, presso la Facolt\u00e0 di Lettere dell'Universit\u00e0 La Manouba di Tunisi, una cattedra di Lingua e Cultura Siciliana, come materia complementare nel cursus del Master d'italianistica, curata dal prof. Alfonso Campisi.\nL'organizzazione internazionale no-profit \"Arba Sicula\", con sede a New York, pubblica l'omonima rivista bilingue in inglese e in siciliano. Nel 2004 \u00e8 stata avviata un' di Wikipedia che, al , annovera voci.\nStoria.\nIl siciliano, come qualsiasi altra variet\u00e0 linguistica, presenta influenze e prestiti di adstrato derivanti, oltre che dalle restanti continuit\u00e0 italo-romanze delle quali forma parte, anche da altre continuit\u00e0 linguistiche neolatine distanti da essa (come quelle gallo-romanze ed ibero-romanze) e da continuit\u00e0 non romanze (principalmente greco-bizantine ed arabo-medievali); data anche la posizione geografica dell'isola, centrale nel Mar Mediterraneo, e predisposta quindi al contatto con tutte le popolazioni che hanno solcato il suddetto mare nel corso dei millenni.\nAntiche parlate indigene della Sicilia.\nPrima della colonizzazione greca e della penetrazione commerciale fenicia, la Sicilia era abitata unicamente da tre popoli: sicani, elimi e siculi (fra il secondo e il primo millennio a.C.).\nL'\u00e9limo, lingua parlata dal popolo siciliano stanziatosi nella parte nord-occidentale dell'isola, era probabilmente indoeuropea, e pi\u00f9 precisamente di ceppo italico, ma ci\u00f2 non \u00e8 stato ancora del tutto assodato, dato che lo studio di questa lingua \u00e8 relativamente recente e risale agli anni sessanta del XX secolo. Non si sa invece nulla del sicano, lingua del popolo della Sicilia centro-occidentale. Spesso vengono indicate come sicane tutte le iscrizioni non indoeuropee rinvenute nell'isola, ma, in tali casi, si tratta pi\u00f9 che altro di supposizioni: non si sa effettivamente molto sulle origini dei sicani, ed esistono solo teorie a riguardo che si rifanno principalmente a Tucidide, il quale li indicava come iberi, ed a Timeo, che li dava per autoctoni, tesi appoggiata inoltre anche da Diodoro Siculo; tuttavia, non esistendo nessuna testimonianza scritta riguardo alla lingua parlata dai sicani, si continua a restare nel campo delle congetture. Per quanto riguarda invece il siculo, idioma dell'antico popolo egemone della Sicilia, \u00e8 sicuramente una lingua molto vicina al latino, data la sua appartenenza al gruppo latino-falisco delle lingue italiche, e perci\u00f2 indoeuropea.\nFenici, greci e romani.\nSuccessivamente le coste occidentali dell'isola furono occupate dai fenici, i quali vi fondarono tre empori (fra X ed VIII secolo a.C.), ma, soprattutto, dai greci (a partire dall'VIII secolo a.C.), stanziatisi lungo le restanti coste insulari. Allo stesso tempo, \u00e9limi, sicani e siculi si ritirarono nell'entroterra dell'isola, conservando lingua e tradizioni. Sulle tre colonie fenicie della costa occidentale (Palermo, Mozia e Solunto), si parlava la lingua punica. Su quelle orientali e meridionali, si diffuse invece il greco. Quest'ultimo idioma fu per secoli utilizzato come principale lingua di cultura dell'isola, anche in seguito alla conquista da parte dei romani, nel III secolo a.C.. In questo stesso periodo, nella zona dello Stretto, vi si stanzi\u00f2 anche un'altra popolazione italica, quella dei mamertini, i quali portarono con s\u00e9 la propria lingua di ceppo italico, e pi\u00f9 precisamente appartenente gruppo osco-umbro, per cui indirettamente affine al siculo.\nL'arrivo del latino intacc\u00f2 fortemente il panorama linguistico siciliano. Il punico si estinse gi\u00e0 in epoca repubblicana, mentre, le parlate indigene, andarono poco a poco scomparendo. Il greco, al contrario, sopravvisse, ma fu prevalentemente utilizzato come lingua delle classi povere dell'isola. I ceti urbani pi\u00f9 ricchi e la popolazione delle campagne adottarono invece la lingua latina, che fu favorita anche dalla cristianizzazione e, soprattutto, dalla deduzione di sei importanti colonie di diritto romano, fiorite in epoca augustea.\nInfluenza tardo-antica.\nCon il crollo dell'Impero Romano d'Occidente le invasioni barbariche coinvolsero anche la Sicilia, prima con i vandali e poi con gli eruli e gli ostrogoti, trattandosi nei tre casi di popolazioni germaniche. Posteriormente, il sud della penisola italiana, si trov\u00f2 politicamente diviso fra il dominio bizantino (il quale aveva come obiettivo cardine la riconquista l'Occidente perduto e sostituito dai regni romano-barbarici) che comprendeva, oltre alla Sicilia liberata dalle trib\u00f9 germaniche, anche la Calabria e il Salento, e da cui dipendevano formalmente alcune citt\u00e0 della costa, come Napoli, Gaeta, Sorrento e Amalfi (le quali si erano nel tempo guadagnate una situazione di pressoch\u00e9 totale autonomia), e i restanti territori italici controllati dai longobardi, e suddivisi fra il Ducato di Benevento, il Principato di Salerno e la Signoria di Capua.\nSviluppo linguistico dal Medioevo.\nPoco prima dell'anno 1000, nel IX secolo, in Sicilia venne a costituirsi l'emirato omonimo, inizialmente dipendente dalla dinastia aglabita, che si sostitu\u00ec al controllo bizantino sull'isola. Fu in questo contesto che i normanni entrarono nella storia dell'Italia meridionale, scacciando i musulmani. Attraverso i normanni, e mediante il processo di rilatinizzazione dell'isola di Sicilia, subentrarono nel linguaggio siciliano diversi termini gallo-romanzi derivanti dalla lingua normanna, tuttora riscontrabili nel moderno francese e in inglese. Durante il regno normanno, ulteriore lessico neolatino, in questo caso italoromanzo, subentr\u00f2 in Sicilia tramite le masse popolari provenienti dal Mezzogiorno peninsulare che si mossero verso l'isola al seguito dei nuovi sovrani normanni, in particolar modo provenienti da regioni quali la Campania e la Lucania, nonch\u00e9 attraverso genti provenienti dall'Italia settentrionale, le quali, ripopolando i centri urbani insulari svuotatisi in seguito all'espulsione degli islamici, introdussero in Sicilia i dialetti gallo-italici, diffusisi principalmente nell'entroterra e tuttora vivi nei dialetti galloitalici di Sicilia. Posteriormente, con l'ascesa al trono di Sicilia della dinastia sveva degli Hohenstaufen, e specialmente con il sovrano Federico II, la letteratura e la poesia siciliana vissero un periodo particolarmente florido, dando vita alla cosiddetta Scuola Siciliana, sviluppatasi alla corte di Palermo e fautrice di un significativo impulso su quella che diverr\u00e0 la lingua italiana.\nLetteratura.\nLa letteratura siciliana comprende i testi letterari scritti in lingua siciliana e si \u00e8 sviluppata nel Regno di Sicilia a partire dal XIII secolo con la Scuola siciliana. \nEssa ha una componente popolare importante, poich\u00e9 a partire dal XVII secolo (e spesso tuttora) la produzione orale \u00e8 stata molto pi\u00f9 coltivata di quella scritta. Gli studiosi si trovano cos\u00ec di fronte ad un'imponente tradizione popolare, che \u00e8 stata codificata solo nel XIX secolo, e ad un minor numero di documenti scritti di alto valore letterario.\nFonologia.\nVocali.\nA differenza della lingua italiana che usufruisce di un sistema eptavocalico, cio\u00e8 a sette vocali, il siciliano sfrutta un sistema pentavocalico, cio\u00e8 formato da cinque vocali: a, e aperta, i, o aperta, u (sebbene alle volte sia possibile incontrare degli allofoni).\nLe principali caratteristiche fonetiche sono:\nConsonanti.\nIn siciliano sono presenti molte parole con le consonanti duplicate a inizio parola. Le pi\u00f9 comuni sono: \"cci, nni, cchi\u00f9, ssa, ssi, ssu, cca, \u1e0d\u1e0docu, \u1e0d\u1e0d\u00e0\".\nGrammatica.\nArticoli.\nGli articoli determinativi sono \"(l)u, (l)a, (l)i, l'\". Gli articoli \"lu, la, li\", (uso minore) spesso perdono la \"L\" iniziale diventando '\"u, 'a, 'i\" dipende la parola che segue, la parola che precede, il contesto in cui viene utilizzato per rendere la frase pi\u00f9 comoda. Quelli indeterminativi sono \"un(u)\" o \"nu, na, n'\". In siciliano non esiste la forma plurale di questi (ovvero \"dei\" e \"delle\"): l'uso di un plurale dell'articolo indeterminativo o di un articolo partitivo spesso non \u00e8 necessario, sebbene si possano usare espressioni come \"na pocu di\", \"na para di\", (un paio di), \"na trina di\", ma anche \"'na 'nticchia di (un pochino di)\" ecc. La frase \"Hai del pane?\" pu\u00f2 essere espressa indifferentemente come \"\u00c0i pani?\" oppure \"\u00c0i 'na 'nticchia di pani?\"\nNel trapanese (ad eccezione dei comuni di Marsala, di Trapani e dell'agroericino) gli articoli non vengono quasi mai accorciati, soprattutto quelli determinativi.\nA Modica e nelle Isole Eolie sono attestate le forme \"su\"/\"sa\" (singolare) e \"si/se\" o semplicemente \"si\" (plurale) derivanti dal pronome latino .\nNomi.\nI generi sono due: maschile e femminile. Il genere neutro originariamente presente in latino \u00e8 andato perduto e le parole che vi appartenevano sono confluite nella maggior parte dei casi nel genere maschile, vista la somiglianza tra la seconda declinazione maschile e la seconda declinazione neutra in latino. In tanti casi, tuttavia, si pu\u00f2 riconoscere l'originaria appartenenza di una parola al genere neutro dal suo plurale: spesso, infatti, il plurale in -a o -ora che caratterizzava determinati sostantivi latini si presenta ancora oggi in siciliano. Un esempio sono alcune parti del corpo, quali \"vrazzu\" (il braccio, dal latino \"bracchium\") il cui plurale \u00e8 \"vrazza\" (le braccia, dal latino \"bracchia\"); o ancora \"citr\u00f2lu\" (cetriolo, da \"citrolum\", diminutivo di \"citrius\") il cui plurale \u00e8 \"citr\u00f2la\". \u00c8 da considerarsi errata l'attuale esistenza del genere neutro in siciliano, nonostante la presenza di tali desinenze sia assai diffusa.\nAggettivi.\nGli aggettivi vanno accordati in genere e numero col sostantivo cui si riferiscono, e come i sostantivi possono essere di genere maschile o femminile. Per il maschile le desinenze sono \"-u\" e \"-i\"; per il femminile \"-a\" e \"-i\"; per il plurale \"-i\". Un \"picciriddu (bambino) pu\u00f2 quindi essere \"beddu (bello) o \"duci (dolce), ma non \"sapurita (graziosa).\nPronomi.\nPossessivi.\nGli aggettivi e i pronomi possessivi vanno sempre prima del nome a cui si riferisce.\nRelativi.\nChi, Ca, Cu(i), Quali (i/le quali)\nIndefiniti.\nNenti (niente), Nu\u1e0d\u1e0du (nessuno), cirtuni/certaruni (alcuni), certi, quali, qualegghi\u00e8/qualegghier\u00e8 (qualunque), socchegghi\u00e8/nzocheggier\u00e8 (qualsiasi), cuegghi\u00e8 (chiunque), ecc.\nInterrogativi.\nchi? (cosa?), comu? (come?), cu? cui? (chi?), picch\u00ec? pirch\u00ec? (perch\u00e9?), quantu? (quanto?), quali? (quale?), quannu? quandu? (quando?), soccu? nzoccu? (che cosa?), runni? unni? unna? dunni? undi? aundi? (dove?)\nVerbi.\nIn siciliano l'ausiliare per formare i tempi composti \u00e8 il verbo avere (\"aviri\"), il verbo essere (\"essiri\") si usa solo per la forma passiva. I verbi possono essere: regolari, irregolari, transitivi, intransitivi, riflessivi, difettivi, servili. Rispetto al latino, il sistema verbale \u00e8 notevolmente semplificato, i modi rimasti sono l'indicativo (i cui tempi sono il presente, il perfetto spesso erroneamente chiamato passato remoto sul modello dell'italiano, l'imperfetto, il piucchepperfetto) e il congiuntivo (i cui tempi sono l'imperfetto e il piucchepperfetto) tra i modi finiti; tra i modi indefiniti rimangono l'infinito, il gerundio ed il participio. Il condizionale, una volta presente, ha visto le sue funzioni assorbite dal congiuntivo, sebbene in pochissime aree della Sicilia ve ne siano dei relitti. Una forma perifrastica paragonabile al passato prossimo italiano, formata da \"aviri\" + participio passato esiste ma i suoi usi possono essere diversi a seconda dell'area in cui ci si trova: o in modo simile al passato prossimo italiano (con un aspetto perfettivo, fortemente presente nel dialetto di Caltagirone), o come forma continua assimilabile, per fare un esempio, al \"present perfect continuous\" dell'inglese (con un aspetto quindi imperfettivo). Il congiuntivo ha visto la scomparsa del suo presente, le cui funzioni sono state assorbite dall'indicativo presente o dal congiuntivo imperfetto.\nIl futuro al giorno d'oggi viene utilizzato principalmente in forma perifrastica (\"aviri a\" + infinito) o attraverso l'indicativo presente che ne assorbe le funzioni (\"dumani vaiu a mari\" = domani vado/andr\u00f2 al mare), sebbene una forma sintetica si senta ancora in alcune aree della Sicilia. Lo studioso Giuseppe Pitr\u00e8 riporta la presenza di un tempo \"ad hoc\" nel suo saggio \"Grammatica Siciliana\". Leonardo Sciascia, rimarcando la quasi totale assenza di un tempo futuro in siciliano, ebbe a dire: \u00abCome volete non essere pessimista in un paese dove il verbo al futuro non esiste?\u00bb\nLa stessa struttura aviri a + infinito viene usata per esprimere il verbo dovere (che originariamente in latino \u00e8 un composto del verbo avere, de + habere).\nOgni verbo usufruisce di una forma diversa per ognuna delle sue persone, ragion per cui il soggetto \u00e8 spesso non necessario.\nAvverbi.\n-Di luogo: \n-Di tempo: \n-Di quantit\u00e0:\n-Di maniera:\n-Altri avverbi: Siccome, dunque, anche, avanti, in primis (prima di tutto), in mezzo, invece.\nPreposizioni.\nLe preposizioni semplici sono:\nQueste preposizioni possono essere usate anche come articoli determinativi:\nCongiunzioni.\ni/e, pure, pure, per\u00f2, neanche, ancora, anche, ma, perch\u00e9, seppure, invece.\nVocabolario.\nSubstrato mediterraneo (preindoeuropeo) ed indoeuropeo.\nI pi\u00f9 antichi substrati, spesso di matrice preindoeuropea e visibili in siciliano ancora oggi, esibiscono sia elementi mediterranei preistorici che elementi indoeuropei protostorici o, in alcuni casi, elementi di transizione fra entrambe continuit\u00e0. Si pu\u00f2 quindi affermare che vi sia la presenza di termini preindoeuropei nei dialetti siciliani. In qualunque caso, per ci\u00f2 che concerne i termini di etimo preistorico, non si pu\u00f2 stimare con certezza il momento esatto nel quale tali termini siano comparsi in siciliano, o se i siciliani li abbiano ereditati direttamente dalle autoctone popolazioni preindoeuropee o se tali termini siano subentrati in altro modo.\nI termini di derivazione mediterranea (o preindoeuropea) fanno spesso riferimento a piante endemiche del bacino mediterraneo o ad altre caratteristiche naturali del territorio, ad esempio:\nPer ci\u00f2 che concerne invece le parole di chiara origine indoeuropea, possono ovviamente presentare similitudini anche con termini attestatisi in altri contesti di attuale lingua indoeuropea decisamente pi\u00f9 distanti - tanto filologicamente come geograficamente - dal siciliano o dalle lingue italo-romanze in generale. Alcuni esempi di questi sono:\nInfluenza greca (classica e bizantina).\nCome per tutta la continuit\u00e0 italo-romanza meridionale estrema, anche per il siciliano, quella greca rappresenta, in assoluto, la principale influenza esterna sull'idioma locale, dato che, a differenza di qualsiasi altra influenza esteriore - che \u00e8 limitata unicamente a prestiti lessicali, e quindi solamente di adstrato e null'altro - quella della lingua greca, dovuto anche alla sua millenaria presenza nell'isola, non ha solamente intaccato il lessico, ma \u00e8 bens\u00ec penetrata anche nel substrato vernacolare dei parlanti siciliano, anteriormente attraverso il greco antico e, posteriormente, tramite il greco bizantino, i quali sono coesistiti per lungo tempo in diglossia con il latino. A causa di quanto detto, per una parola di origine greca presente nei dialetti siciliani, non \u00e8 filologicamente facile risalire a quale periodo greco i siciliani iniziarono ad usarla (se in epoca magnogreca o in epoca bizantina) o, ancora, se la stessa parola non sia arrivata in Sicilia per vie diverse. Ad esempio, in epoca romana, nella Sicilia nel III secolo a.C., la lingua latina aveva gi\u00e0 preso in prestito diverse parole dalla lingua greca antica.\nLe seguenti parole siciliane sono di origine greca (sono inclusi alcuni esempi dove \u00e8 poco chiaro se la parola derivi direttamente dal greco o se sia giunta nel linguaggio siciliano attraverso il latino):\nAntichi nomi propri di persona e cognomi siciliani.\nGli antichi nomi propri di persona, autoctoni siciliani, ma di etimologia greca e di influenza dorica, si vennero a formare per il passaggio del \"th\" greco in lettera (f): \"th\" greco = \u03b8 = f, suffisso greco \"\u03b1\u1f30\u03bf\u03c2\" = eo, caratteristica dei Dori di Sicilia. Nel Medioevo i seguenti nomi propri di persona divennero cognomi Siciliani:\nArabismi.\nLa Sicilia venne conquistata, progressivamente, dai berberi arabizzati dell'Ifriqiya, dalla met\u00e0 del IX secolo alla met\u00e0 del X secolo. Durante il periodo di esistenza dell'Emirato di Sicilia, l'isola pot\u00e9 godere di un'epoca di continua prosperit\u00e0 economica e di un'attiva vita culturale, intellettuale ed artistica. L'influenza della lingua araba \u00e8 riscontrabile, unicamente, in non pi\u00f9 di trecento parole, la maggior parte delle quali relazionata all'agricoltura o ad attivit\u00e0 relative a quest'ultima. Ci\u00f2 \u00e8 comprensibile dovuto al fatto che, gli arabi, introdussero in Sicilia nuovi modelli agricoli, nonch\u00e9 un moderno sistema di irrigazione e nuove specie vegetali, divenute nel corso dei secoli endemiche dell'isola e presenti tutt'oggi.\nI seguenti termini sono di etimologia araba:\nDiversi sono anche i toponimi arabi:\nNonch\u00e9 l'etimologia di alcuni cognomi:\nLasciti gallo-italici.\nParticolarmente interessante \u00e8 l'influenza delle lingue gallo-italiche, e in particolar modo dell'idioma lombardo, in alcuni comuni della Sicilia. Ancora oggi ritroviamo i cosiddetti dialetti gallo-italici siciliani nelle zone dove l'immigrazione lombarda fu pi\u00f9 consistente, vale a dire nei comuni di San Fratello, Novara di Sicilia, Nicosia, Sperlinga, Valguarnera Caropepe, Aidone e Piazza Armerina. Il dialetto gallo-italico non \u00e8 sopravvissuto in altre importanti colonie lombarde di Sicilia, come Randazzo, Caltagirone e Patern\u00f2 (anche se, in questi ultimi casi, ha comunque influenzato il vernacolo siciliano locale), cos\u00ec come non sopravvisse nella lingua siciliana parlata in alcuni altri comuni della Sicilia. \nL'influenza lombarda, inoltre, \u00e8 possibile riscontrarla nell'etimologia delle seguenti parole della lingua siciliana, comuni a tutti i dialetti della Sicilia:\nPrestiti gallo-romanzi.\nQuando i due condottieri normanni pi\u00f9 famosi dell'Italia meridionale, vale a dire, colui che sarebbe divenuto Ruggero I di Sicilia e suo fratello, Roberto il Guiscardo, iniziarono la conquista della Sicilia nel 1061, controllavano gi\u00e0 l'estremo sud dell'Italia (la Puglia e la Calabria). A Ruggero sarebbero stati necessari altri trent'anni per completare la conquista dell'isola. Durante questo periodo, la Sicilia si latinizz\u00f2 e cristianizz\u00f2 per la seconda volta, facendo s\u00ec che, diversi termini gallo-romanzi di derivazione normanna, subentrassero nel lessico dei vernacoli locali; per esempio:\nAltri prestiti gallo-romanzi sono quelli subentrati nel siciliano attraverso il provenzale antico, e ci\u00f2 ha due possibili cause: \nPrestiti ibero-romanzi.\n\u00c8 possibile riscontrare un cospicuo numero di prestiti dalle lingue ibero-romanze - in particolar modo dal castigliano, e, in minor misura, dal catalano - nel siciliano, sebbene essi siano limitati esclusivamente al lessico superficiale, come, ad esempio, al nome di specifici oggetti o alla definizione di taluni atteggiamenti. Tuttavia, specialmente per quanto riguarda il castigliano, \u00e8 errato attribuire all'influenza spagnola ogni singola somiglianza tra il siciliano e quest'idioma: essendo ambedue lingue romanze o neolatine, la maggior parte degli elementi comuni o somiglianti vanno infatti fatti risalire esclusivamente al latino volgare o, tutt'al pi\u00f9, soprattutto nel caso specifico del siciliano, anche ad altre continuit\u00e0 romanze - come quelle gallo-romanze e gallo-italiche - attraverso le quali, alcuni termini, possono essere subentrati in maniera simile tanto nel siciliano come nel castigliano. \nTenendo anche in conto che, a partire dalla met\u00e0 del XVI secolo - e quindi nel pieno dell'epoca in cui il Regno di Sicilia divenne un viceregno governato dalla monarchia ispanica - la lingua ufficiale e amministrativa dell'isola, cos\u00ec come in tutti gli altri regni e Stati italiani preunitari, in sostituzione del latino, era ormai gi\u00e0 divenuta l'italiano (con l'unica eccezione del Regno di Sardegna insulare, dove l'italiano standard assunse tale posizione a partire dal XVIII secolo). \nAlcuni esempi di castiglianismi nei dialetti siciliani sono:\nNel caso del catalano - il quale \u00e8 spesso incluso tra le lingue lingue occitano-romanze o, in alcuni casi, considerato di transizione fra la continuit\u00e0 ibero-romanza e quella occitano-romanza - la formazione di alcune parole derivanti dal latino ha avuto esiti simili a quelli di alcuni termini del siciliano, senza che per\u00f2 vi sia necessariamente presente, per entrambe le parti, un processo etimologico di derivazione esterno alla lingua latina. Specificando quindi che, un termine con esiti analoghi a quelli del siciliano in altre lingue romanze, non sta a significare che esso sia passato da queste ultime in siciliano o in eventuali altre lingue neolatine che dovessero presentare la stessa analogia, e viceversa. \nAlcuni esempi di catalanismi nei dialetti siciliani sono: \nPrestiti dall'inglese statunitense.\nAlcune parole della lingua siciliana derivano dal contatto con l'inglese parlato negli Stati Uniti. Questo \u00e8 dovuto alla grande emigrazione di massa post-risorgimentale, quando, dalla Sicilia sbarcarono ad Ellis Island, fra il 1892 ed il 1924, un gran numero di siciliani.\nIl secondo grande periodo di contatto fra le due lingue \u00e8 inevitabilmente legato alla fine della seconda guerra mondiale e all'avvento della globalizzazione che ha portato l'inglese a influenzare in maniera massiccia molte lingue europee.\nAlcuni esempi di anglicismi statunitensi sono:\nSistema di scrittura.\nL'alfabeto siciliano si compone delle seguenti 23 lettere in caratteri latini:\nA B C D \u1e0c\u1e0c E F G H I J L M N O P Q R S T U V X (\u00c7) Z\nI segni grafici usati in siciliano sono l'accento grave, il circonflesso e la dieresi (nelle vocali \"i\" e \"u\"). L'accento grave va messo quando l'accento cade nell'ultima vocale (come in italiano), come accento tonico e quando una parola finisce in \"-ia\" (es.: \"catigur\u00eca\", \"camurr\u00eca\", etc.). Il circonflesso \u00e8 usato per indicare che la parola \u00e8 stata contratta, in particolare nelle preposizioni articolate: \"di lu\" = \"d\u00fb\". La dieresi \u00e8 usata nei rarissimi casi dove occorre separare un dittongo (es.: \"sbr\u00efugnatu\").\nFilm girati in siciliano.\nElenco di film girati, in tutto o in parte, in siciliano:\n\u2022 Il cammino della speranza (film) Favara immigration history (1950) di Pietro Germi"}
{"id": "62644", "revid": "124991903", "url": "https://it.wikipedia.org/wiki?curid=62644", "title": "Golfo del Messico", "text": "Il golfo del Messico \u00e8 uno dei golfi pi\u00f9 grandi del mondo, situato nell'Oceano Atlantico, tra la costa dell'America settentrionale e centrale ad ovest e il mar dei Caraibi ad est.\nGeografia.\nSituato a Sud degli Stati Uniti e a Nord del Messico, e delimitato da due grandi penisole, lo Yucat\u00e1n e la Florida, rispettivamente in Messico e negli Stati Uniti, comprende i litorali di undici stati: Florida, Alabama, Mississippi, Louisiana e Texas (per gli Stati Uniti) e Tamaulipas, Veracruz, Tabasco, Campeche, Yucat\u00e1n e Quintana Roo (per gli Stati del Messico). Sul golfo si affaccia anche lo Stato di Cuba ed \u00e8 collegato ad est al Mar dei Caraibi. \nL'ampia sezione del golfo compresa tra la penisola dello Yucat\u00e1n e la costa messicana assume la denominazione di baia di Campeche, mentre insieme al Mar dei Caraibi, forma il Mediterraneo Americano, espressione non riportata normalmente nelle carte, ma usata in oceanografia, geologia e biologia marina. In esso viene generata la famosa Corrente del Golfo che rende abitabili la maggior parte delle coste atlantiche dell'Europa ed \u00e8 inoltre luogo di formazione e transito di cicloni tropicali che qui prendono il nome di uragani a partire da tempeste tropicali che impattano poi sovente sulla costa messicana e statunitense o sulle isole caraibiche.\nAmbiente.\nFlora e fauna.\nTra le specie autoctone che vivono nei fiumi che si immettono nel golfo vi \u00e8 il pesce gatto nebuloso (\"Ameiurus nebulosus\")."}
{"id": "62661", "revid": "1871", "url": "https://it.wikipedia.org/wiki?curid=62661", "title": "Linguaggio di programmazione RPG", "text": ""}
{"id": "62662", "revid": "110157", "url": "https://it.wikipedia.org/wiki?curid=62662", "title": "Apple Developer Connection", "text": "Apple Developer Connection (ADC) \u00e8 il network di sviluppatori gestito da Apple. \u00c8 strutturato per fornire informazioni di carattere tecnico per sviluppatori, fornisce applicazioni per lo sviluppo e pi\u00f9 in generare servizi per lo sviluppatore Macintosh. Il network \u00e8 indirizzato sia agli sviluppatori software che hardware.\nEsistono quattro livelli di accesso all'ADC, ogni livello include il supporto di quello precedente e lo amplia."}
{"id": "62663", "revid": "122498508", "url": "https://it.wikipedia.org/wiki?curid=62663", "title": "Apple Store", "text": "L'Apple Store \u00e8 una catena di negozi di propriet\u00e0 e gestione di Apple Inc., che vende computer ed elettronica di consumo. Ad aprile 2020 i negozi aperti in tutto il mondo erano 511 in 25 paesi.\nDesign e storia.\nI negozi vendono hardware e software Apple Macintosh, iPod, iPhone, iPad, Apple Watch, accessori di terze parti e altri dispositivi come Apple TV. Molti negozi possiedono una sala presentazioni per eventi e workshop atti a formare l'utenza consumer e quella professionale all'uso dei prodotti Apple. Ogni Apple Store possiede un Genius Bar, uno spazio dedicato all'assistenza tecnica e alle riparazioni. \u00c8 possibile accedere ai servizi del Genius Bar previa prenotazione o, se c'\u00e8 la possibilit\u00e0, con una fila di utenti non prenotati direttamente in negozio.\nIl 15 maggio 2001 Steve Jobs ha condotto un gruppo di giornalisti ospitati in un albergo a Tysons Corner, in Virginia per mostrare in una sorta di conferenza stampa il primo store di Apple sito al secondo piano del \"Tysons Corner Center\". I primi due negozi Apple hanno aperto il 19 maggio al Tysons Corner e, sempre in questa data, a Glendale (California), in California, presso la \"Glendale Galleria\". Il primo Apple Store con l'attuale standard di arredamento (tavoli in legno e pavimento in pietra serena), ha aperto a Pasadena, in California. Apple ha aperto il suo negozio numero 200 il 26 ottobre 2007 a Gilbert (Arizona), 2.251 giorni dopo l'apertura del suo primo store al Tysons Corner. Molti negozi sono situati all'interno di centri commerciali, ma Apple ha costruito anche negozi \"stand-alone\", veri e propri \"fiori all'occhiello\", in posizioni di alto profilo in varie citt\u00e0: a New York, Chicago, San Francisco, Tokyo, Osaka, Londra, Sydney, Montr\u00e9al, Monaco di Baviera, Parigi, Pechino, Shanghai, Francoforte sul Meno, Amburgo, Hong Kong, Houston, Boston, Bologna, Amsterdam, Barcellona e Torino. Il negozio di Boston al numero 815 di Boylston Street \u00e8 il pi\u00f9 grande Apple Store negli Stati Uniti. Il negozio di Covent Garden a Londra (Regno Unito), inaugurato il 7 agosto 2010, \u00e8 il pi\u00f9 grande Apple Store del mondo. Il negozio di Via Roma a Torino (Italia) \u00e8 il pi\u00f9 grande Apple Store d'Italia, nonch\u00e9 il secondo, dopo quello di Bologna, ad aprire nel centro della citt\u00e0. \nOgni Store \u00e8 progettato per venire incontro alle necessit\u00e0 della location e dei regolamenti urbani. Apple ha ricevuto diversi riconoscimenti nel campo dell'architettura grazie al design dei suoi store, in particolare per la location di Manhattan.\nOriginariamente, negli Apple Store era presente un unico punto dove pagare, fino al 2006 quando Apple ha presentato un nuovo layout per i suoi store. Il nuovo layout degli Store ha sostituito il punto dedicato ai pagamenti con il sistema EasyPay tramite palmare. Tuttavia, le classiche casse esistono ancora in numerosi Apple Store, per facilitare le transazioni non effettuate con carta di credito e i cassetti sono situati all'interno degli iconici tavoli dove sono esposti gli articoli in vendita.\nApple nel novembre 2009 ha aggiornato il sistema EasyPay (che era originariamente basato su sistema operativo Windows) per operare su iPod touch. L'iPod in questione viene fornito al personale con una propria custodia dedicata, lo scanner per codici a barre Infinite Peripherals Linea-Pro e un lettore di carte magnetiche, per permettere transazioni anche su iPod.\nPersonale.\nNegli Apple Store il cliente \u00e8 assistito da personale specializzato in compiti specifici:\nGenius Bar.\nI Negozi Apple sono dotati di un Genius Bar, dove i clienti possono ricevere consigli tecnici o effettuare riparazioni per i loro prodotti. Il Genius Bar fornisce assistenza software per il macOS e servizi di assistenza per hardware Apple che non sia stato classificato come obsoleto. In origine, ai clienti al Genius Bar veniva offerta dell'acqua Evian. Questo servizio \u00e8 stato abbandonato nel febbraio 2002.\nPer affrontare il numero crescente di clienti con iPod al Genius Bar, alcuni nuovi negozi hanno allestito uno spazio apposito per l'assistenza sugli iPod, chiamato iPod Bar. Il primo iPod Bar \u00e8 stato inaugurato all'Apple Store di Ginza a Tokyo; sono seguiti gli Apple Store di New York e da allora gli iPod Bar sono diventati una caratteristica comune degli Apple Store di nuova costruzione.\nLa maggior parte dei nuovi Apple Store dispone di una postazione chiamata lo \"Studio\", uno spazio simile al Genius Bar dove i clienti possono ricevere aiuto da parte di un \"Creativo\" su progetti di realizzazione album foto o editing di filmati.\nApple Store in Italia.\nIn Italia sono presenti 17 Apple Store (+1 chiuso)\nIl 31 marzo 2007 viene inaugurato presso il Centro Commerciale RomaEst a Roma il primo Apple Store italiano, che ha chiuso i battenti nel 2021. I dipendenti sono stati trasferiti nel nuovo negozio in via del Corso all'interno del palazzo Marignoli, inaugurato il 27 maggio 2021, che rappresenta il pi\u00f9 grande Apple Store in Europa e il \"flagship\" italiano.\nUbicazione.\nL'Apple Store di Regent Street a Londra \u00e8 stato il primo ad essere aperto in Europa, nel novembre 2004. Attualmente il pi\u00f9 grande Apple Store del mondo si trova proprio a Londra, a Covent Garden"}
{"id": "62666", "revid": "110157", "url": "https://it.wikipedia.org/wiki?curid=62666", "title": "Apple Public Source License", "text": "La Apple Public Source License \u00e8 la licenza open source sotto cui Apple ha distribuito il sistema operativo Darwin. La licenza \u00e8 stata scelta appositamente per invogliare la community di sviluppatori open source a migliorare il progetto Darwin.\nLa prima versione della Apple Public Source License \u00e8 stata approvata dalla Open Source Initiative (OSI). La versione 2.0, resa disponibile il 29 giugno 2003, \u00e8 conforme alle linee guida della Free Software Foundation ed \u00e8 stata anch'essa approvata dall'OSI.\nLa Free Software Foundation ha approvato la Apple Public Source License 2.0 come una licenza FreeSoftware, ma, mentre ha incoraggiato gli sviluppatori a lavorare su altri progetti coperti dalla nuova versione della Apple Public Source License, ha consigliato ai suddetti sviluppatori di non distribuire altri software con questa licenza, perch\u00e9 non \u00e8 compatibile con la GNU General Public License e potrebbe interferire con progetti distribuiti interamente come software proprietario. La Free Software Foundation ha inoltre detto testualmente che la licenza Apple Public source License 2.0 non funziona secondo reali meccanismi di Copyleft, e che bench\u00e9 la modifica di tale licenza (dalla 1.0 alla 2.0) sia stata una cosa positiva rendendola pi\u00f9 conforme alle caratteristiche di una vera licenza FreeSoftware, non si pu\u00f2 comunque giudicare come positivo l'operato di Apple in quanto solo una parte di MacOS \u00e8 distribuito con questa licenza.\nAltri software di Apple sono stati resi disponibili sotto la Licenza Apache. Uno di questi \u00e8 lo stack zeroconf Bonjour."}
{"id": "62667", "revid": "125552911", "url": "https://it.wikipedia.org/wiki?curid=62667", "title": "Apple Store Online", "text": "Apple Store Online \u00e8 il negozio elettronico di propriet\u00e0 di Apple. Il negozio vende tutti i prodotti dell'Apple oltre a una nutrita serie di accessori sviluppati da terze parti per i prodotti Apple. Il negozio ha sede a Cupertino in California e gli acquisti possono essere effettuati sia in modo elettronico che telefonando al numero verde.\nProdotti in vendita.\nLo store vende anche prodotti come i \"gift certificate\". Questi certificati sono dei buoni prepagati per acquistare nell'Apple Store Online o nel negozio di musica online dell'Apple.\nLo store \u00e8 disponibile nelle principali lingue, esiste una versione dedicata agli utenti scolastici (studenti, docenti o istituti scolastici) e una versione per le aziende.\n visto il grande successo dell'iPod Apple ha realizzato una sezione apposita dello store dedicata al lettore digitale e agli accessori disponibili.\nApplicazione.\nIl 15 giugno 2010 Apple ha reso disponibile nell'App Store l'applicazione ufficiale per visualizzare i prodotti e per effettuare acquisti direttamente dall'iPhone."}
{"id": "62668", "revid": "120903621", "url": "https://it.wikipedia.org/wiki?curid=62668", "title": "Apple Worldwide Developers Conference", "text": "L'Apple WorldWide Developers Conference (WWDC) \u00e8 una conferenza annuale tenuta in California dalla Apple Inc.. Il convegno viene impiegato dall'azienda per mostrare agli sviluppatori nuovi prodotti e nuove tecnologie, oltre ad offrire laboratori pratici e sessioni di feedback. In particolare, durante la WWDC, vengono presentate le nuove versioni dei software (iOS, iPadOS, macOS, watchOS, tvOS...). Il numero dei partecipanti varia generalmente tra i 2.000 a 4.000 sviluppatori, tuttavia, durante il WWDC 2007, Steve Jobs ha osservato che vi sono stati oltre 5.000 partecipanti. Nelle edizioni del WWDC a partire dal 2008 sono stati presenti 5.000 partecipanti, 5.200 compresi quelli speciali.\nDescrizione.\nNel 2003, la WWDC venne unito con il \"QuickTime Expo\", una conferenza Apple dedicata allo sviluppo e alla promozione della tecnologia QuickTime. Il numero delle manifestazioni legate a QuickTime venne incrementato e il premio \"Apple Design Award\" venne accorpato con il premio \"Apple Design Awards for QuickTime Content\". Nel contempo venne incrementato lo spazio disponibile per le applicazioni e le soluzioni dedicate alla gestione delle informazioni, con particolare attenzione sugli Xserve e sul sistema operativo macOS Server.\nTutti i partecipanti alla WWDC devono firmare un contratto di riservatezza che copre tutte le notizie e i prodotti che verranno presentati durante la manifestazione. Sebbene il keynote sia coperto dal contratto, negli ultimi anni Apple ha deciso di trasmettere in diretta il keynote per consentire a tutti gli utenti di visionare la presentazione.\nInizialmente, la WWDC era una manifestazione orientata esclusivamente agli sviluppatori, ma a partire dal 2002, Apple ha deciso di presentare i suoi nuovi prodotti anche durante il keynote. Infatti, nel 2002, \u00e8 stata presentata la linea Xserve e nel 2003 la webcam firewire iSight.\nLa conferenza inizia con il keynote, durante questo normalmente vengono presentate le principali novit\u00e0 e, fin dal 1998, il keynote \u00e8 stato diretto dal CEO di Apple Steve Jobs.\nStoria.\nIl primo WWDC si svolse a Monterey in California nel 1983.\nLocalit\u00e0 e data dei recenti WWDC:\n2007.\nDurante il Keynote del 2007, Apple mostr\u00f2 una copia quasi completa di Mac OS X Leopard, che poi arriv\u00f2 sul mercato in ottobre. Venne annunciato anche Safari per Microsoft Windows e il supporto per le applicazioni di terze parti per iPhone. Altra novit\u00e0 riguardante l'iPhone fu l'annuncio della data di lancio, il 29 giugno.\n2008.\nNell'edizione 2008 si \u00e8 registrato il record di presenze, segnando il tutto esaurito. Durante l'evento inaugurale \u00e8 stato annunciato lo sviluppo di OS X Snow Leopard, \u00e8 stata ripresentata la versione 2.0 del software dell'iPhone e sono state illustrate alcune nuove applicazioni di terze parti. Infine \u00e8 stato presentato l'iPhone 3G.\n\u00c8 stato annunciato anche un nuovo prodotto, MobileMe, che andr\u00e0 a sostituire .Mac.\n2009.\nApple, nell'edizione 2009, present\u00f2 i nuovi MacBook Pro da 13\", l'aggiornamento hardware del MacBook Air, il nuovo sistema operativo OS X Snow Leopard e annunci\u00f2 anche la sua data d'uscita di Safari 4, la versione definitiva dell'iPhone OS 3 e, solo alla fine dell'evento, il nuovo iPhone 3GS.\n2011.\nLa WWDC 2011 si svolse dal 6 al 10 giugno a San Francisco. L'11 giugno 2011, all'ultima conferenza presentata da Steve Jobs, vennero annunciati iOS 5, OS X Lion e iCloud. Steve Jobs present\u00f2 cos\u00ec la conferenza: \"The hardware is the brain of our products, the software in them is the soul and today we are going to talk about software\" (\"L'hardware \u00e8 il cervello dei nostri prodotti, il software in essi \u00e8 la loro anima e oggi parleremo di software).\n2012.\nLa WWDC 2012 si svolse dall'11 al 15 giugno a San Francisco. I 5.000 biglietti, al costo di $ 1.599, furono esauriti in sole 2 ore, battendo il record dell'anno precedente di circa 9 ore.\nL'11 giugno, alla conferenza presentata da Tim Cook, vennero annunciati iOS 6, che sarebbe stato distribuito in autunno e che prevedeva tra le novit\u00e0 l'introduzione di Siri in altre lingue, tra cui l'italiano, e con l'integrazione di OpenTable, una maggiore integrazione di Facebook, un sistema mappe del tutto nuovo e OS X Mountain Lion, oltre alla presentazione della nuova generazione di MacBook Pro, MacBook Air e il nuovo MacBook Pro Retina 15\".\n2013.\nLa WWDC 2013 si svolse dal 10 al 15 giugno a San Francisco. I 5.000 biglietti, al costo di $ 1.599, furono esauriti in soli 71 secondi, battendo il record dell'anno precedente di circa 2 ore. Apple present\u00f2 il suo nuovo OS X Mavericks e iOS 7. Inoltre, l'azienda dichiar\u00f2 che i dispositivi compatibili con la nuova versione di iOS erano iPhone 4, iPhone 4S, iPhone 5, iPod touch 5G, iPad 2, la terza e la quarta generazione di iPad, iPad mini e i nuovi dispositivi che Apple avrebbe presentato in autunno: iPhone 5s, iPhone 5c e iPad Air.\n2014.\nLa WWDC 2014 si svolse dal 2 al 6 giugno a San Francisco. Apple present\u00f2 il nuovo OS X Yosemite, con una grafica rinnovata in stile iOS 7 e con nuove funzionalit\u00e0. Venne presentato iOS 8 con lo stesso design della precedente versione, ma con nuove funzionalit\u00e0 come, ad esempio, le notifiche a risposta rapida, la tastiera predittiva e Health, una nuova applicazione per la salute e il fitness. \u00c8 stato anche aggiornato l'SDK con nuovi kit per la domotica, la salute e il fitness. Vennero introdotte le estensioni fra le applicazioni di sistema e quelle di terze parti. Vennero aperte le API del Touch ID e introdotto un nuovo linguaggio di programmazione, chiamato Swift.\n2015.\nLa WWDC 2015 si svolse dal giorno 8 giugno a San Francisco all'interno del Moscone West. Durante il keynote, Apple annunci\u00f2 il nuovo OS X El Capitan, che migliorava le prestazioni e aggiungeva nuove funzionalit\u00e0 a OS X Yosemite. \u00c8 stato anche annunciato iOS 9, anch'esso un miglioramento del noto iOS 8, annunciato durante il 2014. Vennero introdotte anche qui nuove funzionalit\u00e0 tra cui Spotlight Proactive, maggiore velocit\u00e0 e precisione nelle risposte di Siri, ricerche in linguaggio naturale, nuovo multitasking, nuove API e una migliore gestione delle risorse e della batteria. \u00c8 stato inoltre presentato il nuovo servizio di streaming musicale Apple Music. Questo nuovo servizio \u00e8 disponibile per macOS, iOS, Android e Microsoft Windows a partire dal 30 giugno 2015 a un prezzo base di \u20ac 9.99 mensili.\n2016.\nLa WWDC 2016 si svolse il 13 giugno a San Francisco all'interno del Moscone West. Durante l'evento \u00e8 stato presentato il decimo sistema operativo di casa Apple, che porta molteplici novit\u00e0 e un design rinnovato completamente. \u00c8 stato anche presentato il nuovo sistema operativo per computer Mac, macOS Sierra, con una nuova nomenclatura che va a sostituire la vecchia \"OS X\". Con questo aggiornamento sono state aggiunte funzioni riguardanti Continuity e iCloud Drive. Inoltre \u00e8 stata aggiunta una funzione per ottimizzare l'archiviazione del Mac. \n\u00c8 stato presentato anche il nuovo sistema operativo per Apple Watch, watchOS 3, che porta nuove Watch Face, una pi\u00f9 rapida apertura delle applicazioni dell'orologio e alcune nuove funzionalit\u00e0, tra cui la chiamata dei servizi d'emergenza tramite la pressione di un solo bottone. \u00c8 stata rilasciata la nuova versione di tvOS, nella quale \u00e8 stato migliorato l'utilizzo di Siri, un nuovo sistema per digitare username e password, la black mode e un nuovo design per l'applicazione Musica e Foto.\nInfine \u00e8 stato presentata un'applicazione solo per iPad, Swift Playgrounds, la quale ha lo scopo di aiutare i pi\u00f9 giovani ad inserirsi nel mondo della programmazione.\n2017.\nLa WWDC 2017 si svolse dal 5 al 9 giugno a San Jose. Furono presentate le nuove versioni dei sistemi operativi (tvOS 11, watchOS 4, macOS High Sierra e iOS 11), il nuovo speaker per la casa HomePod, una nuova linea di MacBook e il nuovo iMac Pro.\n2018.\nLa WWDC 2018 si svolse dal 4 all\u20198 giugno a San Jose.\n2019.\nLa WWDC 2019 si svolse dal 3 al 7 giugno a San Jose. Durante la rappresentazione sono stati presentati i nuovi sistemi operativi (iOS 13, watchOS 6, macOS Catalina, iPadOS, tvOS 13) e il nuovo Mac Pro.\n2020.\nLa WWDC 2020 si svolse dal 22 giugno al 26 giugno esclusivamente online. \u00c8 la prima WWDC a tenersi esclusivamente online. Durante questa presentazione sono stati presentati i nuovi sistemi operativi (iOS 14, iPadOS 14, macOS Big Sur, watchOS 7, tvOS 14) e la nuova gamma processori SoC ad architettura ARM chiamati Apple Silicon destinati ai Mac, prodotti da Apple."}
