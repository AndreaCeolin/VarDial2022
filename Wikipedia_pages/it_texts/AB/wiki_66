{"id": "67940", "revid": "1868812", "url": "https://it.wikipedia.org/wiki?curid=67940", "title": "Francis Drake", "text": " Membro di spicco dei famosi \"Sea Dogs\", fu il primo inglese a circumnavigare il globo, dal 1577 al 1580, e fu insignito del titolo di cavaliere al suo ritorno dalla regina Elisabetta I.\nBiografia.\nOrigini e formazione.\nCome gran parte dei suoi contemporanei, non esistono atti di nascita di Drake ma si ritiene che sia nato tra il 1540 e il 1544, in base a date di eventi successivi nel Devon, Inghilterra. Figlio di agricoltori protestanti, Mary Myllwaye e Edmund Drake, i quali, durante le sommosse cattoliche del 1549, furono costretti a fuggire nel Kent, era il pi\u00f9 grande di 12 figli. All'et\u00e0 di 13 anni Francis prese il mare su una nave mercantile, apprendista presso un mercante che percorreva la tratta per il commercio merci tra Inghilterra e Francia. Prese bene la navigazione e fu presto arruolato dai suoi parenti, gli Hawkins. Pass\u00f2 gli inizi della sua carriera affinando le sue qualit\u00e0 di manovrare nelle acque difficili del Mare del Nord e infine, dopo la morte del capitano per il quale egli comandava, divenne comandante di un'imbarcazione di propriet\u00e0 a 22 anni.\nAll'et\u00e0 di 23 anni Drake comp\u00ec i suoi primi viaggi nel Nuovo Mondo sotto le vele della famiglia Hawkins di Plymouth, in compagnia di suo cugino, Sir John Hawkins. Famosa anche la spedizione da lui guidata con la nave Paffal in America del Sud. In seguito all'attacco di Cadice e alle sue imprese nel Mar dei Caraibi spagnolo, Drake si guadagn\u00f2 il soprannome di \"El Draque\" (\"Il dragone\"), che \u00e8 la diretta traduzione del suo cognome. Il suo motto era \"Sic parvis magna\" [\"cos\u00ec da piccole grandi cose\" (derivano)].\nVerso il 1560, Drake ricevette il comando della sua nave, la \"Judith\". Assieme a una piccola flotta, Drake e John Hawkins, suo cugino, salparono per l'Africa e lavorarono come mercanti di schiavi illecitamente. Poi salparono per la Nuova Spagna dove vendettero i loro prigionieri ai coloni contro la legge spagnola.\nNel 1568, le forze del nuovo vicer\u00e9 spagnolo bloccarono Drake e Hawkins nel porto messicano di San Juan de Ul\u00faa. I due riuscirono a fuggire con le rispettive navi ma nello scontro decine di uomini da loro comandati furono uccisi dagli spagnoli. L\u2019agguato radic\u00f2 in Drake un odio profondo per la corona spagnola.\nNel 1572, la regina Elisabetta I assegn\u00f2 a Drake un incarico da corsaro, potendo quindi saccheggiare tutte le navi di re Filippo II di Spagna. Nello stesso anno Drake decise di intraprendere anche il suo primo viaggio indipendente diretto a Panama partendo da Plymouth con l\u2019intento di attaccare la citt\u00e0 di Nombre de Dios, dal quale porto salpavano le navi spagnole che trasportavano argento e oro dal Per\u00f9.\nPart\u00ec con due navi e un equipaggio di 73 uomini e riusc\u00ec a conquistare la citt\u00e0 ma fu gravemente ferito durante l\u2019attacco, quindi dovette ritirarsi con un bottino poco cospicuo. Continuarono a navigare nel area Centro Americana per qualche tempo, intanto che le ferite di Drake furono guarite, e fecero irruzione in diversi porti spagnoli riuscendo a raccogliere molto oro e argento per poi tornare a Plymouth nel 1573.\nLa circumnavigazione del globo.\nVisto il successo di Panama, nel 1577 Drake ricevette dalla regina Elisabetta il compito d'intraprendere una spedizione contro la Spagna lungo le coste americane del Pacifico. Egli fece vela da Plymouth, Inghilterra, a dicembre, a bordo del \"Pelican\", con quattro altre navi e pi\u00f9 di 150 uomini. Dopo aver attraversato l'Atlantico, due delle navi dovettero essere abbandonate sulla costa orientale del Sud America. Le restanti tre navi partirono dirette allo stretto di Magellano, all'estremit\u00e0 meridionale del continente. Alcune settimane dopo, esse riuscirono a entrare nel Pacifico, tuttavia violenti temporali distrussero una delle navi e costrinsero un'altra a ritornare in Inghilterra. Drake continu\u00f2 con la sua nave ammiraglia, ora rinominata \"Golden Hind\" (la Cerva Dorata) in onore a Sir Christopher Hatton, cancelliere favorito di Elisabetta e finanziatore del viaggio, che aveva una cerva dorata nel suo stemma araldico.\nL'ultima nave restante veleggi\u00f2 verso nord lungo le coste sul Pacifico del Sud America, attaccando porti spagnoli come Valpara\u00edso durante il percorso. Cattur\u00f2 inoltre navi spagnole nel viaggio verso nord, facendo buon uso delle loro mappe, pi\u00f9 accurate. Nella sua ricerca del passaggio a Nord Ovest, Drake potrebbe essere giunto fino all'odierno confine tra Stati Uniti e Canada. Non essendo in grado di trovare il fantomatico passaggio per rientrare nell'Atlantico, gir\u00f2 indietro e si diresse a sud.\nNel 1579 la \"Golden Hind\" entr\u00f2 in una insenatura (la baia di Drake) a nord dell'odierna San Francisco per riparazioni. Sbarc\u00f2 nel nord della California, o forse ancora pi\u00f9 a nord, nell'Oregon o nel Nord-ovest Pacifico (il luogo esatto \u00e8 ancora dibattuto tra gli storici) e dichiar\u00f2 la terra, chiamandola \"Nuova Albione\", territorio della Corona Inglese. Le mappe realizzate poco dopo riportarono scritto \"Nuova Albione\" su tutta la frontiera a nord della Nuova Spagna. \nQuando Drake rifece vela, si diresse a ovest attraverso il Pacifico e qualche mese dopo raggiunse le Molucche, un gruppo di isole nel sud ovest Pacifico, a est dell'odierna Indonesia. Fece numerose soste nel suo viaggio verso la punta dell'Africa, doppiando infine il Capo di Buona Speranza, e arriv\u00f2 in Inghilterra nel settembre del 1580. Port\u00f2 con s\u00e9 un ricco carico di spezie e di tesori catturati agli spagnoli e fu salutato come il primo inglese a circumnavigare la Terra. Il 4 aprile 1581 Drake fu nominato cavaliere dalla regina Elisabetta a bordo della \"Golden Hind\" e divenne sindaco di Plymouth e parlamentare. \nIl carico di spezie e tesori catturati agli spagnoli dimostrarono sia la ricchezza che la vulnerabilit\u00e0 dell'Impero spagnolo. La regina ebbe diritto alla met\u00e0 del carico e il valore di quella met\u00e0 era superiore alle entrate della corona di un intero anno. La regina ordin\u00f2 che tutti i resoconti scritti del viaggio di Drake fossero tenuti segreti, ai suoi partecipanti fu fatto giurare il silenzio a prezzo della vita; il suo scopo era tenere le attivit\u00e0 di Drake lontano dagli occhi della rivale Spagna.\nIl ruolo nella guerra anglo-spagnola.\nTra il 1585 e il 1586, i rapporti tra Inghilterra e Spagna peggiorarono. Drake navig\u00f2 verso il nuovo mondo e saccheggi\u00f2 i porti di Santo Domingo e Cartagena. Nella tratta di ritorno del viaggio cattur\u00f2 il fortino spagnolo di St. Augustine (Florida). Questi atti portarono Filippo II di Spagna a progettare di invadere l'Inghilterra con una vasta armata di navi da guerra. Per prevenire un attacco, Drake condusse assedi\u00f2 la citt\u00e0 spagnola di Cadice, affondando pi\u00f9 di 30 navi e molti rifornimenti.\nNel 1588 Drake fu nominato viceammiraglio della marina inglese, sotto Lord Howard di Effingham, il 21 luglio, 130 navi dell'Armada spagnola entrarono nel Canale della Manica in formazione a mezzaluna. La flotta inglese salp\u00f2 per incontrarli, facendo affidamento sul fuoco dei cannoni a lungo raggio per danneggiare in modo significativo l'armata nei giorni successivi.\nIl 27 luglio, il comandante spagnolo Alonso P\u00e9rez de Guzm\u00e1n, duca di Medina Sidonia, ancor\u00f2 l'armata al largo di Calais, Francia. La sera successiva, Lord Howard e Drake organizzarono navi antincendio per fare un attacco direttamente nella flotta spagnola. Purtroppo questo attacco provoc\u00f2 pochi danni ma in compenso scaten\u00f2 il panico e fece s\u00ec che alcuni dei capitani spagnoli tagliassero l'ancora e si disperdessero. I forti venti portarono molte delle navi verso il Mare del Nord, e gli inglesi lo seguirono all'inseguimento. Cattur\u00f2 il galeone spagnolo \"Rosario\" insieme all'ammiraglio Pedro de Vald\u00e9s e tutto il suo equipaggio, ma con ci\u00f2 causando confusione nella flotta inglese durante lo svolgimento dell'azione. Nella notte del 29 luglio, insieme a Howard, Drake organizz\u00f2 le navi incendiarie che costrinsero la maggior parte dei capitani spagnoli a rompere la formazione e a far vela attraverso il passo di Calais verso il mare aperto. Il giorno seguente Drake fu presente alla battaglia di Gravelines.\nNel 1589, la regina Elisabetta I ordin\u00f2 a Drake di cercare e distruggere tutte le navi rimaste dell'armata e aiutare i ribelli portoghesi a Lisbona a combattere contro gli occupanti spagnoli. Purtroppo la spedizione sub\u00ec invece grosse perdite in termini di vite e risorse. Drake torn\u00f2 a casa sconfitto e per i successivi anni si occup\u00f2 dei doveri di sindaco di Plymouth.\nLe imprese coloniali e la morte.\nDrake successivamente intraprese una lunga e disastrosa campagna contro le colonie spagnole in America assieme al cugino John Hawkins, subendo numerose e continue sconfitte, ultima delle quali l'attacco a Porto Rico, durante il quale un colpo di cannone sparato dalla fortezza di San Felipe del Morro raggiunse il ponte della sua nave, ma Drake riusc\u00ec miracolosamente a sopravvivere.\nA met\u00e0 del gennaio 1596, mor\u00ec di dissenteria a quasi 56 anni mentre era ancorato nella baia di Portobello, dove venne seppellito in mare, in una bara di piombo. Nel suo testamento prescrisse di lasciare buona parte del proprio patrimonio personale alla povera gente della cittadina di Plymouth."}
{"id": "67941", "revid": "367445", "url": "https://it.wikipedia.org/wiki?curid=67941", "title": "Filtro Butterworth", "text": "Il filtro Butterworth (o \"massimamente piatto\") \u00e8 uno dei pi\u00f9 semplici filtri elettronici. Il suo scopo \u00e8 mantenere il pi\u00f9 piatto possibile il modulo della risposta in frequenza nella banda passante. \nIl primo a descriverli fu il fisico inglese Stephen Butterworth nel suo articolo \"On the Theory of Filter Amplifiers\", \"Wireless Engineer\" (anche chiamato \"Experimental Wireless and the Radio Engineer\"), vol. 7, 1930, pp. 536-541.\nDefinizione.\nLa definizione del filtro non vincola la realizzazione del circuito elettronico, che pu\u00f2 essere liberamente progettato, ma solo la sua funzione di trasferimento. Sono filtri Butterworth tutti i circuiti la cui funzione di trasferimento ha come denominatore e/o numeratore dei polinomi di Butterworth di ordine arbitrario.\nSe formula_1 \u00e8 un polinomio di Butterworth di ordine k, la funzione di trasferimento del circuito dovr\u00e0 essere esprimibile nella forma formula_2.\nPerch\u00e9 il filtro sia causale, quindi realizzabile, deve essere formula_3.\nI polinomi di Butterworth.\nUn polinomio per appartenere alla famiglia dei polinomi di Butterworth deve:\nInoltre:\nL'utilizzo dei polinomi di Butterworth in una funzione di trasferimento, la rende \"massimalmente piatta\" in banda passante: le sue derivate in formula_4 fino all'ordine 2n-1 sono nulle.\nI polinomi di Butterworth si trovano tabulati su manuali di elettronica e su Internet, espressi sotto forma di prodotto di polinomi di grado 2 e grado 1, per poter realizzare un circuito di ordine elevato come cascata di circuiti di ordine 2 e 1.\nI filtri.\nIl pi\u00f9 semplice filtro Butterworth \u00e8 il \"filtro passa-basso standard\" di primo ordine, che pu\u00f2 essere modificato per ottenere un filtro passa-alto, e combinato in serie con altri per ottenere filtri passa-banda, filtri elimina-banda, e versioni di ordine superiori di questi.\nLa risposta in frequenza di questi filtri nella banda passante \u00e8 quella pi\u00f9 piatta possibile (priva di ondulazioni in banda), mentre fuori banda ha una funzione di trasferimento monotona, tendente a zero.\nOsservata su un diagramma di Bode, il modulo della risposta in frequenza fuori banda scende linearmente verso formula_7. L'attenuazione di un filtro di primo ordine \u00e8 pari a 6 dB/ottava (20 dB/decade); di filtro di secondo ordine \u00e8 12 dB/ottava (40 dB/decade) e cos\u00ec via.Tutti i filtri di primo ordine sono identici ed hanno la medesima risposta in frequenza normalizzata.\nIl filtro Butterworth \u00e8 l'unico filtro che mantiene la medesima risposta anche per ordini superiori, con la pendenza dei fianchi pi\u00f9 ripidi al crescere dell'ordine. Altri tipi di filtri (Bessel, Chebyshev, ellittico) presentano risposte differenti passando ad ordini superiori.\nLa risposta in frequenza di un filtro di ordine \"n\" pu\u00f2 essere definita matematicamente come:\nformula_8\nove G \u00e8 il trasferimento del filtro, n \u00e8 l'ordine del filtro, \u03c9 \u00e8 il rapporto tra la frequenza del segnale e la frequenza di taglio che si vuole imporre con il filtro."}
{"id": "67943", "revid": "968255", "url": "https://it.wikipedia.org/wiki?curid=67943", "title": "Circolo polare", "text": "Il circolo polare, sia artico che antartico, \u00e8 il parallelo che circoscrive l'area attorno al polo, rispettivamente nord e sud, cui appartiene. \nDescrizione.\nIl circolo polare attorno al polo nord prende il nome di circolo polare artico, mentre quello attorno al polo sud \u00e8 detto circolo polare antartico. Le porzioni di superficie sferica racchiuse dai circoli polari vengono chiamate regioni polari o zone frigide, e hanno al loro centro il rispettivo polo geografico.\nLa latitudine dei circoli polari \u00e8 di 66\u00b0 33\u2032 39\u2033 (o 66,56083\u00b0) ed \u00e8 stata calcolata come la differenza tra la verticale (90\u00b0) dell'inclinazione dell'asse di rotazione della Terra e il piano dell'eclittica (23\u00b0 26\u2032 22\u2033).\nPoich\u00e9 l'inclinazione dell'asse terrestre rispetto all'eclittica varia sensibilmente col passare del tempo, il valore di 66\u00b0 33\u2032 39\u2033 per i due circoli polari \u00e8 fissato per convenzione.\nCaratteristica saliente dell'area compresa tra polo e circolo polare \u00e8 il fatto che, almeno una volta all'anno, il Sole non sorge e non tramonta per 24 ore continuate, creando rispettivamente i fenomeni della notte polare e del giorno polare, o sole di mezzanotte. \nIn estate il Sole si abbassa sull'orizzonte, senza mai tramontare. A mezzanotte esso tocca il punto pi\u00f9 basso, che \u00e8 tanto pi\u00f9 alto in cielo quanto maggiore \u00e8 la latitudine, e quindi ricomincia a salire. In inverno, invece, non sorge mai al di sopra dell'orizzonte, arrivando al massimo a schiarire il cielo con luce vespertina nelle ore centrali del giorno.\nCaratterizzazione delle zone polari.\nLe seguenti affermazioni sono sostanzialmente equivalenti e identificano con soddisfacente precisione (vedi annotazioni varie tra parentesi) i punti dell'area compresa tra polo e rispettivo circolo:"}
{"id": "67947", "revid": "2071655", "url": "https://it.wikipedia.org/wiki?curid=67947", "title": "JoJo", "text": "Diventata famosa da giovanissima grazie alla hit mondiale \"Leave (Get Out)\", nel corso della sua carriera ha pubblicato 5 album e venduto 7 milioni di dischi con i primi due. Dopo un inizio fortunato, la cantante ha subito uno stop a causa di cattivi rapporti con la vecchia casa discografica: ci\u00f2 ha portato a un processo da cui l'artista \u00e8 uscita vittoriosa, il che le ha poi permesso di tornare a pubblicare nuovo materiale musicale.\nBiografia.\nJoJo \u00e8 nata a Brattleboro, nel Vermont, ed \u00e8 cresciuta a Keene, nel New Hampshire e a Foxborough, Massachusetts. Ha origini inglesi, polacche, francese, scozzesi e native americane. \u00c8 cresciuta in un appartamento a Foxborough, con una sola stanza da letto, in una famiglia povera. Suo padre cantava del blues come hobby e sua madre Diana cantava nel coro di una chiesa e ogni tanto in musical teatrali. I genitori di JoJo divorziarono quando lei aveva quattro anni e lei crebbe con la madre come figlia unica. Il nome d'arte JoJo deriva da un soprannome da bambina. Fra le sue migliori amiche figurano Emma Roberts, sua co-star nel film \"Aquamarine\", e Zelda Williams, figlia dell'attore statunitense Robin Williams.\nCarriera musicale.\n1998-2005: scoperta, debutto e \"JoJo\".\nNel 1998, all'et\u00e0 di 8 anni, Joanna fece un'audizione per \"Kids Say the Darndest Things On The Road in Boston\", uno show della rete televisiva CBS, suscitando apprezzamento nei produttori della trasmissione. L'anno dopo, all'et\u00e0 di 9 anni, cant\u00f2 Respect e Chain of Fools di Aretha Franklin, nello show televisivo \"Destination Stardom\" ricevendo applausi da Bill Cosby e dal pubblico della \"Faneuil Hall\". Non molto tempo dopo The Oprah Winfrey Show, il celebre talk show statunitense, la contatt\u00f2, invitandola a esibirsi.\nApparve nello show televisivo \"America's Most Talented Kids\" nel 2003 all'et\u00e0 di 13 anni, e fu notata da un uomo nel pubblico che la mise in contatto con Vincent Herbert, un produttore dello show business statunitense: la giovane accett\u00f2 un contratto con Barry Hankerson, titolare della Blackground Records, etichetta di Aaliyah e Timbaland.\nIl suo album di debutto, \"JoJo\", che raggiunse la posizione numero 4 nella classifica \"Billboard 200\", fu pubblicato nel giugno del 2004 e vendette oltre 4 milioni di copie in tutto il mondo. Il suo primo singolo, \"Leave (Get Out)\", uscito nel febbraio dello stesso anno, raggiunse la 12\u00aa posizione nella \"Billboard Hot 100\" e la 1\u00aa della Top 40 Mainstream, permettendo a JoJo, a soli 13 anni, di diventare la pi\u00f9 giovane cantante ad avere un brano in prima posizione negli Stati Uniti. Il secondo singolo, \"Baby It's You\", pubblicato nel settembre 2004, riscosse un discreto successo, ottenendo, come il primo, una certificazione d'oro dalla RIAA. L'anno dopo fu infine estratto il terzo e ultimo singolo del disco, \"Not That Kinda Girl\", di scarso successo commerciale.\n2006-2009: \"The High Road\" e problemi con la casa discografica.\nIl secondo album della cantante, \"The High Road\", fu commercializzato nell'ottobre del 2006, con oltre 2 milioni di copie vendute. Il singolo di lancio, \"Too Little Too Late\", fu pubblicato nell'agosto del 2006 e raggiunse la 3\u00aa posizione nella \"Billboard Hot 100\", ottenendo una certificazione d'oro dalla RIAA per aver venduto oltre copie. A questo singolo seguirono, con minor successo, altri due estratti: \"How to Touch a Girl\" e \"Anything\".\nJoJo avrebbe voluto pubblicare il terzo album in studio nel 2008, per il suo 18\u00ba compleanno, ma dopo vari dissidi con l'etichetta discografica, innumerevoli rinvii della pubblicazione e molte tracce ancora inedite finite online, la cantante intent\u00f2 una causa a New York contro la Da Family Entertainment per averle causato uno stop della carriera, chiedendo, secondo quanto riferito, dollari e la liberazione dal suo contratto. La cantante venne rilasciata dall'etichetta nel mese di ottobre 2009 e un accordo fu raggiunto con la Blackground Records per la pubblicazione del terzo album, distribuito dalla Interscope Records.\n2010-2013: \"Can't Take That Away from Me\", \"Ag\u00e1p\u0113\" e tour promozionali.\nIl 7 settembre 2010, in esclusiva su Rap-Up.com, fu pubblicato \"Can't Take That Away from Me\", un mixtape di tracce \"sperimentali\", che servivano da preludio al suo terzo lavoro, inizialmente intitolato \"All I Want Is Everything\". Il mixtape, trainato dalla sensuale \"In the Dark\", fu scaricato oltre volte.\nIl 28 febbraio 2011, JoJo rivel\u00f2 che il nuovo album si sarebbe intitolato \"Jumping Trains\", come una delle sue canzoni preferite del disco, e sarebbe stato pubblicato dalla Interscope Records. Il 14 maggio fu presentato sul suo sito ufficiale il brano \"The Other Chick\", dopo che una demo era finita in rete qualche settimana prima. La canzone sarebbe dovuta servire come singolo ufficiale, ma successivamente, in un'intervista, JoJo rivel\u00f2 che sarebbe stata semplicemente un buzz-single e che il singolo ufficiale sarebbe stato pubblicato in estate, anticipatamente all'uscita dell'album prevista per l'autunno.\nIl primo singolo \"Disaster\" venne pubblicato ufficialmente su iTunes USA il 6 settembre e in poco tempo arriv\u00f2 alla 20\u00aa posizione della top 100 della piattaforma. La canzone, dopo 5 anni di assenza della cantante dalla Top 100, raggiunse la posizione numero 87 della \"Billboard Hot 100\", la 64\u00aa della \"Billboard Digital Songs\" e la 29\u00aa della \"Billboard Pop Songs\", riuscendo a vendere copie.\nPer promuovere il nuovo lavoro, JoJo fu impegnata dal 6 settembre al 6 ottobre nel \"JoeJayTour\", tour di Joe Jonas e di Jay Sean, come apripista. La sua scaletta comprendeva 5 brani: \"Leave (Get Out)\", \"Too Little Too Late\", \"Marvin's Room (Can't Do Better)\", \"Disaster\" e \"Lie to Me\". Sempre in questo periodo fu ospite in alcune radio e rilasci\u00f2 diverse interviste, in una delle quali afferm\u00f2 che \"Jumping Trains\" sarebbe uscito nell'aprile 2012, anzich\u00e9 a fine 2011.\nIl 28 febbraio 2012 venne reso disponibile in formato digitale negli Stati Uniti \"Sexy to Me\", singolo promozionale comparso nello spot \"Clearasil\". Il 17 luglio, a sorpresa, fu pubblicata in anteprima su Rap-Up.com e SoundCloud \"Demonstrate\", canzone che venne scelta come primo singolo ufficiale (a scapito di \"Disaster\") del terzo album, che non si intitoler\u00e0 pi\u00f9 \"Jumping Trains\". La canzone fu accolta molto positivamente da fan, critici e cantanti come Drake e Jordin Sparks. Nonostante fosse stato annunciata la pubblicazione su iTunes per il 28 agosto, non fu mai pubblicato per il digital download.\nIl 15 novembre JoJo annunci\u00f2 poi la pubblicazione di un nuovo mixtape intitolato \"Ag\u00e1p\u0113\", che in greco significa \"amore incondizionato\", nonch\u00e9 anche il nome del cucciolo adottato dalla cantante. Il progetto, pubblicato per il download gratuito il 20 dicembre, giorno del 22\u00ba compleanno di JoJo, fu descritto dall'artista come \"un lavoro d'amore dal cuore, senza limiti o costrizioni\", e fu anticipato da \"We Get By\", singolo che esprime la visione positiva della cantante nonostante le difficolt\u00e0 incontrate sul suo percorso, e trainato dal secondo singolo estratto \"Andre\", ispirato dal cantante degli OutKast, per cui ha girato un video pubblicato il 21 marzo 2013. JoJo dichiar\u00f2 su Twitter di voler girare i video, oltre che per \"Andre\", anche per \"Thinking Out Loud\" e \"Can't Handle the Truth\" e di promuovere il mixtape con un tour attraverso negli Stati Uniti durante il 2013.\nIl 30 luglio 2013 venne riportato che JoJo avrebbe presentato denuncia contro la Blackground Records per \"danni irreparabili alla sua carriera professionale\", sostenendo che nello stato di New York i minorenni non possono firmare contratti che durino per pi\u00f9 di 7 anni: di conseguenza, il suo contratto sarebbe dovuto terminare nel marzo del 2011.\n2014-2018: cambi di etichette, vari EP, \"Mad Love\" e riedizioni dei vecchi album.\nIl 14 gennaio 2014 fu annunciato che JoJo era stata finalmente liberata dalla vecchia casa discografica e che aveva firmato un nuovo contratto con l'Atlantic Records. Il mese dopo, in occasione di San Valentino, venne pubblicato \"#LoveJo\", un EP contenente 3 cover e prima pubblicazione ufficiale con la nuova casa discografica.\nA novembre venne comunicato il suo ritorno sulle scene nei primi mesi del 2015, ritorno che avvenne per\u00f2 ad agosto di quell'anno con la pubblicazione di \"III.\" (\"Tringle\"), un progetto costituito da tre tracce che la stessa cantante defin\u00ec \"tringle\". I tre brani in questione, \"When Love Hurts\", \"Save My Soul\" e \"Say Love\", vennero accompagnati da videoclip musicali e furono eseguiti in promozione televisiva. A ottobre del 2015 JoJo pubblic\u00f2 inoltre un sequel di \"#LoveJo\", intitolato \"#LoveJo2\".\nNel 2016 apr\u00ec i concerti del \"7/27 World Tour\" delle Fifth Harmony, per poi iniziare in via definitiva la promozione del suo terzo album \"Mad Love\". Il primo step fu il singolo \"Fuck Apologies\", in collaborazione con il rapper Wiz Khalifa, a cui far\u00e0 seguito il secondo singolo \"FAB\", una collaborazione con la rapper Remy Ma. L'album venne commercializzato il 14 ottobre 2016; a ci\u00f2 far\u00e0 seguito un nuovo tour da headliner. Conclusa questa esperienza, JoJo lasci\u00f2 la Atlantic per passare alla Clover Music, ai tempi parte della Interscope Records.\nCome segno definitivo di cesura col passato, il 20 dicembre 2018 la cantante pubblic\u00f2 delle nuove versioni completamente ri-registrate dei suoi primi due album e dei singoli \"Disaster\" e \"Demonstrate\". Come dichiarer\u00e0 successivamente nel documentario \"Voice Are Back\", l'artista ha pagato personalmente le spese per la creazione di questo progetto, recuperando tuttavia la cifra spesa nell'arco di poche settimane grazie ai risultati commerciali dei progetti.\n2019-2020: passaggio alla Warner, \"Good To Know\" e \"December Baby\".\nNei mesi successivi, la Clover Music interrompe i rapporti lavorativi con la Insterscope e JoJo venne dunque trasferita presso un'altra etichetta discografica, la Warner Music. Il primo progetto realizzato con la Warner \u00e8 la collaborazione con PJ Morton \"Say So\", brano che frutter\u00e0 a JoJo la vittoria del suo primo Grammy Award nella categoria \"Best R&amp;B Song\".\nSuccessivamente, l'artista d\u00e0 il via alla promozione di quello che sar\u00e0 il suo quarto album: \"Good to Know\". In un primo momento, JoJo pubblica il brano e video \"Joanna\" come primo singolo estratto dall'album; tuttavia, successivamente, il timone viene passato al brano \"Man\", uscito fra l'altro pochissimi giorni dopo rispetto alla pubblicazione del gi\u00e0 citato documentario. A questo brano faranno seguito il singolo \"Sabotage\" (non contenuto nell'album) con la rapper Chika e la pubblicazione dell'album stesso; anche altre canzoni incluse nel disco (\"Small Things\", \"Think About That\" e \"Comeback\" con Tory Lanez) avranno dei video musicali.\nNel periodo di piena quarantena dovuta alla pandemia di COVID-19, JoJo ha intrattenuto i suoi fan con copiose dirette Instagram in cui ha eseguito performance di svariate cover e tenuto brevi lezioni di canto ad alcuni fan.\nIl 28 agosto 2020, JoJo pubblica anche l'edizione deluxe dell'album, da cui viene estratto il singolo \"What U Need\". In questa speciale edizione vengono incluse collaborazioni con Demi Lovato e Tinashe, mentre viene escluso Tory Lanez a causa delle accuse di violenza che sono state rivolte al cantante da parte della rapper Megan Thee Stallion. Il tour relativo alla promozione del disco viene inoltre rimandato all'autunno 2021.\nAppena dopo la pubblicazione della versione deluxe di \"Good To Know\", JoJo conferma l'intenzione di pubblicare un album natalizio entro la fine dell'anno. Il 2 ottobre 2020 pubblica il singolo \"The Change\" in contemporanea al relativo lyric video. Il brano viene scelto da Joe Biden e Kamala Harris come inno ufficiale delle presidenziali americane del 2020. Il 30 ottobre 2020 pubblica l'album natalizio \"December Baby\", che include sia musica inedita che cover di classici natalizi. Il 18 ottobre 2020 pubblica una cover del classico \"(You Make Me Feel Like) A Natural Woman\" di Aretha Franklin, in collaborazione con Tori Kelly.\n2021-in corso: impegni televisivi e \"Trying Not to Think About It\".\nNel gennaio 2021, dopo gi\u00e0 due rimandi, la cantante conferma su Twitter la cancellazione del \"The Good to Know Tour\" a causa delle complicazioni ancora in atto legate alla pandemia di COVID-19, annunciando per\u00f2 di voler tornare in tour nel 2022 dopo la pubblicazione di un sesto album in studio. Il 29 dello stesso mese pubblica il brano \"American Mood\", prima canzone folk nella sua intera carriera. Sempre nel 2021 la cantante partecipa alla quinta stagione del programma televisivo \"The Masked Singer\", classificandosi al secondo posto con il costume di cigno nero. Successivamente esce un nuovo singolo, \"Creature of Habit\".\nIl 17 agosto annuncia la pubblicazione del nuovo EP \"Trying Not to Think About It\", da cui viene estratto come primo singolo il brano \"Worst (I Assume)\", pubblicato tre giorni dopo, e \"Anxiety (Burlinda's Theme)\", secondo singolo uscito a ottobre. L'opera, pubblicata il 1\u00ba ottobre 2021, viene promossa con un tour di sei date per quel mese negli Stati Uniti. Successivamente viene resa pubblica la notizia di un un'altra turn\u00e9e dell'artista con tappe negli Stati Uniti, nel Regno Unito e in Europa che partir\u00e0 nel 2022.\nCarriera cinematografica.\nJoJo ha anche una carriera da attrice. Ha debuttato nel 2002 nel film \"Developing Sheldon\", interpretando Elizabeth da bambina. Nel 2006 ha recitato in due film, \"Aquamarine\" e \"Vita da camper\". \u00c8 stata anche protagonista del film televisivo \"Che fatica fare la star!\", che le ha garantito una nomination ai Poptastic Awards. Nel 2013 \u00e8 stata tra i protagonisti di \"G.B.F. (Gay Best Friend)\", una commedia diretta dal regista Darren Stein.\nVita privata.\nHa frequentato il calciatore americano Freddy Adu da maggio 2005 a settembre 2006 e lei stessa ha affermato in un programma che sono ancora buoni amici.\nNell'agosto del 2009 si \u00e8 diplomata e ha dichiarato di volersi concentrare sui suoi progetti futuri. Era stata accettata alla \"Northeastern University\", ma non ha mai frequentato alcun corso. Si \u00e8 sempre dichiarata interessata e affascinata dall'antropologia culturale.\nJoJo supporta varie organizzazioni no-profit, tra cui \"Boys and Girls Club of America\", \"World Vision\", \"She's the First\" e \"Make A Wish Foundation\".\nDiscografia.\nAlbum in studio.\nRiedizioni\nTour.\nCome artista principale\nCome artista d'apertura\nCome ospite speciale"}
{"id": "67948", "revid": "400694", "url": "https://it.wikipedia.org/wiki?curid=67948", "title": "Borg (Star Trek)", "text": "I Borg sono una specie cyborg dell'universo fantascientifico di \"Star Trek\", apparsi per la prima volta sullo schermo nella serie televisiva \"\". Sono considerati i nemici pi\u00f9 temibili della Federazione dei Pianeti Uniti. \nLa rivista \"TV Guide\" nel 2013 ha classificato i Borg al quarto posto nella classifica dei 60 personaggi pi\u00f9 cattivi di tutti i tempi, mentre Rolling Stone li ha classificati al nono posto nel 2016 nella lista dei 40 pi\u00f9 grandi cattivi di sempre. La rappresentazione del cubo Borg nell'episodio ' della seconda stagione della serie ' ha avuto una nomination ai Premi Emmy.\nConcezione.\nApparvero per la prima volta nell'episodio ' della seconda stagione di ', tuttavia come scritto nel commento all'edizione da collezione del film \", il grafico Michael Okuda rivel\u00f2 che gi\u00e0 durante la prima stagione si pensava di ideare un nemico credibile e potente della Federazione. La specie coercitiva e simbiotica apparsa nell'episodio \" verso la fine della prima stagione non parve per\u00f2 adatta per il pubblico di Star Trek e non venne pi\u00f9 riproposta. Del resto, i Klingon erano ormai alleati e i Romulani non apparivano quasi mai, mentre la connotazione comica e capitalista dei Ferengi non li rendeva particolarmente convincenti al grande pubblico.\nMaurice Hurley, produttore e sceneggiatore di Star Trek negli anni ottanta concep\u00ec inizialmente i Borg come una razza insettoide che sarebbe dovuta apparire gi\u00e0 all'inizio della serie, tuttavia a causa di uno sciopero della Writers Guild of America nel 1988 la loro apparizione venne rimandata, e quando nel sedicesimo episodio della seconda stagione \"Chi \u00e8 Q\" apparvero per la prima volta il loro aspetto era cambiato dalla forma insettoide alla forma pi\u00f9 \"economica\" di cyborg. Il suono delle voci multiple dei Borg (presente nell'audio originale inglese, non doppiata nella versione italiana) fu un'idea del tecnico dei suoni Bill Wistrom e del co-produttore Merri Howard, che dopo numerose prove riuscirono a sovrapporre pi\u00f9 voci, in modo tale da far sembrare la voce della collettivit\u00e0 Borg formata da migliaia o milioni di individui che parlavano contemporaneamente.\nOrigini.\nI Borg sono degli umanoidi cibernetici; la loro origine essenziale come specie rimane completamente inspiegata, anche se unendo tutti i riferimenti e citazioni presenti in tutte le serie e film dell'universo Star Trek \u00e8 possibile tracciare coerentemente la loro origine. Nella serie \"Picard\", incentrata anche su Borg e Romulani, si hanno molti riferimenti che collegano i Romulani alla civilt\u00e0 di macchine senzienti, ad esempio il segreto conservato per migliaia di anni dai Romulani (\"L'avvertimento\") da cui scaturisce il loro interesse per le forme di vita artificiali, poi \nnella serie \"The Next Generation\" ci sono le affermazioni di Guinan che ha conosciuto prima degli altri la civilt\u00e0 Borg, organismi composti con una tecnologia che Guinan fa risalire a centinaia di migliaia di anni di evoluzione, o quando la USS Yamato ritrov\u00f3 un manufatto archeologico di tecnologia avanzatissima iconiana di centinaia di migliaia di anni addietro, inoltre nella serie \"Voyager\" si incontra un alieno del Quadrante Delta che \u00e8 stato in animazione sospesa per 900 anni e riporta alcuni riferimenti asserendo che i Borg esisterebbero nel Quadrante Delta da solo circa mille anni ed avrebbero assimilato solo un paio di civilt\u00e0, assieme ad alcuni dati riportati nei romanzi ufficialmente inclusi nel canone Star Trek, come quelli di Diane Duane, e infine le nozioni sugli Iconiani in \"Deep Space 9\", androidi sintetici costruiti da una antichissima civilt\u00e0 centinaia di migliaia di anni fa che poi distrussero i loro creatori, ritrovati da Kirk nella serie \"TOS\", e le scoperte fatte nel primo film dove V'ger riporta alcuni dati su antiche civilt\u00e0 di vita artificiale, sono tutti dati che anche se non riferiti ai Borg, restano comunque coerenti con la possibile storia della loro origine.\nUnendo tutti questi riferimenti si ipotizza che i Borg sarebbero originati dai resti della civilt\u00e0 Iconiana, una delle se non la civilt\u00e0 pi\u00f9 avanzata antica e potente, esistita dove ora sarebbero i confini dello spazio Romulano, con tecnologie cibernetiche e intelligenza artificiale sviluppata da centinaia di migliaia di anni dagli Iconiani ora estinti, la stessa tecnologia forse alla base della trasformazione di V'ger, che si sarebbero fusi, circa 2.000 anni prima degli eventi nel 2399, ad un gruppo di cloni Romulani.\nAll'incirca nel IV secolo AD, 80.000 bellicosi dissidenti Vulcaniani rifiutarono di abbracciare la filosofia di pace e logica, coloro che poi diventeranno i Romulani, viaggiando per 130 anni alla ricerca di un pianeta da colonizzare entrarono nella zona del Quadrante Beta, che poi sar\u00e0 lo spazio Romulano, incontrando anche un sistema stellare composto da otto astri, la zona dell'antico Impero Iconiano, colonizzando poi in 18.000 Romulus e Remus. Alcuni, detti \"Ship Clans\" decisero di non scendere sul pianeta, riluttanti decisero di non abbandonare la tecnologia e l'astronave, e continuarono a spostarsi nello spazio. Nel loro peregrinare andarono su Iconia dove c'erano i resti della civilt\u00e0 molto avanzata che aveva creato forme di vita artificiali e tecnologia molto raffinata di vita sintetica e quindi i Romulani si impossessarono di queste reliquie di tecnologia e intelligenza artificiale della civilt\u00e0 estinta.\nLa Romulana ToriUh , capo di una fazione sul pianeta, cominci\u00f3 a clonare Romulani per costituire un esercito e quindi si alle\u00f3 con i \"Ship Clans\" per utilizzare la loro tecnologia ed integrarla ai cloni per poi trasformarli in una milizia utile a sottomettere altre popolazioni, ci\u00f2 che poi sarebbe diventata una forma primordiale di Borg, per poi proclamarsi Regina della fazione dei Romulani clonati e potenziati dalla tecnologia iconiana, quella stessa Regina che poi sarebbe diventata la Regina Borg. Per completare la storia, fu lasciata dagli Iconiani una memoria su un pianeta nel sistema ad 8 stelle, stelle posizionate in modo artificiale dalla antica civilt\u00e0 Iconiana, che poi \u00e8 lo stesso sistema stellare di Iconia, per avvertire circa i pericoli delle forme di vita artificiali che centinaia di migliaia di anni addietro distrussero i loro creatori, storia che i Romulani poi si tramandarono con una societ\u00e0 segreta (Zhat Vash) come futuro monito e prevenzione del \"Secondo Ritorno\" degli esseri artificiali ed l'odio per gli organismi sintetici cibernetici.\nTra il 550 AD ed il 1400 AD i primordiali Borg, cloni transfughi scartati dalla societ\u00e0 Romulana, si trasferirono dal Quadrante Beta a quello Delta, restando isolati e forse danneggiati, e con un sentimento di abbandono, si evolsero per formare una collettivit\u00e0 ed assimilando altre civilt\u00e0 finirono per divenire ci\u00f2 che viene raccontato nelle saghe di Star Trek. Quindi la specie assimilata 001, i primi umanoidi costituenti i Borg, sarebbero i Romulani; assimilarono quindi, secondo 7di9, la specie 262 nel 2145 ma poi nei successivi 250 anni assimilarono circa 10.000 civilt\u00e0 riflettendo il fatto che i Borg come sono noti esisterebbero da un paio di migliaia di anni e da molto meno nel Quadrante Delta, mostrando un tasso di crescita esplosivo solo nel'ultimo secolo.\nCaratteristiche.\nI Borg sono esseri umanoidi che includono nella propria anatomia componenti tecnologici che li rendono cibernetici aumentando le loro capacit\u00e0 fisiche e mentali, ma allo stesso tempo l'assimilazione priva ogni nuovo drone della sua individualit\u00e0. Essi si sono poi serviti di queste nuove tecnologie per acquisire le peculiarit\u00e0 biologiche di specie, culture, razze e mondi diversi, in modo tale da perfezionarsi costantemente, nello scopo (utopistico) di diventare la \"specie perfetta\"; l'atto di acquisire nuovi individui viene chiamato \"assimilazione\". Sebbene il concetto di individui con impianti cibernetici non sia nuovo nella fantascienza, i Borg si sono distinti da tutti i loro predecessori per l'estrema aggressivit\u00e0 della loro specie e per il loro comportamento collettivo.\nLa mente dei Borg \u00e8 collegata da una struttura collettiva chiamata \"alveare\", che sembra diretto da un Borg definito la \"Regina Borg\", l'unico Borg in grado di provare pensieri indipendenti. Non \u00e8 noto quante Regine Borg esistano nell'universo, anche se \u00e8 assodato che ve ne siano pi\u00f9 di una. La finalit\u00e0 dei Borg \u00e8, per loro stessa ammissione, il miglioramento della specie con la ricerca della perfezione. \nI Borg intendono raggiungere questa finalit\u00e0 attraverso l'assimilazione forzata di altre specie intelligenti e tecnologicamente avanzate meritevoli di poter apportare un miglioramento, sfruttandone le peculiarit\u00e0 biologiche e tecnologiche integrande nella loro societ\u00e0. L'assimilazione di un individuo di altra specie viene ottenuta iniettando, per mezzo della perforazione di due tubolari all'altezza della giugulare, di microscopiche macchine chiamate nanosonde. Queste attaccano l'organismo modificandolo a livello cellulare, che in brevissimo tempo, aggrediscono sia livello fisico che mentale, sopprimendo l'individualit\u00e0 della vittima, al fine di essere vincolata ed integrata a svolgere mansioni imposte per il beneficio dell'intera collettivit\u00e0.\nNon per nulla, con il messaggio \"Voi sarete assimilati, la resistenza \u00e8 inutile\", si evince che i Borg sono consapevoli della potenza del processo di assimilazione. \nI Borg hanno un'elevatissima capacit\u00e0 di adattamento; quando incontrano un ostacolo biologico o tecnologico, lo analizzano e normalmente sviluppano una contromisura (adattamento) che compensa lo svantaggio annullando cos\u00ec la minaccia. L'esempio pi\u00f9 comune lo si evince durante lo scambio di colpi di \"phaser\" contro i vascelli Borg, che dopo i primi colpi subiti, raccolto sufficienti informazioni per poter adattare i loro scudi alle armi, neutralizzano di fatto la possibilit\u00e0 di riportare danni ai sistemi vitali dei loro vascelli.\nL'adattamento non \u00e8 limitato alle soli navi spaziali, ma anche agli scudi di ogni singolo drone.\nI Borg sono dotati di caratteristiche astronavi dalle perfette forme geometriche, le pi\u00f9 comuni sono a forma di cubo, ma \u00e8 anche numerosa la presenza di vascelli tattici da ricognizione di forma sferica, utilizzate principalmente per l'esplorazione dello spazio profondo, e seppur viste molto raramente, ne esistono con certezza di forma prismatica. Di questi ultimi vascelli se ne ipotizza l'uso solo nelle vicinanze dei plessi centrali e non si hanno informazioni sul loro effettivo scopo. Solo quando Sette di Nove viene costretta a riunirsi alla collettivit\u00e0 e condotta al plesso centrale, si apprende della loro esistenza. Le navi Borg sono in grado di utilizzare la propulsione di transcurvatura, un metodo di spostamento notevolmente pi\u00f9 rapido della propulsione a curvatura.\nStoria dei contatti.\nDalle vicende della USS Voyager sappiamo che il territorio nativo dei Borg \u00e8 il Quadrante Delta, Nel XXIV secolo terrestre, essi infatti ne occupano gran parte, dopo aver classificato ed assimilato migliaia di specie, estendendo il loro spazio per svariati anni luce. Tuttavia, se da una parte la loro supremazia nel Quadrante Delta, dove a parte gli Hirogeni ed i Kazon non esistono altre rilevanti organizzazioni politiche interplanetari, \u00e8 schiacciante, dall'altra essi hanno trovato parecchie difficolt\u00e0 nelle invasioni dei Quadranti Alfa, Beta e Gamma, dove la presenza di grandi alleanze di civilt\u00e0 avanzate e potenti, quali la Federazione Unita dei Pianeti, l'Impero Klingon, l'Impero Stellare Romulano (nei Quadranti Alfa e Beta) e il Dominio (nel Quadrante Gamma) li ha in alcuni casi costretti alla ritirata, anche se continueranno nel tempo, a rivelarsi una minaccia ricorrente. \nIl primo contatto della Federazione Unita dei Pianeti con i Borg avviene a causa dell'intervento di Q che (in \"Star Trek - The Next Generation\", stagione 2 episodio 16) scaglia l'Astronave USS \"Enterprise\" (NCC-1701-D) nel Quadrante Beta, nel settore J-25, mettendola in contatto con un cubo Borg ed esponendola alla loro minaccia. L'Enterprise combatte disperatamente contro il cubo Borg ma con scarsi risultati: la superiorit\u00e0 tecnologica dei Borg \u00e8 schiacciante. Nel momento in cui l'Enterprise sta per soccombere, Q riporta nello spazio Federale l'Enterprise salvandola dai Borg. In seguito, Q dice al capitano Picard \"ora che sanno della vostra esistenza, non si fermeranno fino a che non vi avranno trovati\". Inizialmente il capitano pensa che Q avesse messo la Federazione dinanzi a una gravissima minaccia, ma in seguito si scopre che i Borg erano gi\u00e0 sulle tracce della Federazione e che quindi Q non aveva fatto altro che avvertire la Federazione della minaccia imminente.\nIl secondo contatto lo si ha nell'episodio in due parti \"L'attacco dei Borg\", ritenuto una delle migliori puntate della serie \"The Next Generation\". In questa puntata i Borg inseguono l'Enterprise D ed assimilano il Capitano Picard facendolo diventare \"Locutus\" (\"Colui che \u00e8 deputato a parlare\"), il loro portavoce con la Federazione. Durante questa puntata si svolge la battaglia di Wolf 359, nella quale la Flotta Stellare Federale viene distrutta dal Cubo Borg mandato per assimilare la Terra nello spazio di Wolf 359. L'Enterprise riesce a recuperare il capitano con una missione molto ardita e in seguito utilizzando gli impianti del capitano riesce a distruggere il Cubo Borg che orbitava attorno alla Terra mentre questo si preparava ad assimilarla.\nL'Enterprise di Picard incontrer\u00e0 altre due volte i Borg. Nell'episodio \"Io Borg\", l'Enterprise capta una richiesta di aiuto che si rivela inviata da un ricognitore Borg precipitato su una luna nell'ammasso di Argolys. Tutti i componenti dell'equipaggio sono morti, tranne un adolescente Borg gravemente ferito che viene teletrasportato a bordo e curato dalla dottoressa Crusher. Il Capitano Picard ordina a Data, La Forge e alla dottoressa Crusher, di individuare un metodo per servirsi del drone per distruggere il Collettivo Borg, ma durante tale processo egli inizia a manifestare segni di una emergente autoconsapevolezza che ne amplifica il suo senso di individualit\u00e0. Cos\u00ec Picard decide di permettere al ragazzo, di nome Hugh, di tornare in seno alla mente collettiva: la speranza di Picard \u00e8 che, nel breve attimo prima della riassimilazione, l'essenza dell'esperienza dell'individualit\u00e0 possa essere veicolo di \"contagio\" verso altri droni Borg.\nGli effetti dell'incontro tra Hugh e l'Enterprise sono trattati nel doppio episodio \"Il Ritorno Dei Borg\". I Borg del vascello di Hugh hanno s\u00ec sperimentato il concetto di individualit\u00e0, ma, caduti preda del dissenso interno e non ancora capaci di collaborare come individui invece che come parti di un Collettivo, vengono esclusi dalla Collettivit\u00e0 Borg. Ridotti alla fame e incapaci di governare il loro stesso vascello, cadono preda delle mire di Lore, il fratello androide di Data.\nI Borg in seguito diventano dei personaggi ricorrenti nell'universo di Star Trek, diventando inoltre l'elemento centrale di un film, \"Star Trek: Primo contatto\". Nel film i Borg cercano nuovamente di assimilare la Terra, ma questa volta la Flotta Stellare, avendo appreso dagli errori precedenti, riesce a distruggere il Cubo Borg. Appena prima che il Cubo venga distrutto, da questo fuoriesce una Sfera Borg che apre un vortice temporale, trasferendosi nel passato della Terra allo scopo di impedire il primo contatto della razza umana con i Vulcaniani (e conseguentemente la nascita della Federazione). L'Enterprise insegue subito la Sfera con l'obiettivo di distruggerla e di impedirle di cambiare il passato. La missione ha successo e l'equipaggio riesce nuovamente a salvare la Terra dall'assimilazione.\nI Borg saranno invece una presenza costante nella serie \"\", ed \u00e8 l'attrice Kate Mulgrew che veste i panni di Kathryn Janeway, unico capitano donna protagonista di una intera serie, che al comando della nave stellare USS Voyager, far\u00e0 di un ex drone Sette di Nove (la cui designazione completa \u00e8 Sette di Nove Terziario Aggiunto dell'Unimatrice Zero Uno), un membro stabile dell'equipaggio.\nIl legame con la collettivit\u00e0 rimane in Sette di Nove molto radicato tanto che al nome umano di Annika Hansen, preferisce la sua designazione Borg.\nSar\u00e0 determinante la decisione del capitano Janeway, di recidere il collegamento di Sette di Nove con la Collettivit\u00e0, quando al termine di una temporanea alleanza, non rispettando gli accordi, Sette di Nove, anzich\u00e9 garantire un passaggio sicuro attraverso lo spazio Borg, tent\u00f2 invece di dirottare la Voyager con l'obiettivo di assimilare nave ed equipaggio. L'interruzione del nesso tra il drone e la mente collettiva, il bisogno di cure mediche dopo la rimozione della quasi totalit\u00e0 degli impianti cibernetici, costringer\u00e0 quest'ultima a rimanere a bordo della Voyager.\nLa Voyager per quasi l'intera durata della serie sar\u00e0 sola e persa nel Quadrante Delta nel tentativo di tornare a casa, \nIl Quadrante Delta si riveler\u00e0 il territorio natio dei Borg, cosa che inevitabilmente spesso e (mal)volentieri, costringer\u00e0 al combattimento e al confronto diretto, ma la presenza dei Borg la si evince anche in casi di alleanze (se pur temporanee) o in situazioni che impongono una reciproca collaborazione (da evidenziare che tali comportamenti sono rari da parte dei Borg), nel doppio episodio \"il patto dello scorpione\" per sventare la minaccia della specie 8472 l'aiuto della Voyger \u00e8 stato fondamentale, perch\u00e9 quasi certamente i Borg sarebbero stati sterminati.\nAltro esempio di collaborazione si present\u00f2 quando alcuni droni Borg adolescenti, rimasti soli in pochi esemplari, nel tentativo di governare e riparare un cubo normalmente governato da migliaia di droni, inizieranno una collaborazione che li porter\u00e0 infine ad essere liberati dalla Collettivit\u00e0, integrandosi anch'essi all'equipaggio della nave federale. La loro tutela fu affidata dal Capitano a Sette di Nove, convinta che l'esperienza analoga da lei vissuta, e consapevole delle difficolt\u00e0 riscontrate per trovare una propria individualit\u00e0, sarebbe stato un aiuto pi\u00f9 concreto e mirato. \nI Borg subiscono la loro pi\u00f9 grave sconfitta nel 2377, quando la USS Voyager grazie ai sensori astrometrici, individua un'alta concentrazione di quelli che inizialmente ipotizzarono fossero centinaia di tunnel spaziali celati nel cuore di una nebulosa. \nSolo in seguito si scopr\u00ec che si trattava di un fulcro di transcurvaturaBorg.\nQuesto complesso di condotti, consentiva la dislocazione di innumerevoli vascelli Borg, in ogni uno dei quadranti galattici, che ne faceva indubbiamente il vantaggio tattico pi\u00f9 importante.\nLa rilevanza strategica nel controllare un tale complesso, che da quanto riferito dall'ex drone sette di Nove, rappresentava uno dei soli sei esistenti nell'intera galassia, e da questo ne conseguiva una imponente difesa da parte di innumerevoli e pesantemente armati cubi Borg. La Voyager scopre il fulcro grazie ad un'anziana Kathryn Janeway (l'allora capitano della nave) che, raggiunta infine la Terra e ritiratasi con il grado di ammiraglio della Flotta Stellare, decide di tornare indietro nel tempo, decisione che scaturisce quando la possibilit\u00e0 di ottenere un futuristico dispositivo temporale si concretizza, e la reale possibilit\u00e0 di cambiare il corso degli eventi diventa realt\u00e0. Il piano dell'Ammiraglio avr\u00e0 come obiettivo non solo di diminuire la durata del viaggio (che durerebbe ancora pi\u00f9 di 16 anni), ma anche per evitare le gravi conseguenze che questi innumerevoli anni comporteranno, conseguenze che porteranno membri dell'equipaggio a d essere vittime di malattie che ,essendo curabili solo nel quadrante Alfa, degenerando saranno causa di un futuro invalidante, ma pi\u00f9 di ogni altro aspetto, \u00e8 l'evitare che alcuni preziosi membri dell'equipaggio perdano la vita che spinger\u00e0 l'Ammiraglio nel suo intento. Si evincer\u00e0 che proprio la morte di Sette di Nove, con la quale il capitano Janeway instaurer\u00e0 un rapporto unico, nato da un legame tanto forte, sar\u00e0 il vero motivo della determinazione di cambiare il futuro, motivo tanto forte da ignorare le severe direttive federali che impediscono tali azioni. L'ammiraglio vuole che la Voyager utilizzi il fulcro di transcurvatura per tornare sulla Terra, ma il capitano Janeway, una volta resasi conto dell'importanza strategica del fulcro, decide di distruggerlo. L'ammiraglio Janeway se pur in disaccordo, si adeguer\u00e0 alla decisione del capitano sua alter-ego, sacrificando lei stessa in aiuto dei capitano, che con uno stratagemma che metter\u00e0 in atto una volta raggiunto il plesso centrale Borg, punto nevralgico e importante da essere sotto il diretto controllo dalla Regina Borg, il drone che presumibilmente \u00e8 a capo dell'intera collettivit\u00e0, padrona del pensiero collettivo di svariati miliardi di droni, ha la facolt\u00e0 di impartire ordini diretti. \nPer scoprire le intenzioni dell'Ammiraglio, la Regina assimiler\u00e0 quest'ultima, che per\u00f2 precedentemente si era volontariamente infettata con un patogeno neurolitico, consapevole che l'assimilazione avrebbe infettato l'intera collettivit\u00e0. Questo patogeno causer\u00e0 l'interruzione dei collegamenti tra i droni Borg e la Collettivit\u00e0, portando il caos, un danno talmente incisivo da determinare la perdita totale del controllo con l'effetto di provocare una serie di esplosioni a catena che distruggeranno interamente l'intera rete di condotti, e di tutto il Complesso Centrale. Approfittando del momento di caos il capitano Janeway completer\u00e0 l'opera di distruzione, percorrendo il condotto che porter\u00e0 la Voyger nel quadrante Alfa, ormai all'interno far\u00e0 implodere la parte del condotto alle spalle della nave, utilizzando le armi portate dal futuro XXV secolo, alle quali i Borg non sono riusciti ad adattarsi, sia per la complessit\u00e0 di una tecnologia ancora sconosciuta e sia per l'impossibilit\u00e0 di sfruttare la potenza collettiva, conseguenza devastante che determiner\u00e0 la totale distruzione della struttura e dei relativi condotti, mentre gli eventi porteranno invece alla salvezza della Voyager, che tra la determinazione dell'intero equipaggio, e una grandissima dose di fortuna, all'apertura della fine del condotto, un incredulo gruppo di ufficiali della Flotta Stellare , vedr\u00e0 uscirne la Voyger a pochissima distanza dalla terra, Terra, contemporaneamente alla implosione dell'ultimo tratto del condotto di Transcurvatura. Lo stato della Collettivit\u00e0 Borg dopo la distruzione dei condotti e del Complesso Centrale resta del tutto sconosciuto, anche se si pu\u00f2 ipotizzare che la riuscita della sua distruzione si evince dall'arrivo della Voyger, cosa che non sarebbe accaduta come per altro lo evidenzia la stessa Regina Borg, tentando in estremo di impartire l'ordine di intercettare e distruggere la Voyger, cosicch\u00e9 nulla di ci\u00f2 che accade, sarebbe accaduto. \nGli eventi occorsi nel film \"Primo contatto\" presentano un paradosso temporale che si evince nella serie televisiva \"\" (seconda stagione, episodio \"Rigenerazione\"). Alcuni Borg si salvano dalla distruzione della loro sfera, teletrasportandosi sulla Terra al Polo Nord, rimanendo cos\u00ec congelati finch\u00e9 non vengono rinvenuti durante una missione scientifica, e dall'evolversi dei fatti ne consegue la loro liberazione. I Borg prendono rapidamente il sopravvento sul personale della missione, riuscendo a rubare nel tentativo di fuggire, una nave stellare. Inseguiti dalla nave stellare Federale Enterprise NX-01, vengono per\u00f2 distrutti. L'equipaggio dell'Enterprise scoprono che durante la fuga, i Borg sono riusciti ad inviare un messaggio alla Collettivit\u00e0, che giunger\u00e0 nel quadrante Delta nel XXIV secolo, dando cos\u00ec modo ai Borg di venire a conoscenza dell'esistenza delle civilt\u00e0 del quadrante, e quindi probabilmente la ricezione di quella trasmissione la causa delle prime incursioni dei Borg nello spazio della federazione, tra cui quella nella Zona Neutrale del 2364 (\"La Zona Neutrale\", prima stagione di TNG).\nUna seconda ipotesi di come i Borg potessero essere venuti a conoscenza dell'esistenza degli umani, la formul\u00f2 Spock, sostenendo che la sonda aliena V'ger, con la quale l'Enterprise si confronta nel primo film , scoprendo in seguito che si trattava della Voyager 6, un'antica sonda di origine terrestre, che dopo centinaia di anni di viaggio, fu intercettata da una civilt\u00e0 cibernetica, che dopo averla modificata potenziandone le prestazioni, la invi\u00f2 in missione di esplorazione del Cosmo. L'ipotesi \u00e8 che fossero i Borg la specie aliena che intercett\u00f2 la sonda, Tant'\u00e8 che Spock, avendo fatto una fusione mentale con V'ger, non potesse essere assimilato, avendo individuato nella sua mente, al momento dell'assimilazione, i nodi corticali tipici della tecnologia Borg, questi interrompendo immediatamente la procedura, giudicata ridondante.\nCultura e tecnologia dei Borg.\nIl Collettivo Borg.\nTramite innesti neurali applicati sul loro corpo, i Borg sono collegati a una rete, il \"Collettivo\", che sfrutta per il suo funzionamento bande di frequenza del subspazio con modalit\u00e0 per certi versi simili al raggio traente. Il primo ad effettuare indagini approfondite sulla tecnologia di interfaccia su cui si regge il Collettivo Borg \u00e8 stato il Tenente Comandante Data, il quale ne ha determinato parte della natura mediante un'analisi multimodale dei riflessi su Picard.\nIl collettivo, che si comporta come se fosse un unico individuo, pur perseguendo nel suo complesso una ed un'unica missione, \u00e8 suddiviso in sottounit\u00e0 discrete dette \"Unimatrici\". Le unimatrici sono identificate, come quasi tutto nella cultura Borg, mediante identificativi numerici. L'unimatrice 1 pare essere quella di pertinenza della \"Regina Borg\", ossia il capo del Collettivo, che ne costituisce il \"cervello\". Oltre a questa suddivisione, i droni sono contrassegnati da designazioni numeriche del tipo \"Sette di Nove\", che presumibilmente si riferiscono a ulteriori sottodivisioni all'interno della stessa matrice. Oltre alla designazione numerica, i singoli droni sono caratterizzati da una descrizione di ruolo/funzione come \"coprocessore\", \"subprocessore\" e simili.\nIl Drone.\nTipicamente, i Borg non vengono al mondo come esseri cibernetici, ma gli impianti vengono integrati nella fase successiva alla assimilazione. Tuttavia, le modalit\u00e0 riproduttive dei Borg (se ne esistono) non sono mai state del tutto chiarite.\nQuando un individuo non ancora adulto viene catturato e ne inizia il processo di assimilazione, egli viene inserito in una camera maturazionale, all'interno della quale lo si sottopone a un'accelerazione del processo di crescita biologica. Vengono applicati i vari impianti cibernetici, e si inizia la ristrutturazione sinaptica necessaria alla completa integrazione del nuovo drone nel Collettivo. Al termine di questo processo, il drone ricevuta la sua designazione, entra a far parte della collettivit\u00e0 Borg. Il drone rimarr\u00e0 al servizio del Collettivo fino a quando cesser\u00e0 di funzionare.\nDi particolare interesse \u00e8 il recupero delle componenti cibernetiche probabilmente per il riutilizzo, evitando anche di fatto, che tecnologie sensibili, possano cadere in mani altrui. \nE anche noto che i Borg siano soliti inviare vascelli per il recupero dei resti delle loro astronavi, e per il recupero dei droni deceduti . \nRaramente la collettivit\u00e0 trascura tale aspetto, e presumibilmente quando succede \u00e8 perch\u00e9 il recupero esporrebbe l'intera collettivit\u00e0 a rischio, soprattutto quando le cause della distruzione o del malfunzionamento dipendono da fattori sconosciuti e quindi potenzialmente pericolosi.\nBench\u00e9 mentre \u00e8 collegato al Collettivo Borg ogni traccia di individualit\u00e0 venga profondamente soppressa, il drone tende a recuperare gradualmente i suoi ricordi nel caso circostanze esterne causino un'interruzione della connessione con la mente collettiva. A causa della pervasivit\u00e0 delle modifiche effettuate, anche se un drone viene separato in maniera permanente dal Collettivo, non \u00e8 possibile, allo stato delle conoscenze mediche della Flotta Stellare, rimuovere tutti gli impianti. Tanto pi\u00f9 indietro nel tempo risale l'assimilazione, tanto pi\u00f9 gli impianti divengono necessari per la sopravvivenza dell'ex drone.\nLa Regina Borg.\nLa Regina Borg \u00e8 un drone particolare, in grado di comandare la collettivit\u00e0, ma al tempo stesso \u00e8 in grado di pensare come un individuo e comprendere le emozioni.\nLa regina Borg ha principalmente l'obiettivo di mediare con eventuali soggetti esterni di altre razze. Infatti la Regina \u00e8 l'unica entit\u00e0 Borg in grado di interagire e di comunicare liberamente, vincolata comunque dalo scopo finale che questo giovi al bene della collettivit\u00e0.\nVa comunque evidenziato che le particolari caratteristiche della regina, se pur inconsapevolmente, la rendano fallibile e talvolta imprevedibile . \nL'unicit\u00e0 nel provare emozioni ad esempio, che nell'interesse della collettivit\u00e0 \u00e8 per i comuni droni impossibile, ha portato in alcune occasioni a commettere errori e a prendere decisioni che addirittura hanno nuociuto all'intera collettivit\u00e0.\nLa dimostrazione la si pu\u00f2 riscontrare nel film \"Primo contatto\" quando la regina decide di accettare autonomamente le condizioni del capitano Picard, per la liberazione del comandante Data, androide non ancora assimilato, in cambio del suo reintegro nella collettivit\u00e0 come Locutus di Borg, pronto anche ad affiancare la regina nell'eterna missione dei Borg.\nAccettando per\u00f2, la scelta della regina non porter\u00e0 ad altro che alla distruzione dei pochi Borg presenti sull'Enterprise E.\nLa distruzione dei droni e la liberazione di Picard prima della sua assimilazione, si resero possibili dalla pronta azione del comandante Data, che ormai libero da ogni condizionamento, e forte della sua natura sventer\u00e0 i piani della regina.\nAltri esempi sono presenti nella serie televisiva \"Star Trek Voyager\", quando, nelle ultime stagioni della serie, dove la collettivit\u00e0 risentir\u00e0 gravi ripercussioni per l'ossessione della regina nel voler ad ogni costo il ritorno alla collettivit\u00e0 di Sette di Nove, strappata ai Borg alla fine di un periodo di temporanea collaborazione.\nSempre nella medesima serie, nel doppio episodio \"Unimatrice zero\" (stagione 6, episodio 26 e stagione 7, episodio 1) le decisioni autonome della regina, costretta dagli eventi, infliggeranno gravissimi danni alla collettivit\u00e0, con la distruzione di decine di vascelli e di migliaia di droni. \nInfine, nell'episodio \"Endgame\" (\"Fine del gioco\", stagione 7, episodi 25-26) della stessa serie televisiva, la Regina Borg viene presumibilmente uccisa, non prima per\u00f2 di aver inflitto gravissimi danni all'intera collettivit\u00e0 Borg. Determinante sar\u00e0 l'assimilazione dell'ammiraglio Janeway, proveniente dal futuro con la missione di far tornare la Voyager a casa prima del tempo, in collaborazione con il suo giovane duplicato capitano Janeway, quando assimilata, portando con s\u00e9 un virus (un patogeno neurolitico), porter\u00e0 \"caos nell'ordine\" che sar\u00e0 fatale alla regina Borg. \nLa presunta morte della regina, ha come conseguenza la distruzione di un complesso sistema vitale per la dislocazione dei vascelli Borg nell'intera galassia. \nAd oggi \u00e8 presumibilmente il danno inferto ai Borg pi\u00f9 devastante.\nEtica e \"religione\" dei Borg.\nIl fine ultimo dei Borg \u00e8 raggiungere la perfezione. Per conseguirlo essi assimilano intere culture e civilt\u00e0 per acquisire peculiarit\u00e0 biologiche e tecnologiche ritenute desiderabili. Tuttavia, il Collettivo vede se stesso come impegnato in un'opera di redenzione dall'imperfezione delle civilt\u00e0 che assimila: \"Assimilando altri esseri alla nostra collettivit\u00e0, li portiamo pi\u00f9 vicini alla perfezione\". La tensione verso la perfezione \u00e8 l'istanza dominante nella vita del Collettivo Borg, cui sono subordinate anche le vite non solo di singoli droni, ma di navi intere o di interi sistemi stellari.\nI Borg e la morte.\nPer i Borg la morte di un singolo componente \u00e8 irrilevante; anzi, esemplari del collettivo che malfunzionino possono essere smantellati, qualora ripararli sia una scelta meno efficiente o possono essere rifiutati dal collettivo quando la loro imperfezione risulti una potenziale minaccia per le aspirazioni della mente alveare.\nAltre osservazioni sul rapporto tra Borg e morte:\nFrasi ricorrenti.\nIl classico messaggio Borg \u00e8:\nNel film \"Primo contatto\" il messaggio era:\n(Questi messaggi sono molto simili al messaggio che i Cyberuomini della serie \"Doctor Who\" hanno pronunciato in pi\u00f9 di un'occasione, \"Resistere \u00e8 inutile!\" Inoltre una volta il \"Cybercontroller\" - equivalente della regina Borg - ha detto al Dottore \"\"Lottare \u00e8 inutile!\".\"\nNell'episodio 21 della prima stagione della prima serie di \"Star Trek\", la macchina \"Landr\u00fa\" pronunzia parole affini a quelle della collettivit\u00e0.\nLocutus (Picard assimilato) ha dichiarato prima della battaglia di Wolf 359:\nNella serie Voyager, i Borg enunciano alla specie 8472, alieni tripodi con un DNA molto complesso occupanti dello spazio \"fluido\":\nInfluenza culturale.\nFilm.\nIn una parte del film \"MirrorMask\" (Dave McKean, 2005) compaiono dei cyborg identici l'uno all'altro, con volto femminile, che saltano fuori simultaneamente da scatole metalliche cantando in sincrono il brano \"(They Long to Be) Close to You\" ed eseguendo dei movimenti che ricordano gli automi. Le similitudini con i Borg si riscontrano nel fatto di essere calvi e soprattutto nell'avere, al posto dell'occhio destro, un visore (anche se sormontato da un orologio) collegato tramite fili alla scatola cranica. Altre similitudini si possono riscontrare nell'agire simbiotico, che d\u00e0 l'impressione di una mente collettiva; e nel fatto che la protagonista del film, dopo il contatto con essi, cambi nell'aspetto sia fisico che psicologico, come avviene nell'assimilazione Borg.\nNel film \"Fanboys\" i protagonisti (fan di Guerre stellari e quindi controparte dei \"trekkie\") si intrufolano in un convegno di appassionati di Star Trek, e quando vengono smascherati iniziano un battibecco su quale serie fosse la migliore, il pi\u00f9 infervorato dei fan di Star Trek, afferma che vorrebbe vedere Dart Fener combattere contro un Borg, consapevole del fatto che avrebbe perso clamorosamente, di contro uno dei protagonisti e quindi sostenitore di Guerre stellari, Windows (Jay Baruchel) per l'esattezza, ribatte dicendo che Dart Fener potrebbe sconfiggere un esercito di Borg solo con la forza del pensiero.\nNell'universo espanso di Guerre stellari esiste una razza ispirata dai Borg chiamata Iskalloni, apparsa per la prima volta nel 1993 in un gioco di ruolo.\nVideogiochi.\nNel videogioco \"Spore\" la specie aliena dei Grox \u00e8 ispirata ai Borg. Occupano una vasta regione della galassia, sono estremamente aggressivi e dotati di impianti Cyborg. Inizialmente gli sviluppatori avevano pensato di chiamarli Grob (Borg al contrario), ma poi hanno abbandonato l'idea, lasciando tuttavia un file di testo nelle cartelle d'installazione del gioco contenente la dicitura \"Grox=Borg\". Inoltre, una delle medaglie che \u00e8 possibile sbloccare durante il gioco \u00e8 chiamata \"Danza con il Diavolo\", che si ottiene qualora si riesca a stringere un'alleanza con i Grox, e questo potrebbe essere un richiamo a una frase detta dal Capitano Kathryn Janeway quando, dicendo \"What if I made an appeal... to the Devil?\", si rende conto che l'unico modo che hanno per superare lo spazio Borg \u00e8 stringere un'alleanza con loro.\nFumetti.\nNel fumetto italiano \"Nathan Never\", della Sergio Bonelli editore, i Borg hanno ispirato la creazione dei temibili esseri mutanti tecnobiologici noti come Tecnodroidi; nella serie, tuttavia, gli esseri hanno origine da una mutazione genetica dell'Umanit\u00e0 e non dall'innesto successivo di parti biomeccaniche, nascendo gi\u00e0 mutati. Nella miniserie statunitense Assimilationformula_1 edita da IDW Publishing, i Borg incontrano i Cybermen della serie Doctor Who, questo evento porta alla collaborazione tra l'equipaggio dell'Enterprise comandato dal Capitano Picard con il Dottore, assieme ad Amy Pond e Rory Williams. \nLibri.\nNel romanzo \"Accelerando\" di Charles Stross il personaggio Bob Franklin, investitore milionario, attraverso l'upload della propria coscienza diventa il progenitore del \"borganismo\" \"Collettivo Franklin\". I singoli componenti vengono espressamente definiti \"borg\"."}
{"id": "67953", "revid": "2091899", "url": "https://it.wikipedia.org/wiki?curid=67953", "title": "Vannes", "text": "Vannes (in bretone: Gwened) \u00e8 una citt\u00e0 bretone formante comune francese di 55.348 abitanti situato nel dipartimento del Morbihan nella regione della Bretagna. Gli abitanti si chiamano Vannetais dal nome di un popolo celtico della Gallia (les V\u00e9n\u00e8tes), citato da Giulio Cesare nei suoi diari sulle guerre galliche come popolo ribelle all'epoca della conquista romana della Gallia. \nGeografia fisica.\nTerritorio.\nVannes \u00e8 il capoluogo del dipartimento 56 (Morbihan), sede quindi di Prefettura. Vannes \u00e8 posta al fondo di un grande golfo (il golfo di Morbihan), chiuso da una piccola imboccatura, costellato da 42 isole. Il mare chiuso (\"Morbihan\" in bretone significa \"mare piccolo\") favorisce un clima temperato assimilabile, per stabilit\u00e0, a quello primaverile del Mar Mediterraneo.\nInteressante la presenza nel golfo di Morbihan di forti correnti di marea. La marea, con massimi di circa 4 metri, condiziona tutta la vita attiva, soprattutto la manutenzione dei numerosi parchi ostreicoli. La navigazione nel golfo \u00e8 pericolosa per le innumerevoli secche, peraltro ben segnalate. Nel golfo vi sono piccoli porti turistici (Port de Vannes, il maggiore, porto di Arradon, Port Navalo alla punta di Levante dell\u2019imboccatura, Port de Saint Anne a S\u00e9n\u00e9 da dove partono per la terraferma tutte le produzioni di ostriche del golfo) e molte zone adibite all\u2019attracco a corpo morto (mouillages in francese). I corpi morti pi\u00f9 vicini alla costa durante la bassa marea possono essere scoperti dalle acque per cui spesso le barche hanno dei tutori laterali che le tengono dritte. Servizi regolari di traghetto uniscono Vannes alle isole e alle altre localit\u00e0 del golfo. Da Vannes partono, per buona parte dell\u2019anno, anche i traghetti per le isole esterne al golfo: Belle \u00cele, \u00cele-d'Houat, Groix.\nClima.\nIl microclima della zona di Vannes \u00e8 simile a quello del Mediterraneo e pi\u00f9 propriamente a quello della citt\u00e0 di Genova, salvo una maggiore escursione termica tra giorno e notte.\nStoria.\nVannes/Gwened, \u00e8 stata fondata dai Veneti durante la loro lenta migrazione che li ha portati dall'Illiria (Anche se \u00e8 pi\u00f9 probabile una diffusione dei Veneti dall'Europa centrale, Civilt\u00e0 di Lusazia) fin negli angoli pi\u00f9 lontani dell'Europa occidentale. I Romani di Gaio Giulio Cesare nel I secolo a.C. le diedero il nome di Darioritum.\nMonumenti e luoghi d'interesse.\nMolto suggestivo \u00e8 l'accesso dal porto al centro storico che avviene per la porta Saint Vincent. Immediatamente dopo la porta, sulla sinistra si scende al mercato coperto del pesce. Poco pi\u00f9 avanti, sulla place du Poids Public \u00e8 collocato, da tempo immemorabile, il mercatino all'aperto delle verdure (mercoled\u00ec e sabato, tutto l\u2019anno); sulla stessa piazza si affacciano i negozi di tutti gli artigiani alimentari.\nEconomia.\nLa popolazione di Vannes, circa 55.000 abitanti, \u00e8 soprattutto dedita ad attivit\u00e0 terziarie.\nTurismo.\nDa maggio a settembre c'\u00e8 un buon flusso di turismo. I turisti pi\u00f9 assidui sono i francesi (la Bretagna ed in particolare Vannes sono la seconda meta di turismo dei francesi dopo la Costa Azzurra), seguiti da inglesi (che attraversano la Manica con traghetti diretti), i tedeschi e gli olandesi.\nDurante la stagione non turistica Vannes/Gwened \u00e8 comunque una citt\u00e0 attiva. I Vannetais amano il mare e la buona cucina. Molte sono le seconde case di parigini che, arrivati alla pensione, si spostano definitivamente in quest'area della Bretagna. Gli italiani (nati sul suolo italiano) abitanti a Vannes sono molto pochi anche se moltissimi vantano lontanissime origini italiane."}
{"id": "67955", "revid": "124600173", "url": "https://it.wikipedia.org/wiki?curid=67955", "title": "Circolo polare artico", "text": "Il circolo polare artico \u00e8 uno dei cinque principali paralleli indicati sulle carte geografiche, e uno dei due circoli polari. \u00c8 posto lungo il parallelo a 66\u00b033'39\" di latitudine nord, \u00e8 teoricamente il punto pi\u00f9 meridionale di latitudine in cui sia possibile vedere il sole di mezzanotte a nord dell'equatore.\nDefinizione.\nIl circolo polare artico segna il confine meridionale del giorno continuativo al solstizio di giugno e il perenne crepuscolo artico al solstizio di dicembre. Al di l\u00e0 del circolo polare artico, il sole rimane d'estate sopra l'orizzonte per almeno 24 ore consecutive (sole di mezzanotte). Viceversa durante l'inverno il sole rimane sotto l'orizzonte per almeno 24 ore consecutive (notte polare).\nIn realt\u00e0, a causa della curvatura della Terra del suo schiacciamento ai poli geografici, e poich\u00e9 il Sole appare come un disco e non come un punto, il sole di mezzanotte si pu\u00f2 vedere la notte del solstizio di giugno fino ai 50' (90\u00a0km) a sud del circolo polare artico e, al solstizio di dicembre, parte del Sole \u00e8 visibile fino ai 50' di latitudine a nord del circolo.\nPaesi attraversati.\nIl circolo polare artico attraversa i seguenti Paesi, da est a ovest:\nLa citt\u00e0 pi\u00f9 grande a nord del Circolo Polare Artico \u00e8 Murmansk (ca. abitanti) nella Russia europea. Sempre in Russia si trovano Noril'sk (ca. abitanti, Siberia) e Vorkuta (ca. abitanti, Russia Europea). Fuori della Russia sono da menzionare Troms\u00f8 (ca. abitanti) e Bod\u00f8 (ca. ) in Norvegia nonch\u00e9 Kiruna (ca. ) in Svezia, mentre Rovaniemi (ca. ab.) in Finlandia si trova appena 6-7 km a sud del Circolo Polare Artico. In America le citt\u00e0 a nord del Circolo Polare Artico sono tutte molto piccole: Utqia\u0121vik, precedentemente Barrow, in Alaska, ha circa abitanti, Inuvik in Canada ca. , Qeqqata in Groenlandia ca. (intero comune)."}
{"id": "67956", "revid": "73843", "url": "https://it.wikipedia.org/wiki?curid=67956", "title": "Circolo polare antartico", "text": "Il circolo polare antartico \u00e8 uno dei cinque principali paralleli indicati sulle carte geografiche. \u00c8 uno dei due circoli polari, ed \u00e8 posto lungo il parallelo 66\u00b033'39\" di latitudine sud, la latitudine pi\u00f9 settentrionale a sud dell'equatore in cui \u00e8 possibile vedere il sole di mezzanotte presso il solstizio del mese di dicembre. \u00c8 stato attraversato per la prima volta il 17 gennaio 1773 dall'esploratore britannico James Cook durante il suo secondo viaggio.\nDefinizione.\nIl circolo polare antartico segna il confine settentrionale del giorno polare durante il solstizio di dicembre, e la notte polare al solstizio di giugno. Al di l\u00e0 del circolo polare antartico il Sole rimane sopra l'orizzonte per almeno ventiquattro ore consecutive, almeno una volta all'anno (sole di mezzanotte). Viceversa, il sole \u00e8 sotto l'orizzonte per almeno ventiquattro ore consecutive una volta l'anno (notte polare).\nIn realt\u00e0, a causa della rifrazione e perch\u00e9 il sole appare come un disco e non come un punto, una parte del sole di mezzanotte si pu\u00f2 vedere la notte del solstizio di dicembre fino ai 50' (90 km) a nord del circolo polare antartico (e al solstizio di giugno, parte del Sole \u00e8 visibile fino ai 50' a sud del circolo polare artico)."}
{"id": "67957", "revid": "1226", "url": "https://it.wikipedia.org/wiki?curid=67957", "title": "Dr. Who", "text": ""}
{"id": "67958", "revid": "484362", "url": "https://it.wikipedia.org/wiki?curid=67958", "title": "Pilastri dell'Islam", "text": ""}
{"id": "67960", "revid": "109738018", "url": "https://it.wikipedia.org/wiki?curid=67960", "title": "Re dei Romani", "text": "Re dei Romani () era il titolo dei sovrani del Sacro Romano Impero dopo l'elezione a imperatore ma prima dell'incoronazione papale.\nNon va confuso con l'antico titolo di Re di Roma.\nStoria.\nEra generalmente utilizzato in abbinamento al titolo di Re d'Italia ed era connesso all'affermazione del concetto della personalit\u00e0 del diritto: infatti nell'epoca in cui il titolo venne inizialmente adottato non esisteva pi\u00f9 il concetto \"statuale\" di un diritto applicabile a tutti gli abitanti di un territorio, poich\u00e9 i singoli popoli germanici che avevano invaso l'Impero romano applicavano ciascuno il proprio diritto, mentre la popolazione di origine latina, i \"Romani\", continuavano ad applicare il diritto romano. Perci\u00f2 con l'espressione di \"Re dei Romani\" (abbinata a volte anche a quella di \"Rex Germanorum\" cio\u00e8 Re dei Germani) l'imperatore germanico confermava la propria sovranit\u00e0 anche sui sudditi della \"natione\" latina.\nIl titolo ebbe questa funzione a partire dal periodo della dinastia salica (1025), ma era stato usato in precedenza a partire dal periodo Ottoniano (962-1024), in particolare dall'Imperatore Enrico II, quando inizi\u00f2 a sostituire il termine Re dei Teutoni (Lat.: \"rex Teutonicorum\").\nQuando, almeno a partire dal XV secolo, la dinastia asburgica riusc\u00ec ad affermarsi per un lungo periodo sul trono imperiale (il quale restava pur sempre una carica di tipo elettivo), il nome di Re dei Romani divenne il titolo dell'erede al trono designato, che veniva fatto eleggere mentre l'imperatore era ancora in vita.\nL'erede come \"re dei romani\" aveva gli onori regali ed il titolo di \"Maest\u00e0\", che veniva usato anche dall'imperatore quando si rivolgeva alla sua persona. Nelle cerimonie ufficiali aveva il diritto di camminare al fianco sinistro dell'imperatore, uno o due passi addietro, mentre il Maresciallo di corte gli porta la spada nel fodero. Tra i vari privilegi aveva il diritto di presiedere le diete, convocarle e congedarle con il consenso dei grandi elettori, accordare i titoli di nobilt\u00e0 e nominare conti e baroni, attribuire privilegi e diritti alle universit\u00e0, bandire o riammettere i ribelli nell'impero, ecc.\nDopo l'incoronazione come Imperatore del Sacro Romano Impero (e talvolta anche prima), il titolo veniva aumentato con l'imperiale \"semper Augustus\" (\"sempre augusto\", ovvero \"sempre maestoso\" o \"sempre grande\". Questa connotazione di \"crescita\" implicava un obbligo ad opporsi alla perdita delle prerogative reali (come in Italia) o alla perdita di territorio (come sul confine occidentale con la Francia). \nIn seguito all'abolizione del Sacro Romano Impero nel 1806 ad opera di Francesco I, il titolo cadde in disuso. Venne in seguito fatto rivivere da Napoleone nel 1811 per il proprio erede, Napoleone II, come \"re di Roma\".\nIl titolo era gi\u00e0 stato previsto nel 1810 con il senatoconsulto del 17 febbraio, che all'articolo 7 stabil\u00ec che \u00abIl principe imperiale (ovvero il principe ereditario) porta il titolo e riceve l'onore di re di Roma\u00bb. Ci\u00f2 non era previsto nella costituzione dell'anno XII. \nCon la definitiva caduta di Napoleone e il suo esilio all'isola di Sant'Elena nel 1815 e con la morte nel 1832 di Napoleone II (che visse i propri ultimi anni come semplice Duca di Reichstadt) anche questa versione del titolo scomparve.\nAltri usi.\n\"Re dei Romani\" fu anche il nome che i Franchi diedero a Siagrio, un generale dell'Antica Roma, il quale govern\u00f2 sulla Gallia settentrionale, verso la fine del V secolo. Chiamato Regno di Soissons, il suo dominio fu l'ultima parte dell'Impero romano d'Occidente a cadere."}
{"id": "67961", "revid": "212348", "url": "https://it.wikipedia.org/wiki?curid=67961", "title": "Denobulani", "text": ""}
{"id": "67968", "revid": "125583366", "url": "https://it.wikipedia.org/wiki?curid=67968", "title": "Giustificazione (teologia)", "text": "Nella teologia cristiana la questione riguardante la giustificazione parte dal presupposto biblico che la creatura umana non \u00e8, nella sua attuale condizione, \"a posto\", \"in linea\", \"giusta\", rispetto ai criteri di giustizia stabiliti e rivelati da Dio stesso, perch\u00e9 essa \u00e8 caratterizzata dal peccato. La creatura umana, cos\u00ec come essa si trova, non \u00e8 \"accettabile\" agli occhi di Dio. Ci si pone quindi il problema di come essa possa tornare a diventare giusta di fronte a Dio, come essa possa essere \"riabilitata\".\nLa risposta a questa domanda nasce dalla Bibbia e va cercata e trovata nella Bibbia stessa, considerata dai cristiani regola ultima della fede e della condotta, in quanto Parola di Dio. Il perch\u00e8 lo indica il Genesi. San Paolo ne parla nella prima lettera ai Corinzi in cui afferma che i peccatori non erediteranno il regno dei cieli se non per mezzo della giustificazione accettando Cristo.\nNel corso della storia della Chiesa, questo tema \u00e8 stato ampiamente dibattuto, specialmente nella Chiesa occidentale (in oriente non ha mai avuto particolare rilievo), a partire soprattutto da Agostino di Ippona e il suo antagonista Pelagio, forse come effetto della mentalit\u00e0 latina pi\u00f9 portata ad una visione giuridica della fede. In particolare nella controversia protestante la dottrina della giustificazione \u00e8 vista come fondamentale per il carattere del Cristianesimo come religione di grazia e di fede, al cuore dell'Evangelo. Martin Lutero, ex monaco agostiniano (che riteneva alquanto pelagiana la Chiesa istituzionale), definisce questa dottrina \"articulus stantis vel cadentis ecclesiae\" tanto che una Chiesa che la rinneghi nella forma o nella sostanza potrebbe a malapena definirsi cristiana.\nQuesta dottrina:\nGran parte dei problemi che lo concernono sono di carattere etimologico. Il verbo latino \"justificare\" da cui deriva questo termine ha indubbiamente un carattere \"forense\", connota cio\u00e8 un tribunale che dichiara un imputato \"innocente\", vale a dire \"che non ha commesso il fatto\". Se il carattere del termine \u00e8 \"forense\", ci si pone quindi il problema su che base questo \"tribunale\" lo dichiari giusto, in particolare:\nLa dottrina della giustificazione nel Nuovo Testamento.\nLa dottrina della giustificazione \u00e8 chiaramente adombrata nei vangeli, ma \u00e8 portata a compimento dall'apostolo Paolo, particolarmente nelle sue epistole ai Romani ed ai Galati. Qui la giustificazione del peccatore \u00e8 presentata come risultato e compimento dell'opera di Cristo, quando la creatura umana si rapporta con Lui ravvedendosi dai suoi peccati ed affidandosi alla Sua opera. Dio, allora, nella Sua misericordia tratta il peccatore \"come se\" fosse giusto.\nSignificato di giustificazione.\nIl significato biblico di \"giustificazione\" (in ebraico \u05d9\u05db\u05d7 \"y\u00e2kach\"; in greco \u03b4\u03b9\u03ba\u03b1\u03b9\u03cc\u03c9 \"dikaio\u014d\") \u00e8 quello di dichiarare, accettare e trattare come giusto, cio\u00e8, da un lato non penalmente perseguibile e, dall'altro, avente titolo a tutti i privilegi che possiedono coloro che osservano la legge di Dio. Si tratta quindi di un termine giuridico, forense, denotando un atto amministrativo della legge - in questo caso, un verdetto di non colpevolezza e quindi, escludendo ogni possibilit\u00e0 di condanna.\nLa giustificazione, cos\u00ec, risolve, stabilisce, lo statuto, la condizione legale della persona giustificata (vedi Deuteronomio 25,1; Proverbi 17,15; Romani 8,33-34. In Isaia 43,9-26), \"essere giustificato\" significa \"ricevere il verdetto\".\nL'azione giustificante del Creatore, che \u00e8 il sovrano Giudice del mondo, \u00e8 sia una sentenza che un decreto esecutivo: Dio giustifica, in primo luogo, raggiungendo il suo verdetto e poi, con azione sovrana, pubblica il verdetto ed assicura alla persona giustificata i diritti ai quali ha titolo. Per esempio, ci\u00f2 che implica Isaia 45:25 e 50:8, \u00e8, specificatamente, una serie di eventi che pubblicamente stabiliranno i diritti di coloro che Dio considera giusti.\nIl termine giustificazione viene usato pure in contesti non forensici. Si dice, cos\u00ec, che le creature umane \"giustificano Dio\" quando confessano la Sua giustizia (Luca 7,29; Romani 3,4 = Salmo 51,4 \"...perci\u00f2 sei giusto quando parli, e irreprensibile quando giudichi\"), come pure quando dichiarano di essere giuste (Giobbe 32,2; Luca 10,29; 16,15). La forma passiva di questo verbo \u00e8 generalmente usata quando dichiarano che i fatti rivendicano la loro giustizia contro sospetto, critica e sfiducia (Matteo 11,19; Luca 7,35; 1 Timoteo 3,6).\nGiacomo evidenzia come la prova che Dio accetta una persona come giusta sono i fatti, la fede vivente, le opere, che manifesta nella sua vita: (\"Abramo, nostro padre, non fu forse giustificato per le opere quando offr\u00ec suo figlio Isacco sull'altare? (...) Dunque vedete che l'uomo \u00e8 giustificato per opere, e non per fede soltanto. E cos\u00ec Raab, la prostituta, non fu anche lei giustificata per le opere quando accolse gli inviati e li fece ripartire per un'altra strada?\" 1,21.24-25). Ci\u00f2 che afferma Giacomo non contraddice ci\u00f2 su cui insiste Paolo, quando afferma che siamo giustificati per fede (Romani 3,28; 4,1-5), ma integra le sue affermazioni. Giacomo stesso cita Genesi 15,6 \"Egli credette al SIGNORE, che gli cont\u00f2 questo come giustizia\") esattamente per la stessa ragione per la quale lo fa Paolo, per mostrare come \u00e8 stata la fede ad assicurare ad Abramo l'accoglimento della sua persona come giusta (vs. 23; cfr. Romani 4,3ss; Galati 3,6ss). La giustificazione che sta a cuore a Giacomo non \u00e8 l'accoglienza originale del credente da parte di Dio, ma le evidenze, le prove, le conseguenze, che la sua professione di fede manifestano nella sua vita, che la sua fede \u00e8 autentica. \u00c8 nella terminologia, non nel pensiero, che Giacomo differisce da Paolo.\nNon c'\u00e8 alcuna base lessicale che appoggi la concezione di Crisostomo, Agostino di Ippona ed altri dopo di loro, che \"giustificare\" significhi, o connoti, come parte del suo significato: \"\"rendere\" giusto\" (per un rinnovamento spirituale soggettivo). La concezione tridentina di giustificazione \"Essa non \u00e8 solo remissione dei peccati, ma anche santificazione e rinnovamento dell'uomo interiore (attraverso l'accettazione volontaria della grazia e dei doni), per cui l'uomo da ingiusto diviene giusto, e da nemico amico, cos\u00ec da essere erede secondo la speranza della vita eterna\" \u00e8 contestabile (Vedi qui il testo).\nLa dottrina paolina della giustificazione.\nIl contesto della dottrina di Paolo sulla giustificazione era la persuasione israelita (accolta da tutti nel suo tempo) che sarebbe giunto un Giorno del giudizio in cui Dio avrebbe condannato e punito tutti coloro che avessero infranto le Sue leggi. Quel giorno avrebbe determinato il destino del mondo attuale ed avrebbe aperto la via ad un nuovo mondo per coloro che Dio avrebbe giudicato degni.\nQuesta persuasione, derivata dalle aspettative profetiche di un \"Giorno del Signore\" (Amos 5:19ss, Isaia 2:10-22; 13:6-11; Geremia 46:10; Abdia 15; Sofonia 1:4-2:3 ecc.) e sviluppate durante il periodo intertestamentale sotto l'influenza dell'Apocalittica, era stata confermata da Cristo (Matteo 11:22ss; 12:36,27 ss.). Paolo afferma che Cristo stesso sar\u00e0 Colui che Dio delegher\u00e0 a \"giudicare il mondo con giustizia\" nel \"giorno dell'ira e della rivelazione del giusto giudizio di Dio\" (Atti 17:31; Romani 2:16). Questo, era indubbiamente ci\u00f2 che Cristo aveva affermato (Giovanni 5:27 ss).\nPaolo presenta questa dottrina del giudizio in Romani 2:5-16. Il principio del giudizio sar\u00e0 \"esatta retribuzione\" (\"Egli render\u00e0 a ciascuno secondo le sue opere\" v. 6). Il criterio di giudizio sar\u00e0 la legge di Dio (Romani 2:12,13; cfr. Esodo 23:7; 1 Re 8:32). La classe dei giusti, per\u00f2, sar\u00e0 del tutto priva di membri. Nessuno, infatti, pu\u00f2 o potr\u00e0 mai considerarsi giusto, perch\u00e9 tutti hanno peccato (Romani 3:8 ss). La prospettiva, quindi, \u00e8 quella di una condanna universale, sia per gli israeliti che per i pagani, perch\u00e9 gli israeliti infrangono la legge non meno degli altri (Romani 2:17-27). Ogni essere umano \u00e8 sottoposto all'ira di Dio e quindi \u00e8 irreparabilmente condannato.\nContro questo sfondo pessimistico, esposto in Romani 1:8-3:20, Paolo proclama la giustificazione dei peccatori per grazia mediante la fede in Ges\u00f9 Cristo, cio\u00e8 indipendentemente da presunti meriti, demeriti o opere giuste (Romani 3:21 ss.). Questa giustificazione, sebbene collocata individualmente nel punto del tempo in cui una persona ripone la sua fede in questo annuncio (Romani 4:1; 5:1), \u00e8 un atto di Dio, escatologico ed una volta per sempre, il giudizio finale proiettato nel presente. La sentenza giustificatrice, una volta pronunziata, \u00e8 irrevocabile: \"Tanto pi\u00f9 dunque, essendo ora giustificati per il suo sangue, saremo per mezzo di lui salvati dall'ira\" (Romani 5:9). Coloro che oggi cos\u00ec sono accolti, saranno sicuri per sempre. La verifica a cui dovranno essere sottoposti di fronte Cristo (Romani 14:10-12; 2 Corinzi 5:10) potr\u00e0 privarli di certe ricompense (1 Corinzi 3:15), ma non dello statuto di giustificati. Cristo non metter\u00e0 in questione il verdetto di giustificazione, ma lo dichiarer\u00e0, lo confermer\u00e0 e lo metter\u00e0 ad effetto.\nLa giustificazione comporta due aspetti. Da una parte significa il \"perdono\", la remissione e la non imputabilit\u00e0 di tutti i peccati, riconciliazione con Dio, la fine dell'inimicizia con Lui e dell'ira (Atti 13:39; Romani 4:6,7; 2 Corinzi 5:19; Romani 5:9ss). Dall'altro canto, significa il conferimento dello statuto di persona giusta ed il titolo a tutte le benedizioni promesse al giusto. Questo pensiero Paolo lo amplifica collegando la giustificazione all'adozione come figli di Dio ed eredi (Romani 8:14ss; Galati 4:4ss). Parte dell'eredit\u00e0 la ricevono subito con il dono dello Spirito Santo, per il quale Dio \"suggella\" coloro che credono (Efesini 1:13), pregustano la qualit\u00e0 della comunione con Dio che sar\u00e0 compiuta nel mondo a venire e chiamata \"vita eterna\"). Ecco dunque un'altra realt\u00e0 escatologica proiettata nel presente: passati all'esame del giudizio di Dio, il giustificato \"entra in cielo\" gi\u00e0 su questa terra. Qui ed ora, quindi, la giustificazione comporta \"vita\" (Romani 5:18), sebbene sia solo una primizia della pienezza di vita e di gloria che costituisce \"la speranza della giustizia\" (Galati 5:5) promessa al giusto (Romani 2:7-10), a cui i figli giustificati di Dio possono aspirare (Romani 8:18 ss.).\nEntrambi questi aspetti della giustificazione compaiono in Romani 5:1,2, dove Paolo afferma come la giustificazione, da un canto, comporti pace con Dio (perch\u00e9 il peccato \u00e8 perdonato) e, d'altro canto, speranza della gloria di Dio (perch\u00e9 il credente \u00e8 accolto come giusto). La giustificazione, quindi, significa la completa riabilitazione ai favori e privilegi di Dio, come pure completo perdono di tutti i peccati.\nBase della giustificazione.\nL'apostolo Paolo era particolarmente consapevole quanto la dottrina della giustificazione che presentava fosse sconcertante e paradossale: \"A chi non opera ma crede in colui che giustifica l'empio, la sua fede \u00e8 messa in conto come giustizia\" (Romani 4:5), soprattutto per le affermazioni del tutto contrarie dell'Antico Testamento, ad es. \"io non assolver\u00f2 il malvagio\" (Esodo 23:7, cfr. Isaia 5:23).\nL'Antico Testamento insiste sul fatto che: \"Il SIGNORE \u00e8 giusto in tutte le sue vie\" (Salmo 145:17); \"tutte le sue vie sono giustizia. \u00c8 un Dio fedele e senza iniquit\u00e0. Egli \u00e8 giusto e retto\" (Deuteronomio 32:4; cfr. Sofonia 3:5). La stessa legge su ci\u00f2 che \u00e8 giusto e su ci\u00f2 che \u00e8 sbagliato, secondo la quale consiste la giustizia, ha il suo essere e fondamento in Dio. La Sua legge rivelata, \"la legge \u00e8 santa, e il comandamento \u00e8 santo, giusto e buono\" (Romani 7:12; cfr. Deuteronomio 4:8; Salmo 19:7-9), rispecchia il carattere di Dio, perch\u00e9: \"il SIGNORE \u00e8 giusto; egli ama la giustizia; gli uomini retti contempleranno il suo volto\" (Salmo 11:7; 33:5). Egli \"odia\" l'ingiustizia (Salmo 5:4-6; Isaia 61:8; zaccaria 8:17). Come giusto Giudice, Egli dichiara la Sua giustizia e \"visita\" con un giudizio retributivo l'idolatria, l'empiet\u00e0, l'immoralit\u00e0, e la condotta inumana dovunque si trovi nel mondo (Geremia 9:24; Salmo 9:5ss; Amos 1:3-3:2 ss.). \"Dio \u00e8 un giusto giudice, un Dio che si sdegna ogni giorno.\" (Salmo 7:11). Non c'\u00e8 malvagio che Gli sfugga (Salmo 94:7-9); \"Colui che pesa i cuori non lo vede forse? Colui che veglia su di te non lo sa forse? E non render\u00e0 egli a ciascuno secondo le sue opere?\" (Salmo 24:12). Dio odia il peccato ed \u00e8 \"costretto\" per la Sua stessa natura a riversare la Sua ira su coloro che in modo compiacente la disattendono (cfr. Isaia 1:24; Geremia 6:11; 30:23,24; Ezechiele 5:13ss; Deuteronomio 28:63). Questi ed altri riferimenti rendono del tutto inconcepibile che Iddio possa mai \"giustificare l'empio\".\nPaolo, per\u00f2, per cos\u00ec dire \"prende il toro per le corna\" ed afferma, non semplicemente che Dio fa proprio questo, ma che lo fa in modo tale da \"...dimostrare la sua giustizia, avendo usato tolleranza verso i peccati commessi in passato, al tempo della sua divina pazienza; e per dimostrare la sua giustizia nel tempo presente affinch\u00e9 egli sia giusto e giustifichi colui che ha fede in Ges\u00f9\" (Romani 3:25,26). Questo punto \u00e8 di cruciale importanza. Paolo dice che l'Evangelo che proclama l'apparente violazione della Sua giustizia da parte di Dio, in realt\u00e0 \u00e8 una rivelazione della Sua giustizia. Egli rende esplicita quale sia la giusta base sulla quale Dio perdona ed accetta coloro che credono prima e dopo il tempo di Cristo. Come pu\u00f2 allora Dio dimostrarsi perfettamente giusto ed, al tempo stesso dichiarare giusti dei peccatori? \u00c8 l'Evangelo a rivelarlo.\nLa tesi di Paolo \u00e8 che Dio giustifica i peccatori su una giusta base, cio\u00e8 che ci\u00f2 che esige la legge di Dio \u00e8 stato pienamente soddisfatto. La legge non \u00e8 stata alterata, o sospesa, o ignorata, ma adempiuta da Ges\u00f9 Cristo, che agisce in nome dei peccatori che si affidano a Lui. Cristo, infatti, servendo Dio in modo perfetto, perfettamente ha adempiuto la legge (cfr. Matteo 3:15), La Sua ubbidienza culmina nella Sua morte (Filippesi 2:8), \"Cristo ci ha riscattati dalla maledizione della legge, essendo divenuto maledizione per noi (poich\u00e9 sta scritto: \u00abMaledetto chiunque \u00e8 appeso al legno\u00bb)\" (Galati 3:13), \"..Dio lo ha prestabilito come sacrificio propiziatorio mediante la fede nel suo sangue, per dimostrare la sua giustizia\" (Romani 3:25). \u00c8 sulla base dell'ubbidienza di Cristo che Dio non imputa a coloro che credono il peccato ma la giustizia (Romani 4:2-8; 5:19). La giustizia di Dio (cio\u00e8 che \"procede da Dio\" (cfr. Filippesi 3:19) \u00e8 accordata loro come dono (Romani 1:17; 3:21,22; 5:17; cfr. 9:30; 10:3-10), cio\u00e8, essi ricevono il diritto di essere trattati dal divino Giudice non pi\u00f9 come peccatori, ma come giusti. Essi diventano \"la giustizia di Dio, in ed attraverso Colui che personalmente \"non conobbe peccato\", ma che, in loro rappresentanza \"fu fatto peccato\" (trattato come peccatore e cos\u00ec punito) al loro posto (2 Corinzi 5:21). I credenti, quindi, sono giusti (Romani 5:19) ed hanno giustizia di fronte a Dio per nessun altro motivo del fatto che Cristo, loro \"capo\" era giusto di fronte a Dio, ed essi sono uno con Lui, ne condividono lo statuto e l'accettazione. Dio li giustifica trasferendo a loro il verdetto che l'ubbidienza di Cristo ha meritato, non perch\u00e9 essi abbiano personalmente osservato la legge (il che sarebbe un falso giudizio) ma perch\u00e9 Dio li considera uniti a Colui che l'ha osservata in loro rappresentanza (e questo \u00e8 un giusto giudizio).\nPer Paolo l'unione con Cristo non \u00e8 fantasia, ma fatto. La dottrina della giustizia imputata (o accreditata) \u00e8 l'esposizione che Paolo fa del suo aspetto forense (vedi Romani 5:12 ss). La solidariet\u00e0 fra Cristo ed il Suo popolo, sulla base dell'Alleanza \u00e8 cos\u00ec la base oggettiva sulla quale i peccatori sono considerati giusti e giustamente giustificati per la giustizia del loro Salvatore.\nFede e giustificazione.\nPaolo afferma, parlando di Ges\u00f9 Cristo, che \"Dio lo ha prestabilito come sacrificio propiziatorio mediante la fede [\u03b4\u03b9\u03b1 \u03c4\u03b7\u03c2 \u03c0\u03b9\u03c3\u03c4\u03b5\u03c9\u03c2] nel suo sangue\" (Romani 3:25) e \"per mezzo della fede [\u03b5\u03ba \u03c0\u03b9\u03c3\u03c4\u03b5\u03c9\u03c2]\" (Romani 3:30). Il genitivo qui usato e la preposizione \u03b4\u03b9\u03b1 rappresentano la fede come \"causa strumentale\" per la quale Cristo e la Sua giustizia sono fatti propri; la preposizione \u03b5\u03ba mostra come la fede sia l'occasione, e logicamente preceda, la nostra personale giustificazione. Paolo non dice e negherebbe che i credenti siano giustificati \u03b4\u03b9\u03b1 \u03c0\u03b9\u03c3\u03c4\u03b9\u03bd, sulla base della fede. Se fosse la fede la base della giustificazione, essa diventerebbe di fatto un'opera meritoria, e l'Evangelo, quindi, un'altra versione della giustificazione sulla base di nostre opere meritorie. Paolo si oppone in ogni modo a questa dottrina come inconciliabile con la grazia e spiritualmente rovinosa (cfr. Romani 4:4; 11:6; Galati 4:21-5:12). Paolo considera la fede non in s\u00e9 stessa come la nostra giustizia giustificatrice, ma come le nostre mani vuote tese che ricevono la giustizia di Cristo. In Abacuc 2:4 (citato da Romani 1:7 e Galati 3:11), Paolo trova che, implicito nella promessa che \"il giusto viva\" attraverso la sua fiduciosa lealt\u00e0 verso Dio, l'affermazione pi\u00f9 fondamentale che solo attraverso la fede una persona potr\u00e0 essere considerata giusta da Dio, e quindi, aver titolo alla vita. L'apostolo usa pure Genesi 15:6 (\"Egli credette al SIGNORE, che gli cont\u00f2 questo come giustizia\") per provare l'identico punto (vedi Galati 3:6; Romani 4:3ss). La fede \u00e8 una completa ed incondizionata fiducia nella promessa della grazia di Dio, ed essa \u00e8 l'occasione ed il mezzo per la quale la giustizia gli \u00e8 imputata (accreditata). Paolo qui parla del \"metodo\" per assicurarsi questa giustizia. Paolo \u00e8 persuaso che nessun figlio di Adamo potr\u00e0 mai diventare giusto agli occhi di Dio se non sulla base della giustizia dell'\"ultimo Adamo\", il secondo uomo rappresentativo (Romani 5:12-19), e questa giustizia \u00e8 imputata ad una persona quando essa crede.\nLa dottrina della giustificazione nella storia della Chiesa.\nLa chiarezza dell'insegnamento paolino \u00e8 sviluppata nel periodo patristico: Agostino di Ippona sembra, a prima vista, riaffermare la posizione paolina. In realt\u00e0 egli fonde, combina assieme, l'immediatezza dell'atto della giustificazione con il processo susseguente di santificazione. Questa diventa la concezione prevalente durante il Medioevo ed \u00e8 riaffermata da Tommaso d'Aquino, per il quale la grazia giustificante \u00e8 una qualit\u00e0 sovrannaturale infusa nel cristiano come la speranza o l'amore, con la fede come suo preliminare e non come canale. La giustificazione non \u00e8 pi\u00f9, quindi una condizione acquisita, ma un prodotto che si consegue tramite l'osservanza diligente dei sacramenti.\nProtestantesimo.\nMartin Lutero e la Riforma.\nQuando il Rinascimento fa riscoprire agli studiosi ed ai teologi il testo originale greco del Nuovo Testamento e mette nuovamente in risalto il significato dell'individuo, si apre cos\u00ec la strada al contributo pi\u00f9 vitale di Martin Lutero alla teologia della Riforma protestante, la sua riscoperta, dopo un drammatico travaglio interiore, dell'enfasi posta dall'apostolo Paolo sul fatto che la giustificazione \u00e8 un dono della misericordia di Dio, il quale mette a nostro carico, ci accredita, ci imputa, la giustizia di Cristo attraverso la fede, altrimenti impossibile da meritare a causa della natura umana rovinata dal peccato originale (teoria della depravazione totale), in quanto il trasgressore di un piccolo punto della legge, pur in possesso di un libero arbitrio mutilato (servo arbitrio), sarebbe trattato, senza fede, come il trasgressore maggiore. \nLe opere sono possibili e utili solo se c'\u00e8 la fede (e possono esserne il segno esteriore), che comunque basta alla giustificazione. In questo caso, il riformatore elogia chi le compie:\nLa dottrina, dichiarata eretica, e l'opposizione tramite le 95 tesi alla vendita delle indulgenze promossa dal papato furono la causa della rottura dei protestanti con la Chiesa cattolica.\nLutero, come ex monaco agostianiano, \u00e8 anche molto attento alla dottrina della grazia di Agostino, mentre \u00e8 avverso alla concezione di Tommaso d'Aquino. I passi paolini da cui Lutero trasse inizialmente la sua teoria della giustificazione per sola fede, base del luteranesimo, sono i seguenti:\nLo colpirono particolarmente anche i passi che affermavano la stessa dottrina in altre lettere:\nTutti questi passi del Nuovo Testamento avevano origine in un versetto dell'Antico Testamento:\nAltri passi biblici, anche se apparentemente contraddetti da altri (ad esempio la Lettera di Giacomo, per Lutero una \"lettera di paglia\" poich\u00e9 breve e priva di cristologia secondo lui, pur non escludendola infine dal canone della Bibbia protestante; o certi passi della Lettera agli Efesini, o del discorso della montagna: si noti che per Lutero essi sono modelli di perfezione ma che l'uomo non pu\u00f2 raggiungere senza grazia e fede a lui concessi, ossia trattasi di un modello ideale non conseguibile dalle sole forze umane), che riguardano secondo Lutero la giustificazione per sola fede sono diverse lettere paoline, uno del vangelo di Marco e un passo del vangelo di Giovanni; Lutero studi\u00f2 e ricerc\u00f2 questi versetti e altri, per provare la teoria dedotta dai passi precedenti, per cui le opere sono solo complementari e non fondamentali come la fede, credendo di trovare nell'intera Bibbia la conferma della sua idea sulla giustificazione per \"sola fide\":\nGli ultimi due sono diretti discorsi di Ges\u00f9 nei Vangeli:\nAltri passi evangelici (come quelli dove Ges\u00f9 promette la salvezza o effettua miracoli verso persone che hanno come solo merito l'avere fede) mostrano secondo i riformati la giustezza dell'enfasi paolina sulla virt\u00f9 della fede come superiore alle opere, ad esempio:\nE sul ruolo, di derivazione teologica agostiniana, della fede come dono gratuito e non merito umano (una dei passi utilizzati poi nel calvinismo per sostenere la doppia predestinazione):\nLa frase latina che traduceva Ebrei 10, 38, \"\u00abiustus autem meus ex fide vivit\u00bb\", abbreviata in \"\u00abiustus ex fide vivit\u00bb\", divenne il pilastro delle professioni di fede riformate e dell'intero luteranesimo, definito da Lutero come \"articulus stantis vel cadentis ecclesiae\" (\"articolo di fede per cui la Chiesa sta in piedi o cade\").\nQuesto articolo fondamentale dei Riformatori conosciuto come \"sola fide\" (secondo dei cosiddetti \"cinque sola\" della Riforma), enunciato prima da Lutero, reiterato poi da Filippo Melantone, e pi\u00f9 tardi da Giovanni Calvino, John Wesley e Charles H. Spurgeon, venne sottoposto ad anatema, come eresia, dalla Chiesa cattolica durante il Concilio di Trento, in favore della concezione medievale di ispirazione tomista in cui fede e opere vengono messe sullo stesso piano, e la sola fede non \u00e8 ritenuta sufficiente senza adeguate opere, tramite i sacramenti e i sacerdoti come intermediari.\nEssa fu sancita tra i fondamenti della Riforma nel documento della \"Confessione augustana\", preparato da Melantone: \nPer rassicurare il troppo scrupoloso, timoroso e preoccupato Melantone, Lutero gli avrebbe suggerito un paradosso che insiste sul valore della fede sulle opere: \"pecca con vigore, e credi ancora pi\u00f9 fortemente\" (\"pecca fortiter et crede fortius\"), sullo stile del motto agostiniano \"ama e fa' ci\u00f2 che vuoi\".\nProtestantesimo moderno.\nLa Chiesa evangelica luterana in Italia riassume la posizione attualmente cos\u00ec \nNella teologia protestante posteriore alla Riforma, il tema della giustificazione \u00e8 trattato in modo vario. L'enfasi di base del Protestantesimo non \u00e8 mai del tutto oscurata ma i calvinisti particolarmente sotto l'influenza della Teologia federale, insistono sulla contesa dottrina della giustificazione eterna, altri minimizzano la fede a spese della grazia o viceversa. Altri ancora la includono nella categoria pi\u00f9 vasta della riconciliazione. Albrecht Ritschl insegna che \u00e8 la comunit\u00e0 dei credenti ad essere oggetto della giustificazione, sollevando cos\u00ec la questione dell'interdipendenza di giustificazione, battesimo e Spirito Santo.\nChiesa cattolica (concilio di Trento).\nLa giustificazione, nel Cattolicesimo post-tridentino, diventa di nuovo un dono impartito, non una dichiarazione di non colpevolezza, una condizione che si realizza gradualmente, non un avvenimento conseguito una volta per tutte, all'inizio dell'esperienza cristiana, da parte del credente. Si apre cos\u00ec la strada, come prima, alla salvezza conseguita per meriti personali, nel senso di risposta alla grazia divina. In sostanza l'ortodossia cattolica distingue tra giustificazione e salvezza.\nAl concilio di Trento si afferma che la giustificazione avviene per fede:\nTuttavia nessuno pu\u00f2 presumere di essere automaticamente nel numero degli eletti:\nInoltre la giustificazione non viene separata dalla santificazione:\nEcumenismo.\nPi\u00f9 recentemente Hans K\u00fcng ha sostenuto che le differenze fra la concezione cattolica e quella protestante sono largamente immaginarie e quindi \u00e8 possibile una loro riconciliazione grazie all'ecumenismo. La maggioranza delle Chiese Luterane e la Chiesa Cattolica nel 1999 hanno redatto una \"Dichiarazione congiunta sulla dottrina della giustificazione a tutti i cristiani ortodossi della terra e delle isole\". Papa Benedetto XVI nel 2008 e papa Francesco nel 2016 hanno sostenuto la validit\u00e0 teorica della dottrina della giustificazione per fede, e le poste vaticane hanno emesso un francobollo commemorativo di Lutero e Melantone per i 500 anni della Riforma, sebbene tra le polemiche dei cattolici tradizionalisti.\nLa validit\u00e0 delle categorie forensi per esprimere il rapporto salvifico fra Dio e le creature umane \u00e8 stato negata ampiamente, sostenendo che esse neghino la qualit\u00e0 personale di questo rapporto. La giustificazione \u00e8 stata accantonata impazientemente da John Macquarrie come \"un termine arcaico\" e, a suo dire, il suo significato sarebbe stato nel passato \"largamente esagerato\".\nIl liberalismo teologico, infine, diffonde l'idea che l'atteggiamento che Dio oggi manifesta verso l'umanit\u00e0 \u00e8 quello di affetto paterno generalizzato e che questo non sia condizionato da ci\u00f2 che esigeva la Sua legge. Per questo l'interesse nella giustificazione dei peccatori da parte del Giudice divino \u00e8 sostituito dal pensiero del perdono generoso e della riabilitazione che Dio accorderebbe come Padre a tutte le Sue creature.\nRevivalismo protestante.\nLa Chiesa avventista del settimo giorno sorse nell'ambito dell'avventismo come un movimento di risveglio basato proprio sul messaggio della giustificazione per fede."}
{"id": "67970", "revid": "6923", "url": "https://it.wikipedia.org/wiki?curid=67970", "title": "Sumatra", "text": "Sumatra (: ; in indonesiano \"Sumatera\") \u00e8 la sesta isola pi\u00f9 estesa del pianeta, con una superficie di circa 470.000 km\u00b2 ed \u00e8 la terza isola pi\u00f9 grande dell'arcipelago Indonesiano dopo Nuova Guinea e Borneo.\nGeografia.\nL'asse pi\u00f9 lungo dell'isola corre approssimativamente da nordovest a sudest, intersecando l'equatore vicino al centro. L'interno dell'isola \u00e8 dominato da due regioni geografiche: i monti Barisan ad ovest e le pianure paludose ad est.\nA sudest di Sumatra si trova l'isola di Giava, da cui \u00e8 separata dallo stretto della Sonda. A nord vi \u00e8 la penisola Malese, da cui \u00e8 separata dallo stretto di Malacca. Ad est, oltre lo stretto di Karimata, si trova il Borneo. Ad ovest si trova l'Oceano Indiano.\nLa spina dorsale dell'isola \u00e8 costituita dalla catena montuosa dei Monti Barisan. Le frequenti attivit\u00e0 vulcaniche rendono i terreni di quest'area particolarmente fertili e spesso contribuiscono a creare scenari naturali molto spettacolari, come ad esempio attorno al lago Toba, che \u00e8 in realt\u00e0 la pi\u00f9 grande caldera vulcanica del pianeta, la cui creazione fu a suo tempo determinata da un'eruzione tanto immane da aver generato una vera e propria glaciazione planetaria. Tra le risorse naturali il carbone e l'oro.\nGrandi fiumi trasportano detriti dalle montagne verso est, formando vaste pianure intramezzate da frequenti paludi, che ne limitano la potenzialit\u00e0 agricola; questa regione \u00e8 comunque di grande importanza per l'Indonesia, per via delle attivit\u00e0 di estrazione petrolifera e per la coltivazione delle palme, da cui si ricavano grandi quantit\u00e0 di olio di palma.\nFino a non molto tempo fa Sumatra era perlopi\u00f9 ricoperta da foreste tropicali, abitate da specie animali come gli oranghi, i tapiri, le tigri di Sumatra, nonch\u00e9 alcune specie vegetali talvolta uniche, come la Rafflesia. Sfortunatamente, lo sviluppo economico, accoppiato alla corruzione ed al disboscamento selvaggio ed illegale hanno minacciato e minato seriamente questo ecosistema. I tentativi di individuare e difendere dalla distruzione delle aree protette non sono stati molto fruttuosi.\nL'isola, situata nella Cintura di fuoco, \u00e8 una delle zone pi\u00f9 sismiche al mondo.\nEconomia.\nMolto consistenti sono le esportazioni di gas e petrolio, la cui produzione \u00e8 qui pari ai \u00be di quella totale indonesiana. Vengono anche esportati in grandi quantit\u00e0 gomma e olio di palma. Sono da ricordare le grandi piantagioni di tabacco, palme da cocco, t\u00e8 e soprattutto caucci\u00f9 che compete con quello malese. Sumatra \u00e8 inoltre famosa per il pepe nero.\nVi \u00e8 anche una forte produzione di legname con conseguente disboscamento della foresta, con il rischio di estinzione di molti vertebrati locali, tra cui la famosa Tigre di Sumatra (Panthera tigris sumatrae). Altre specie dell'isola di Sumatra sono l'Orango di Sumatra (Pongo abelii), un tempo considerato una sottospecie dell'orango del Borneo, e anche il Tapiro Asiatico (Tapirus indicus), o anche tapiro malese o dalla gualdrappa.\nStoria.\nLa ricostruzione della storia preislamica di Sumatra \u00e8 piuttosto frammentaria, ma i reperti archeologici suggeriscono che l'isola fosse la destinazione di molte trib\u00f9 che migravano dalla terraferma. I numerosi utensili in pietra e le conchiglie riportate alla luce negli scavi a nord di Medan indicano l'esistenza di gruppi indigeni che vivevano di caccia e di raccolta lungo lo Stretto di Malacca (Selat Malaka) circa 13.000 anni fa. Due civilt\u00e0 megalitiche fecero la loro comparsa circa 2000 anni fa: una sulle montagne occidentali di Sumatra, l'altra su Pulau Nias.\nLo Stretto di Malacca, un'importante rotta commerciale tra la Cina e l'India, fece s\u00ec che la costa orientale di Sumatra fosse costantemente esposta alle volont\u00e0 delle superpotenze della zona e all'influenza di diverse civilt\u00e0, tra cui l'islam. Alla fine del VII secolo il regno di Sriwijaya divenne una delle principali potenze della regione, e la sua capitale era localizzata nell'area dell'odierna citt\u00e0 di Palembang.\nA Sumatra che egli chiama \"Samarra\" vi sost\u00f2 per 5 mesi Marco Polo in attesa di una stagione migliore: \nQuando Sriwijaya decadde, Aceh, situata all'estremit\u00e0 settentrionale di Sumatra, assunse il controllo dei commerci che si svolgevano attraverso lo stretto. Aceh \u00e8 considerata il primo punto di contatto tra la religione islamica e l'Indonesia, avvenuto tramite i commercianti marittimi musulmani provenienti dal Gujarat (nell'India occidentale). Assecondando l'atteggiamento di diplomazia e apertura al commercio, la popolazione animista di Aceh accolse con favore la religione dei nuovi arrivati; tuttora la zona \u00e8 nota per avere conservato una tradizione religiosa islamica pi\u00f9 rigorosa rispetto alle province vicine. In seguito all'occupazione portoghese di Malacca nel 1511, il controllo di Aceh sulle principali rotte di navigazione crebbe considerevolmente. Il sultanato mantenne il controllo della zona fino agli inizi del XVII secolo, quando i mercanti olandesi iniziarono a interessarsi al commercio delle spezie.\nSamudra (che significava \u00aboceano\u00bb), nei pressi di Lhokseumawe, era il nome del porto commerciale pi\u00f9 attivo dell'epoca; il toponimo venne successivamente adottato dai commercianti per fare riferimento all'intera isola, che in alternativa veniva chiamata Java Minore. Fu Marco Polo a trasformare il nome nella sua versione finale, \u00abSumatra\u00bb, nelle sue cronache di viaggio del 1292. In tempi lontani (e pi\u00f9 poetici), l'isola era invece conosciuta come Swarnadwipa (isola d'oro).\nNel corso dell'epoca coloniale, Sumatra venne occupata da numerose potenze straniere, tutte determinate a imporre il proprio dominio sull'isola e le sue risorse: gli olandesi si stabilirono nel porto occidentale di Padang, gli inglesi occuparono Bencoolen (oggi chiamata Bengkulu), i commercianti statunitensi avevano il controllo delle esportazioni di pepe, mentre i cinesi sfruttavano le risorse di stagno delle isole di Bangka e di Belitung, a est di Palembang. Tra gli altri prodotti pregiati destinati alle esportazioni comparivano anche l'olio e il caff\u00e8.\nAgli inizi del XIX secolo gli olandesi tentarono di stabilire il proprio controllo permanente su tutta Sumatra facendo intervenire l'esercito, ma l'iniziativa venne accolta con incredibile resistenza dalle trib\u00f9 sparse in tutto il territorio. Nel 1863, dopo tre spedizioni militari, gli olandesi riuscirono a impossessarsi di Nias. Tramite una serie di trattati e di alleanze, altre zone di Sumatra entrarono a far parte del dominio olandese, tra cui anche Bengkulu, che gli inglesi cedettero in cambio di Malacca.\nGli olandesi non furono mai accolti in modo favorevole a Sumatra, e per questa ragione un compromesso di pace non venne mai raggiunto. Al contrario, l'isola diede i natali a numerosi personaggi chiave della lotta per l'indipendenza, tra cui il futuro vicepresidente Mohammed Hatta e il primo capo del governo, Sutan Syahrir. Comunque, nonostante gli sforzi compiuti dagli indipendentisti, Sumatra rimaneva insofferente sia al governo centrale di Jakarta sia nei confronti degli olandesi. Dal 1958 al 1961 alcuni gruppi di ribelli della zona di Bukittinggi e delle montagne di Sumatra Sud si opposero al processo di centralizzazione del governo e ci furono scontri con l'esercito indonesiano. Tuttavia, l'area che provoc\u00f2 i maggiori grattacapi al governo centrale di Jakarta fu Aceh. Qui nacque infatti il movimento separatista alla fine degli anni '70 del secolo scorso, che continu\u00f2 la sua attivit\u00e0 fino al 2006, alternando momenti di pace a fasi di repressione estrema da parte dell'esercito indonesiano.\nNessun conflitto provocato dall'uomo ha comunque raggiunto il livello di distruzione provocato dallo tsunami del 26 dicembre 2004, quando un terremoto di magnitudo superiore al 9\u00ba grado scatenatosi al largo della costa nord-occidentale di Sumatra provoc\u00f2 l'inondazione dell'intera regione. Nella provincia di Aceh, la parte di terraferma pi\u00f9 vicina all'epicentro del terremoto, si abbatterono onde di quasi 15 metri, come il mitico \"naga\" (il serpente del mare), contro le costruzioni lungo la costa e gli abitanti della zona. Il calcolo delle vittime in Indonesia ha superato quota 170.000, concentrate principalmente nella zona di Aceh. Dopo alcuni mesi, una scossa di assestamento di magnitudo 8,7 si abbatt\u00e9 nei pressi di Pulau Nias, distruggendone il capoluogo e provocando la morte di centinaia di persone. Le organizzazioni umanitarie impegnate a risolvere i postumi dello tsunami hanno concentrato i propri sforzi iniziali su Aceh, per poi spostare la propria attenzione verso Nias.\nGeografia antropica.\nSuddivisioni amministrative.\nSumatra \u00e8 amministrativamente suddivisa in dieci province, che sono:\nSociet\u00e0.\nEvoluzione demografica.\nLa densit\u00e0 di popolazione di Sumatra \u00e8 elevata, dato che \u00e8 abitata da circa 96 persone per km\u00b2, per una popolazione totale di circa 45 milioni di abitanti in un territorio grande poco pi\u00f9 di una volta e mezza l'Italia. I maggiori centri urbani sono Medan e Palembang.\nLa popolazione appartiene perlopi\u00f9 all'etnia malese, anche se \u00e8 piuttosto frammentata, tanto che si arrivano a parlare ben cinquantadue lingue. Sono presenti minoranze etniche cinesi soprattutto nei centri urbani.\nLa maggior parte degli abitanti di Sumatra professano la religione musulmana, ma non mancano minoranze cristiane (sia cattoliche che protestanti), induiste, buddhiste o adepti delle credenze tradizionali cinesi."}
{"id": "67971", "revid": "1075510", "url": "https://it.wikipedia.org/wiki?curid=67971", "title": "Filippo Melantone", "text": "\u00c8 inoltre noto per aver contribuito, in pieno rinascimento europeo, a porre le fondamenta della moderna psicologia.\nBiografia.\nL'infanzia.\nIl padre di Filippo Melantone, Georg Schwartzerdt, era originario di Heidelberg e a lui era affidata l'armeria del principe. La madre Barbara, figlia del borgomastro di Bretten Johann (Hans) Reuter, un commerciante di bevande alcoliche e tessuti, era imparentata con Elisabeth, l'unica sorella di Johannes Reuchlin. Filippo Melantone nacque il 16 febbraio 1497, quattro anni dopo le nozze dei genitori, nella casa dei nonni, a Bretten, e gli fu dato nome Filippo in onore del Principe del Palatinato Filippo l'Onesto.\nMelantone crebbe con altri quattro tra fratelli e sorelle a Brettheim, come allora era denominato il paese natale di Bretten. Il nonno si preoccupava della sua educazione di base specialmente con l'insegnamento del latino grazie alle lezioni di Johannes Unger proveniente da Pforzheim, cos\u00ec Melantone entr\u00f2 precocemente in contatto con gli studenti di passaggio, con i quali era in grado di discutere.\nLa sua infanzia fu tuttavia segnata, quando il padre, reduce da una guerra con l'Assia, torn\u00f2 a casa malato, si dice, per avere bevuto da una fontana inquinata (ma non \u00e8 escluso che la malattia fosse piuttosto causata dal lungo contatto professionale con sostanze chimiche pericolose). Soltanto la profonda religiosit\u00e0 di Georg Schwartzerdt lo aiut\u00f2 a sopportare la malattia e il destino avverso.\nMelantone non aveva che undici anni quando, nel 1507, il 17 ottobre mor\u00ec suo nonno e, soltanto dieci giorni dopo, il padre. Melantone fu quindi inviato da parenti a Spira.\nLa formazione.\nMelantone frequent\u00f2 insieme al fratello Georg la scuola di latino di Pforzheim, mentre abitava presso Elisabeth (Els), la sorella di Johannes Reuchlin. Grazie al rettore Georg Simler e a Johannes Hildebrand, la scuola godeva di grande reputazione; l'allievo pi\u00f9 noto di quest'istituto fu comunque Melantone, il quale \u2013 avendo nel frattempo appreso anche il greco \u2013 adempiva i requisiti necessari per l'insegnamento.\nGrazie ai suoi progressi in greco e in latino fu notato dal giudice supremo della Lega Sveva Johannes Reuchlin che viveva e lavorava a Tubinga. Reuchlin sar\u00e0 il principale promotore dell'attivit\u00e0 di Melantone. All'epoca del loro incontro il greco era insegnato molto raramente e soltanto agli studenti pi\u00f9 dotati. Sarebbe stato lo stesso Reuchlin a introdurre sistematicamente in Germania lo studio del greco e a istituire nel 1515 la prima cattedra di greco all'Universit\u00e0 di Lipsia.\nFu sempre Reuchlin a dare a Phillip Schwartzerdt il nome Melanchton (italianizzato in \"Melantone\"), che era la semplice traduzione in greco di \"Schwartz\" - nero - \u03bc\u03ad\u03bb\u03b1\u03bd (m\u00e9lan) e \"erdt\" - terra - \u03c7\u03b8\u03ce\u03bd (chth\u00f3n).\nDopo appena un anno Melantone, appena dodicenne, frequentava i corsi dell'Universit\u00e0 di Heidelberg, dove conobbe Jakob Wimpheling e i suoi scritti sulla riforma della pedagogia. Wimpheling lo fece avvicinare anche alle opere di Erasmo da Rotterdam. Nel 1510 Melantone pubblic\u00f2 le sue prime poesie in latino. Grazie alle sue elevate capacit\u00e0 Melantone ottenne il primo grado universitario, il \"Baccalaureus artium\", ancora giovanissimo, il 10 giugno 1511.\nIl 17 settembre 1512 per motivi di et\u00e0 Melantone pass\u00f2 all'Universit\u00e0 di Tubinga, dove studi\u00f2 Astronomia, Musica, Aritmetica e Geometria e conobbe alcuni dei pi\u00f9 famosi futuri umanisti, ad esempio Giovanni Ecolampadio. Egli si occupava tuttavia ancora di studiare greco, ebraico e latino e i nuovi concetti della pedagogia. Leggeva inoltre con avidit\u00e0 sia i classici sia i poeti dell'Umanesimo.\nQuando Reuchlin fu coinvolto in un processo (diritto) a causa di un suo parere sulla scrittura ebraica, Melantone si batt\u00e9 pubblicamente per il suo mecenate. Il 25 gennaio 1514 Melantone termin\u00f2 i propri studi alla facolt\u00e0 filosofica ottenendo il titolo di \"magister\", peraltro gi\u00e0 a Tubinga egli aveva operato come precettore dei due figli del principe e come insegnante di greco.\nLe prime pubblicazioni e i primi contatti con la Riforma.\nAll'epoca di Tubinga, precisamente al 1516, risale anche la prima pubblicazione di Melantone: un'edizione della commedia del poeta latino Terenzio a cui era aggiunta un'introduzione sulla storia della commedia antica. Seguiranno una grammatica greca del 1518, che sar\u00e0 riedita per ben nove volte e un testo sulla retorica che usc\u00ec a Wittenberg nel 1519.\nDopo che Martin Lutero pubblic\u00f2 nel 1517 le sue 95 tesi, ebbe luogo all'Universit\u00e0 di Heidelberg il 26 aprile 1518 una disputa detta \"Heidelberger Disputation\" sui fondamenti delle tesi di Lutero. A seguito di tale evento Melantone si rec\u00f2 con alcuni colleghi di studio a Wittenberg per farsi spiegare ulteriormente le opinioni di Lutero. Da quel momento Melantone si apr\u00ec alle idee della Riforma.\nL'Universit\u00e0 di Wittenberg.\nNel 1518 il Principe Federico il Saggio istitu\u00ec una cattedra di lingua greca presso l'Universit\u00e0 di Wittenberg da lui fondata nel 1502. Dapprima si cerc\u00f2 di ingaggiare il noto grecista Petrus Mosellanus. Johannes Reuchlin fece tuttavia al Principe il nome del proprio allievo Melantone, da lui ritenuto il migliore professore di greco dell'intera Germania e secondo soltanto a Erasmo da Rotterdam quale latinista. Dato che Melantone si era fatto gi\u00e0 apprezzare durante il periodo in cui era a Tubinga, il suggerimento fu accolto. Melantone raggiunse Wittenberg il 25 agosto 1518. Inizialmente, a causa della sua bassa statura (circa un metro e mezzo) e di un difetto di pronuncia, Melantone non suscit\u00f2 grande entusiasmo, ma bast\u00f2 il suo infiammato discorso di investitura, il 28 agosto, nella Chiesa del Castello di Wittenberg (\"Schlosskirche\") per rovesciare l'errata impressione iniziale.\nMelantone sollev\u00f2 il tema della riforma degli studi e dipinse un quadro cupo della formazione nei secoli precedenti. Egli sostenne che la lettura dei classici dell'antichit\u00e0 dalle fonti originali avrebbe dovuto diventare il fulcro di una nuova vita del pensiero. Martin Lutero fu affascinato dal piccolo greco (\"Graeculus\"), tale attrazione era peraltro reciproca e diede l'avvio a una delle collaborazioni pi\u00f9 fruttuose della Riforma, quella fra Melantone e Lutero, che dur\u00f2 fino alla morte di quest'ultimo.\nAnche gli studenti furono presto attratti da Melantone; egli insegnava grammatica greca, leggeva gli autori classici, interpretava la Bibbia davanti a un auditorio che arriv\u00f2 talora a ben 400 studenti, i quali apprezzavano soprattutto la chiarezza di linguaggio, le esemplificazioni e la capacit\u00e0 sistematica di Melantone. Con lui e Lutero l'Universit\u00e0 di Wittenberg divenne una delle pi\u00f9 importanti di Europa.\nIl 15 settembre 1519 Melantone ottenne, grazie all'appoggio di Lutero, il grado accademico di \"baccalaureus biblicus\". Egli poteva quindi tenere lezioni alla facolt\u00e0 di teologia. Anche se talora in seguito egli fece uso di questa possibilit\u00e0, prefer\u00ec sempre la formazione filosofica, che intese sempre quale presupposto di quella teologica. Ci\u00f2 non va inteso come una mancanza di interesse verso la Chiesa, ma come conseguenza del fatto che, per il suo difetto di pronuncia e le sue debolezze fisiche, Melantone non si sent\u00ec mai portato per l'attivit\u00e0 pastorale.\nAstrologo, scrisse e pubblic\u00f2 (Basilea, 1553) la prima traduzione del \"Tetrabiblos\" di Claudio Tolomeo direttamente dal greco al latino e calcol\u00f2 il tema natale di Lutero, il cui anno di nascita era incerto, fissandolo nel 1483.\nLa famiglia.\nAl suo arrivo a Wittenberg Melantone prese in locazione una modesta abitazione, da lui definita anche il bugigattolo (\"die Bude\"), in cui viveva con i suoi collaboratori. Lutero temeva tuttavia per la salute di Melantone e gli cerc\u00f2 dunque una donna, anche se Melantone non era granch\u00e9 entusiasta dell'idea. Egli temeva in particolare che un legame familiare gli avrebbe impedito di proseguire liberamente i propri studi. In ogni caso, il 27 novembre 1520 si spos\u00f2 con Katharina, nata Krapp (1497\u20131557) figlia del borgomastro di Wittenberg, un importante commerciante di tessuti, con la quale instaur\u00f2 rapidamente una forte intesa, che dur\u00f2 fino alla morte di lei l'11 ottobre 1557.\nMalgrado Melantone fosse un professore universitario e la moglie provenisse da una famiglia benestante, essi non raggiunsero mai un grande tenore di vita, non fosse altro perch\u00e9 la casa era sempre frequentata da giovani studenti che si riunivano nella \"schola domestica\", dove Melantone oltre a impartire le proprie lezioni provvedeva a saziare i suoi giovani discepoli.\nIl prestigio di Melantone fu presto tale che egli ricevette offerte dalle universit\u00e0 dell'Europa intera, i sovrani di Sassonia non avevano tuttavia alcuna intenzione di lasciarsi sfuggire questo uomo tanto erudito e costruirono nel 1536 al posto del \"bugigattolo\" un'abitazione pi\u00f9 adeguata a un professore che si pu\u00f2 visitare ancora oggi.\nQuando la famiglia si trasfer\u00ec nella nuova abitazione erano gi\u00e0 nati quattro figli: Anna (* 24 agosto 1522), Philipp (* 21 febbraio 1525), Georg (* 25 novembre 1526) e Magdalena (* 19 luglio 1531). Georg tuttavia mor\u00ec ad appena due anni.\nMelantone fu un padre molto presente e, se da un lato soffr\u00ec molto del matrimonio infelice di una delle figlie con il suo ex-allievo Georg Sabinus, dall'altro imped\u00ec al figlio Philipp di sposarsi con Margaretha Kuffner. Una sua figlia spos\u00f2 invece Kaspar Peucer.\nLa malattia e la morte.\nMalgrado gli acciacchi fisici Melantone fu sempre un grande lavoratore, tuttavia tale impegno eccessivo non rest\u00f2 senza conseguenze, causandogli fra l'altro, fin dalla giovinezza, una frequente insonnia. Gi\u00e0 nel 1540 egli vide da vicino la morte quando s'ammal\u00f2 durante un viaggio per raggiungere Weimar. L'anno successivo sub\u00ec, a seguito di un incidente, delle gravi ferite che da allora lo limitarono nello scrivere. Fu sempre un viaggio a risultargli, infine, fatale. Egli si ammal\u00f2 infatti tornando da Lipsia il 4 aprile 1560. Nella notte fra il 7 e l'8 fu colto da una febbre alta che, malgrado brevi remissioni, dur\u00f2 molti giorni. Il 19 aprile mor\u00ec assistito dalla figlia Magdalena e attorniato da molti amici e dai suoi studenti. Fu sepolto a fianco di Lutero nella chiesa del castello di Wittenberg.\nIl ruolo di Melantone nella Riforma.\nDiversamente da Lutero, che era stato monaco agostiniano e aveva ricevuto l'ordine sacro, Melantone era un laico. Differente da Lutero anche come carattere, Melantone era un umanista amante della pace e moderato, alla ricerca di soluzioni equilibrate ai problemi e alle diatribe religiose che sconvolgevano la vita europea del tempo.\nSe Melantone poteva dire di avere imparato il Vangelo da Lutero, questi trov\u00f2 in Melantone\u00a0\u2013 riformatore dell'istruzione e della pedagogia\u00a0\u2013 una personalit\u00e0 complementare alla propria nel compito di rinnovamento della Chiesa. I due non potevano tuttavia essere pi\u00f9 diversi: mentre Lutero era forte, corpulento, a tratti rumoroso e vicino al volgo, Melantone era una persona sensibile e tenera. A tratti Lutero si arrabbiava per la prudenza del pi\u00f9 giovane Melantone e, nel contempo, questi soffriva per l'aggressivit\u00e0 e la rozzezza di Lutero.\nMalgrado ci\u00f2 i due si stimavano e conoscevano i reciproci pregi e difetti. Essi collaborarono intensamente, specialmente nella traduzione del Nuovo Testamento in tedesco dell'autunno del 1521, che fu esaminata e corretta da Melantone; ad essa segu\u00ec nel 1524 la traduzione dell'Antico Testamento, cosicch\u00e9 apparve nel 1534 l'intera Bibbia in tedesco, detta la Bibbia di Lutero.\nGi\u00e0 nel 1519 Melantone aveva peraltro accompagnato Lutero alla Disputa di Lipsia. Nel 1521 Melantone pubblic\u00f2 la prima esposizione sistematica della teologia riformata (\"Loci communes rerum theologicarum\"). Egli poneva cos\u00ec i punti fermi della dottrina luterana, la quale sar\u00e0 via via rielaborata e adattata negli anni 1535, 1543 e 1559.\nFra i riformati vi erano molte differenze, che costrinsero Melantone a molti viaggi e incontri. Nel 1529 Melantone guid\u00f2 le trattative a Spira, mentre Lutero pi\u00f9 prudentemente non volle parteciparvi. Egli partecip\u00f2 pure nell'ottobre 1530 (questa volta con Lutero) all'incontro di Marburgo, dove incontr\u00f2 Ulrico Zwingli e a quelli di Worms e Ratisbona. Il suo obiettivo principale rimase sempre quello di introdurre le riforme senza ricorrere alla violenza e salvaguardare l'unit\u00e0 della Chiesa. A ci\u00f2 corrispose un atteggiamento pi\u00f9 conciliante, rafforzato dalle sue indubbie capacit\u00e0 diplomatiche. Il risultato di tali incontri, ossia i \"Torgauer Artikel\", la \"Confessione augustana\", l\"'Apologia della confessione di Augusta\" e il \"Tractatus de potestate papae\", divennero, grazie alla sua abilit\u00e0, i testi basilari riconosciuti della confessione luterana e contribuirono al successo stesso della Riforma.\nSe fu possibile trovare un accordo su molti aspetti (come il battesimo e la confessione), rimase invece aperta la questione dell'eucaristia e della presenza reale o soltanto simbolica di Cristo nell'ostia consacrata. Tale punto sar\u00e0 lo spartiacque fra le chiese luterane e quelle riformate (calviniste e zwingliane).\nAnche in seguito Melantone prosegu\u00ec la propria politica conciliante e di unificazione, come emerge, ad esempio, nei due scritti all'arcivescovo di Colonia Hermann V. von Wieddel, redatti nel 1543 con Martin Bucer.\nGli ultimi anni di Melantone furono peraltro amareggiati anche da controversie con i luterani pi\u00f9 accesi che lo accusavano di tradimento a fronte di ogni minimo gesto di tolleranza verso usanze o costumi ritenuti ormai papisti. In particolare, apparvero moderate le posizioni di Melantone sul ruolo della Chiesa e sulla funzione delle opere. Ci\u00f2 non gli permise tuttavia neppure di sottrarsi all'accusa contraria, ossia di essere un criptocalvinista, per quanto riguard\u00f2 invece la sua posizione sull'eucaristia.\nDopo la morte di Lutero nel 1546, Melantone fu unanimemente riconosciuto come guida del movimento protestante. I suoi sforzi di conciliazione caddero tuttavia nel vuoto, tanto che, proprio in quel periodo, nel 1546-1547 si giunse alla Guerra di Smalcalda fra l'Imperatore Carlo V e i principi luterani.\nLe opere.\nFra le sue opere pi\u00f9 importanti sono da segnalare gli scritti e le confessioni di fede che costituiscono la base dottrinale delle chiese evangeliche luterane:\nL'opera di riforma degli studi universitari, che gli valse l'appellativo di \"Praeceptor Germaniae\".\nScrisse sei libri sulla retorica e la dialettica:\nUn'opera naturalistica"}
{"id": "67972", "revid": "339392", "url": "https://it.wikipedia.org/wiki?curid=67972", "title": "Michail Gorbachev", "text": ""}
{"id": "67983", "revid": "125687767", "url": "https://it.wikipedia.org/wiki?curid=67983", "title": "Antipapa Novaziano", "text": "Biografia.\nDella vita di Novaziano, presbitero di Roma, sono noti solo pochi particolari. Prima di convertirsi al Cristianesimo aveva studiato filosofia stoica e si era educato nell'arte della composizione letteraria.\nPapa Cornelio, in una sua lettera a Fabio di Antiochia racconta che, mentre era ancora un catecumeno, Novaziano fu posseduto da Satana per una stagione intera. Per tale motivo fu esorcizzato, ma, dopo il rito, si ammal\u00f2 cos\u00ec gravemente che ci si aspettava morisse di l\u00ec a poco; perci\u00f2 fu battezzato in tutta fretta. Quando si rimise, il resto dei sacramenti non gli fu somministrato, n\u00e9 il vescovo conferm\u00f2 il suo battesimo con la cresima. Si chiedeva Cornelio \"Come ha potuto quindi ricevere lo Spirito Santo?\".\nPer la sua profonda erudizione Cornelio lo definiva sarcasticamente come \"quel creatore di dogmi, quel campione della cultura ecclesiastica\"; ma la sua eloquenza venne lodata anche da san Cipriano di Cartagine (Epistole LX, 3) e un papa (probabilmente papa Fabiano) lo elev\u00f2 al ministero sacerdotale. In base alle testimonianze di Cornelio, questa sua elevazione non fu accolta favorevolmente n\u00e9 dal clero n\u00e9 da molti laici. Secondo costoro, infatti, uno che aveva ricevuto il battesimo solo in punto di morte non poteva essere ammesso fra il clero. La storia narrata da Eulogio, vescovo di Alessandria d'Egitto, in base alla quale Novaziano era un arcidiacono di Roma che fu consacrato sacerdote dal papa per prevenirne la successione al papato, contraddice Cornelio e suppone uno stato di cose successivo, quando cio\u00e8 i diaconi romani erano uomini di stato piuttosto che ministri del culto.\nIl 20 gennaio 250, durante la persecuzione deciana, papa Fabiano pat\u00ec il martirio . Per la durezza della persecuzione, fu impossibile eleggere il suo successore e la sede vacante dur\u00f2 per oltre un anno.\nIn questo periodo la Chiesa fu retta da diversi presbiteri, fra cui lo stesso Novaziano. In una lettera dell'anno successivo, Cornelio dice del suo rivale che, in virt\u00f9 della sua codardia e del suo amore per la sua vita, durante la persecuzione, neg\u00f2 di essere un prete e rifiut\u00f2 il conforto ai fratelli in pericolo. Esortato dai diaconi a uscire dal suo rifugio, questi se ne and\u00f2 dicendo che, poich\u00e9 si era innamorato di un'altra filosofia, non desiderava pi\u00f9 essere un prete. Il significato di questa storia non \u00e8 chiaro. Novaziano volle evitare, forse, il sacerdozio attivo per dedicarsi ad una vita di ascesi? In ogni caso, bisogna tenere a mente che la maggior parte delle notizie su Novaziano derivano da Papa Cornelio, che aveva sicuramente molti motivi per attaccare il suo antagonista. L'opera anonima \"Ad Novatianum\" (XIII) narra che Novaziano, \"finch\u00e9 fu nella Chiesa di Cristo considerava i peccati dei suoi vicini come se fossero i suoi, alleviava i fardelli del fratelli, come esortava l'Apostolo, e fortificava con la consolazione coloro che vacillavano nella fede.\"\nDurante la persecuzione Novaziano scrisse delle lettere a nome del clero romano e che queste furono poi girate a san Cipriano (Epistole XXX e XXXVI). Le lettere trattano la questione dei lapsi e la pretesa esagerata dei cartaginesi di riammetterli tutti senza alcuna penitenza. Il clero romano concordava con Cipriano sul fatto che la questione doveva essere trattata con moderazione ed equilibrio da un concilio da tenersi alla prima occasione, dopo l'elezione di un nuovo vescovo. In ogni caso doveva essere preservata la giusta disciplina che aveva contraddistinto la Chiesa romana fin dai tempi di San Paolo (romani 1:8), evitando, comunque, al pentito qualsiasi crudelt\u00e0. Da queste lettere si evince che all'interno del clero romano non circolava l'idea che la riammissione alla comunione dei lapsi potesse essere impossibile, anche se vengono usate espressioni forti.\nNel marzo del 251, con la morte dell'imperatore Decio, la persecuzione inizi\u00f2 a scemare e la comunit\u00e0 romana ritenne giunto il momento opportuno per nominare il successore di Fabiano. Con il consenso di quasi tutto il clero, del popolo e dei vescovi presenti (Cipriano, Epistole LV, 8-9), fu eletto un aristocratico romano di idee moderate, Cornelio. Novaziano, che ambiva anche lui al papato, accus\u00f2 il colpo e sped\u00ec due del suo partito a chiamare tre vescovi da altrettanti angoli remoti d'Italia. Fece dire loro di venire a Roma velocemente poich\u00e9, insieme ad altri vescovi, avrebbero dovuto mediare su una divisione interna. Questi uomini semplici furono costretti a conferire l'ordine episcopale su di lui alla decima ora del giorno. Uno di questi, per\u00f2, ritorn\u00f2 alla chiesa confessando il suo peccato, \"e noi inviammo\" dice Cornelio, \"i sostituti per gli altri due vescovi nei luoghi da cui provenivano.\" Per assicurarsi la lealt\u00e0 dei suoi sostenitori Novaziano li costrinse, all'atto di ricevere la santa Comunione, di giurare sul Sangue e sul Corpo di Cristo che non sarebbero tornati da Cornelio. Novaziano, dopo Sant'Ippolito di Roma, da alcuni studiosi ritenuto suo maestro, divenne cos\u00ec il secondo antipapa della storia del Cristianesimo.\nI due contendenti incaricarono i loro messaggeri di annunciare la loro rispettiva elezione alle diverse Chiese. Dalla corrispondenza di San Cipriano si evince l'accurata investigazione portata a termine dal Concilio di Cartagine, il cui risultato fu il sostegno fornito a Cornelio dall'intero episcopato africano. Anche San Dionisio di Alessandria si schier\u00f2 dalla sua parte, e questi influenti appoggi ben presto consolidarono la sua posizione. Ma per un certo tempo la Chiesa intera fu divisa dalle rivendicazioni di due papi in concorrenza. San Cipriano scrive come Novaziano \"prese il sopravvento\" (Epistole LXIX, 8), e mand\u00f2 i suoi nuovi apostoli in molte citt\u00e0 per far accettare la sua elezione. Nonostante in tutte le province e in tutte le citt\u00e0 ci fossero gi\u00e0 vescovi di et\u00e0 venerabile, di fede pura e di provata virt\u00f9, che erano stati proscritti durante la persecuzione, questi os\u00f2 creare altri falsi vescovi (Epistole LV, 24) arrogandosi il diritto di sostituire i primi con quelli di sua creazione. Non ci potrebbe essere prova pi\u00f9 calzante per dimostrare l'importanza della Sede Romana che questo episodio del III secolo: la Chiesa intera agitata dalle rivendicazioni di un antipapa; l'impossibilit\u00e0 riconosciuta di un vescovo di essere un legittimo pastore cattolico se appoggia il papa sbagliato; la pretesa di entrambi i concorrenti di consacrare un nuovo vescovo in ogni sede in cui il vescovo titolare si oppone alla loro autorit\u00e0. Nel frattempo, nell'ottobre del 251, Cornelio aveva convocato un concilio di 60 vescovi (probabilmente tutti Italiani o provenienti dai territori vicini) dal quale Novaziano fu scomunicato. I vescovi che non poterono presenziare apposero le loro firme in calce al documento prodotto dal concilio, che fu inviato ad Antiochia e a tutte le altre Chiese principali.\nComunque, Novaziano, consapevole della sua superiorit\u00e0 intellettuale rispetto a Cornelio, non fatic\u00f2 a trovare dei sostenitori nei confessori che erano ancora in prigione: Massimo, Urbano, Nicostrato e altri. Dionisio e Cipriano, per\u00f2, scrissero loro e li convinsero ad appoggiare il papa legittimo. All'inizio della disputa tra i due papi si configur\u00f2 una semplice questione scismatica, infatti, l'argomento centrale delle prime lettere di San Cipriano su Novaziano (XLIV-XLVIII, 1) verteva su chi fosse il legittimo occupante del soglio di Pietro. Le cose iniziarono a cambiare dopo un paio di mesi, quando Cipriano (Epistole LIV) trov\u00f2 necessario spedire a Roma il suo libro \"De lapsis\" e l'epistola LV \u00e8 il primo documento in cui si parla di \"eresia di Novaziano\".\nEgli sosteneva che l'idolatria era un peccato imperdonabile, e che la Chiesa non aveva alcun diritto di riammettere alla comunione coloro che vi erano precipitati. \u00c8 possibile che costoro si pentano e vengano ammessi ad una penitenza a vita, ma il loro perdono \u00e8 riservato a Dio. Tale posizione non era, nel complesso, una novit\u00e0. Tertulliano, in precedenza, aveva criticato il perdono dell'adulterio introdotto da papa Callisto I come un'innovazione. Anche Sant'Ippolito stesso era incline alla severit\u00e0. Inoltre, in molti luoghi e in tempi diversi erano state promulgate leggi con le quali si punivano determinati peccati con la scomunica fino all'ora della morte, o addirittura con il rifiuto della Comunione nell'ora della morte. Persino San Cipriano concordava nel secondo caso per coloro che rifiutavano di fare penitenza e si pentivano solamente sul letto di morte; ma ci\u00f2 era dovuto al fatto che tale pentimento sembrava di dubbia sincerit\u00e0. La gravit\u00e0 di questa posizione non era nella sua crudelt\u00e0 o nella sua ingiustizia, ma nella negazione del potere della Chiesa, in taluni casi, di accordare l'assoluzione. Questa era l'eresia di Novaziano: il rifiuto dell'interrogazione battesimale che recita \"Credi nella remissione dei peccati e nella vita eterna, attraverso la Santa Chiesa?\".\nNovaziano mor\u00ec nel 258, probabilmente durante le persecuzioni dei cristiani da parte dell'imperatore Valeriano. Nello stesso anno mor\u00ec anche il suo grande antagonista, Cipriano di Cartagine.\nLe opere.\nSofronio Eusebio Girolamo cita un certo numero di scritti di Novaziano, dei quali soltanto due sono giunti fino a noi: il \"De cibis Iudaicis\" e il \"De Trinitate\". La prima opera citata \u00e8 una lettera scritta mentre si nascondeva durante una persecuzione, ed era preceduta da altre due lettere sulla circoncisione e sullo Shabbath che sono andate perdute. Essa descrive gli animali sporchi come esemplificazioni delle diverse classi di uomini dediti al vizio e spiega che la grande libert\u00e0 permessa a un cristiano non deve essere motivo di lusso. Il libro \"De Trinitate\", invece, \u00e8 un pezzo di prosa eccellente. I primi otto capitoli riguardano la trascendenza e la grandezza di Dio che \u00e8 al di sopra di tutto e non pu\u00f2 essere descritto da alcun nome. Novaziano prosegue cercando di provare la divinit\u00e0 del Figlio prendendo spunto sia dall'Antico che dal Nuovo Testamento, e aggiunge che \u00e8 un insulto al Padre dire che un Padre che \u00e8 Dio non pu\u00f2 generare un Figlio che \u00e8 allo stesso tempo Dio. Ma Novaziano cade nell'errore fatto da quasi tutti i primi teologi: separa il Padre dal Figlio. Novaziano identificava il Figlio con uno degli arcangeli che apparvero anche ad Agar, Abramo, ecc. nell'Antico Testamento (\"paternae dispositionis annuntiator est\"). Il Figlio \u00e8 \"la seconda Persona dopo il Padre\", meno del Padre poich\u00e9 \u00e8 originato dal Padre, ma uno con Lui \"per concordia, amore e affetto.\"\nNovaziano si rese conto che tale descrizione poteva indurre i suoi oppositori a pensare che parlasse di due Dei (politeismo); di conseguenza, dopo un capitolo sullo Spirito Santo (XXIX), Novaziano ritorn\u00f2 sull'argomento principale in una specie di appendice (XXX-XXXI). Esistono due generi di eretici, entrambi tentano di confutare l'unit\u00e0 di Dio: un primo genere (i Sabelliani) identifica il Padre con il Figlio, un altro (gli Ebioniti, ecc.) negavano che il Figlio fosse Dio; cos\u00ec Cristo \u00e8 di nuovo crocifisso tra due ladri, e viene ingiuriato da entrambi. Secondo la visione di Novaziano esiste un Dio, onnipotente, invisibile, immenso, immortale; il Verbo (\"Parola\" nelle precedenti versioni del Vangelo di Giovanni) \u00e8 il Figlio che procede da Lui (\"substantia prolata\"). Egli non \u00e8 un secondo Dio, perch\u00e9 \u00e8 eternamente nel Padre. Egli procedette dal Padre, quando il Padre lo volle e ritorn\u00f2 presso il Padre. Se anche Lui fosse onnipotente, invisibile e immenso si potrebbe parlare di due Dei; ma il Figlio ha la Luce del Padre unica e vera origine di tutte le cose (\"origo\", \"principium\"). In questa dottrina non vi sono errori: sembra che Novaziano voglia esprimere il concetto della consustanzialit\u00e0 del Figlio, o almeno quello della Sua generazione dalla sostanza del Padre e sembra suggerisca che il Figlio non \u00e8 immenso o invisibile, ma riporta nel mondo l'immagine del Padre che lo ha manifestato. Anche Sant'Ippolito affront\u00f2 le stesse tematiche, come Tertulliano e Giustino. Sembrerebbe, per\u00f2, che Tertulliano ed Ippolito abbiano compreso la dottrina tradizionale romana sulla consustanzialit\u00e0 del Figlio meglio di Novaziano, ma anche che tutti e tre furono portati fuori strada dalla loro conoscenza della teologia greca, che interpretava il Figlio come espressione di Dio (seguendo San Paolo) che impropriamente Lo indicano quindi come Dio-Uomo. Novaziano ha l'indubbio merito di identificare il Verbo con il Padre e riconoscere contestualmente come il Figlio non sia altro che la prole del Verbo. Questo \u00e8 un notevole passo avanti rispetto a Tertulliano.\nPer quanto riguarda il tema dell'Incarnazione Novaziano sembra essere stato ortodosso. Correttamente parla di una Persona formata dall'unione di due sostanze, la Divinit\u00e0 e l'Umanit\u00e0. Novaziano era ansioso di asserire la realt\u00e0 della carne del nostro Dio. Il Figlio di Dio, dice, si unisce al Figlio dell'Uomo, e da questa unione il Figlio dell'Uomo diventa il Figlio di Dio. Questa ultima frase viene tacciata di Adozionismo. Ma gli Adozionisti spagnoli insegnavano che la Natura Umana di Cristo unita alla Divinit\u00e0 creava il Figlio adottivo di Dio. Novaziano, invece, intendeva dire che prima della sua unione non era di per se stesso il Figlio di Dio; la forma in cui viene esposto il concetto \u00e8 errata, ma non c'\u00e8 necessariamente eresia nel suo pensiero.\nI novazianisti.\nI seguaci di Novaziano chiamarono se stessi \"katharoi\", o Puri, termine usato, poi, nel medioevo dai catari ed erano soliti chiamare la Chiesa Cattolica \"Apostaticum\", \"Synedrium\", o \"Capitolinum\". Essi si stabilirono in ogni provincia, e in alcuni luoghi furono persino molto numerosi. Se Novaziano aveva rifiutato l'assoluzione agli idolatri, i suoi seguaci estesero questa dottrina a tutti i \"peccati mortali\" (idolatria, assassinio e adulterio, o fornicazione). La maggior parte di loro vietava il secondo matrimonio ai vedovi e seguiva molto gli scritti di Tertulliano; in Frigia si fusero persino coi montanisti. Alcuni di loro, inoltre, non ribattezzavano i convertiti da altre religioni. Teodoreto di Cirro riporta che non conferivano il sacramento della confermazione (che Novaziano stesso non aveva mai ricevuto). Eulogio lament\u00f2 che non veneravano i martiri, ma probabilmente si riferiva ai martiri cattolici. Ebbero sempre un successore di Novaziano a Roma e, dappertutto, furono governati dai loro vescovi. Questi, nelle loro usanze, si conformarono sempre a quanto avveniva all'interno della Chiesa, incluso il monachesimo del IV secolo.\nIl loro vescovo a Costantinopoli fu invitato da Costantino I al Concilio di Nicea. Questi, sebbene non acconsent\u00ec a rientrare nei ranghi dell'ortodossia, ne approv\u00f2 le delibere e ader\u00ec alla tesi dell\"homoo\u00f9sios\" (Cristo era identico, nella sostanza, a Dio, cio\u00e8 consustanziale). L'imperatore, che all'inizio li tratt\u00f2 come scismatici e non come eretici, in seguito ordin\u00f2 la chiusura delle loro chiese e dei loro cimiteri. Paradossalmente, nel 359, i Novaziani furono perseguitati alla stregua dei cattolici da parte dell'imperatore Costanzo II, che cercava di imporre la tesi di Acacio di Cesarea sull\"homoios\" (Cristo era solo simile a Dio). In Paflagonia, i contadini Novaziani attaccarono e uccisero i soldati inviati dall'imperatore per costringerli ad accettare il suo semiarianesimo ufficiale. Dopo la morte di Costanzo i Novaziani furono protetti dall'imperatore Giuliano, ma l'ariano Flavio Valente li perseguit\u00f2 nuovamente. Flavio Onorio, nel 412, li comprese in una legge contro gli eretici, e papa Innocenzo I chiuse alcune delle loro chiese a Roma. Le opere di Eulogio, sei libri contro la setta, tuttavia, dimostrano che, intorno al 600, ad Alessandria, nonostante tutto c'erano ancora molti Novaziani. In Frigia (intorno al 374) alcuni di loro divennero Quartodecimani, e furono chiamati \"Protopaschitoe\"; tra di loro c'erano anche alcuni convertiti ebrei."}
{"id": "67984", "revid": "253269", "url": "https://it.wikipedia.org/wiki?curid=67984", "title": "James Lew", "text": "\u00c8 membro dell'Hollywood Stuntman Association ed \u00e8 considerato uno dei migliori coreografi di combattimenti di Hollywood.\nBiografia.\nComincia da bambino ad allenarsi nelle arti marziali, applicandosi nel Tae Kwon Do e nel Kung Fu, di cui studia gli stili del loto bianco e dei 5 animali, oltre che al Chow Lay Fut. Diviene cintura nera nel 1972.\nGi\u00e0 il 1972 vede James Lew impegnato come stuntman per la serie televisiva \"Kung Fu\", ideata da Bruce Lee ma interpretata da David Carradine. La sua presenza nel mondo televisivo continua nel corso degli anni: infatti partecipa sia come attore in telefilm come \"A-Team\", sia come coreografo dei combattimenti per telefilm come \"The Crow - Il Corvo\" o \"Baywatch\".\nJames Lew collabora anche con il mondo dei videogiochi. Nel 1994 coreografa i combattimenti di \"Noctropolis\", mentre nel 1995 presta la sua voce al personaggio di \"Virtual Samurai\" del videogioco \"\", tratto dall'omonimo film.\nNel 2004 Lew si mette in proprio scrivendo, dirigendo e producendo il suo primo film, \"18 Fingers of Death!\", che lo vede anche come attore e coreografo dei combattimenti.\nNel 2010 prende parte ad un episodio della serie TV \"Chuck\", intitolato \"Chuck vs la fase tre\"."}
{"id": "67992", "revid": "1543377", "url": "https://it.wikipedia.org/wiki?curid=67992", "title": "Andoriani", "text": "Gli Andoriani sono una specie umanoide dell'universo fantascientifico di \"Star Trek\", apparsi per la prima volta nell'episodio \"Viaggio a Babel\" della seconda stagione della serie originale.\nGli Andoriani sono nativi di una luna ghiacciata di nome Andoria, che ruota attorno al pianeta Andor, e che \u00e8 capitale dell'Impero Andoriano; nel 2161, l'Impero fu uno dei fondatori della Federazione dei pianeti uniti.\nStoria degli Andoriani.\nStoria antica e primi scontri con i Vulcaniani.\nAnticamente, il popolo degli Aenar si separarono da loro come sottospecie, dopo essersi ritirati nelle Distese Settentrionali, divenendo per gli Andoriani come una sorta di mito (\"ENT: \").\nSempre in epoche passate, gli Andoriani usavano dei cutter per navigare sul ghiaccio; il primo di essi a circumnavigare Andoria si chiamava \"Kumari\"; in suo onore, questo nome verr\u00e0 usato anche per altri vascelli, pure quelli stellari (\"ENT: \").\nAndoriani e Vulcaniani si sono sviluppati in sistemi stellari limitrofi e il loro primo contatto avvenne all'inizio del XX secolo. A detta vulcaniana, il primo contatto \"sembrava promettente, nonostante le loro intense emozioni\". Tuttavia, ben presto i Vulcaniani iniziarono a considerare i loro \"vicini\" come ingannevoli, favorevoli ad onorare \"accordi che non vanno in conflitto con i loro [meri] interessi\", a causa della loro natura territoriale e militaristica. Ben presto, cominci\u00f2 una disputa di confine, riconducibile alla met\u00e0 del Novecento e durata per duecento anni, relativamente ad un pianeta vicino al sistema di Andoria. Al riguardo, gli Andoriani ritenevano che l'unico deterrente ad una invasione vulcaniana era \"la minaccia di una massiccia rappresaglia\" (\"ENT: , \").\nNegli anni '50 del XXI secolo, gli Andoriani terraformarono un planetoide di Classe D che chiamarono Weytahn, in una posizione strategica sul confine tra il territorio andoriano e quello vulcaniano. Quando Andoria rifiut\u00f2 all'Alto Comando Vulcaniano il permesso di ispezionare la colonia, per assicurarsi che non vi fossero possibili minacce, i Vulcaniani evacuarono il planetoide con la forza. Nel 2097, un trattato venne finalmente siglato, con i Vulcaniani che reclamarono Weytahn ufficialmente, rinominandolo Paan Mokar e posizionandovi attorno un satellite di sorveglianza (\"ENT: , \").\nCirca nel 2104, gli Andoriani scoprirono gli Aenar; da allora i due popoli mantennero contatti diplomatici (\"ENT: \"). In un'epoca imprecisata prima del 2154, gli Andoriani entrarono in conflitto con i Tellariti e, secondo il loro ambasciatore Gral, gli incrociatori tellariti hanno respinto \"quei demoni blu\" nel loro territorio con la forza (\"ENT: \").\nContatto con la Terra e guerra fredda con i Vulcaniani.\nNel tentativo di garantirsi una sorveglianza sicura sugli Andoriani, l'Alto Comando Vulcaniano realizz\u00f2 una stazione d'osservamento altamente sofisticata sotto il monastero di P'Jem, un pianeta vulcaniano vicino ad Andoria. Nel 2151, il comandante della Guardia Imperiale Andoriana, Shran, svel\u00f2 il segreto di P'Jem con l'aiuto dell'equipaggio di una nave stellare della Terra Unita, l\"'Enterprise\" NX-01, evento che diede inoltre inizio alle relazioni tra Umani e Andoriani. Dopo la distruzione del monastero, l'Alto Comando accus\u00f2 la Flotta Stellare e il sub-comandante T'Pol per la perdita di P'Jem, che caus\u00f2 inoltre l'espulsione di sua madre dall'Accademia delle Scienze Vulcaniana e un aggravamento delle relazioni tra Vulcaniani e Umani (\"ENT: , , \").\nUn altro argomento centrale della guerra fredda tra Vulcaniani e Andoriani fu Coridan, un pianeta di Classe M ricco di minerale di dilitio, indispensabile per la tecnologia a curvatura. Negli anni '50 del XXII secolo, su Coridan scoppi\u00f2 una guerra civile, nella quale i ribelli, supportati dalla Guardia Imperiale Andoriana, tentarono di rovesciare il cancelliere e il suo governo, favoriti dall'Alto Comando Vulcaniano (\"ENT: \").\nNel 2152, un nuovo conflitto scoppi\u00f2 su Weytahn, reclamato nuovamente dall'Impero Andoriano dopo essere rimasto deserto per circa sessant'anni. Con il conflitto in rapida escalation, Shran, alla guida delle forze andoriane d'invasione, chiese il capitano Jonathan Archer come mediatore per negoziare il cessate il fuoco, che fu infine seguito dal ritorno ai negoziati (\"ENT: \").\nDopo aver sentito che gli Xindi avevano attaccato la Terra nel 2153, la Guardia Imperiale invi\u00f2 la nave \"Kumari\", al comando di Shran nella Distesa Delfica per localizzare la \"Enterprise\". Scoperto che l\"Enterprise\" stava cercando un prototipo dell'arma xindi, la Guardia Imperiale decise di procurarsi tale tecnologia per una futura guerra con i Vulcaniani. Tuttavia, il prototipo venne distrutto, obbligando gli Andoriani a tornare indietro a mani vuote. Prima di fare ritorno, per\u00f2, Shran consegn\u00f2 tutti i dati tecnici e tattici ottenuti dai sensori andoriani alla \"Enterprise\", cosa che permise al suo equipaggio di impedire un secondo attacco alla Terra (\"ENT: \"). Tre mesi dopo, Shran e la \"Kumari\" affiancarono apertamente la Terra, seguendo la traccia dell'arma xindi. La nave affront\u00f2 una nave da guerra xindi, attirando l'attenzione su di s\u00e9 e permettendo all\"Enterprise\" di distruggere l'arma (\"ENT: \").\nAll'insaputa degli Andoriani, i Vulcaniani avevano intercettato i dati e la telemetria del prototipo inviati su Andoria. I dati furono poi manipolati e usati dall'Amministratore V'Las per convincere l'Alto Comando che gli Andoriani stavano pianificando di usare il prototipo per potenziare la loro flotta e creare un'arma di distruzione di massa da usare contro Vulcano. Nel 2154, V'Las, sotto l'influenza di un agente romulano, ordin\u00f2 un'invasione di Andoria e fece attirare il grosso della flotta andoriana vicino Weytahn creando false tracce di curvatura in prossimit\u00e0 del pianeta, mentre i Vulcaniani ammassavano una flotta di dodici incrociatori vicino Regulus, oltre la sorveglianza andoriana. Nonostante la \"Enterprise\" e l'ambasciatore vulcaniano Soval avessero avvertito Shran dell'incursione, gli Andoriani furono in grado di radunare solo sei navi da guerra poco lontano dal sistema andoriano, con la \"Enterprise\" stessa che giunse nel tentativo di impedire la guerra. Dopo che le due flotte diedero il via agli scontri, in quella che fu chiamata la battaglia di Andoria, il ministro vulcaniano Kuvak fece pressione su V'Las per fermare l'attacco, nonostante stessero vincendo lo scontro, poich\u00e9 l'effetto sorpresa era stato perso e si prevedevano pesanti perdite da entrambe le parti in un conflitto che si sarebbe protratto a lungo. Compreso che nessuno dei vascelli andoriani erano in possesso di armamento xindi, come detto da V'Las, Kuvak riusc\u00ec a prendere il controllo della flotta, a cui ordin\u00f2 di ritirarsi, mettendo fine alla battaglia (\"ENT: \").\nDistensione diplomatica e Federazione dei Pianeti Uniti.\nDopo la Riforma Vulcaniana, l'Alto Comando Vulcaniano venne dissolto e il nuovo governo, guidato da Kuvak, inizi\u00f2 un fase meno ostile verso Andoria, mettendo fine ad anni di guerra fredda e tensioni militari (\"ENT: \").\nNel novembre 2154, diplomatici andoriani pianificarono un incontro con una delegazione tellarita, guidata dall'ambasciatore Gral, sul planetoide Babel. Lo scopo originale della conferenza era risolvere una disputa commerciale di lunga durata tra le due fazioni. Tuttavia, l'Impero Stellare Romulano inizi\u00f2 a considerare lo stretto legame formato tra Andoriani, Tellariti e Umani come una minaccia. I Romulani tentarono quindi di destabilizzare la regione causando la Crisi di Babel usando dei droni in grado di camuffarsi in vascelli di altre fazioni. Sotto le sembianze di due incrociatori tellariti, i Romulani distrussero la \"Kumari\" causando la cancellazione della conferenza e quasi lo scoppio di un nuovo conflitto tra le due parti. Tuttavia, il capitano Archer fece calare la tensione rispondendo alla sfida di Shran, nella cerimonia \"Ushaan\", uno scontro fino alla morte, proteggendo cos\u00ec Naarg, membro della delegazione tellarita, e risparmiando poi la vita di Shran stesso rendendolo incapace di continuare la lotta. Successivamente Archer riusc\u00ec a far collaborare Andoriani, Tellariti, Umani e Vulcaniani per trovare e distruggere i droni, ottenendo cos\u00ec l'effetto opposto di quanto sperato dai Romulani (\"ENT: , , \").\nRisolta la Crisi di Babel, Andoria, la Terra e altri mondi compresero il valore del lavoro congiunto e si incontrarono in un'altra conferenza per fondare la Coalizione dei Pianeti, nel 2155. La conferenza venne disturbata da un movimento isolazionista umano chiamato Terra Prime, che riusc\u00ec ad ottenere supporto tra la popolazione e istigare proteste di fronte all'ambasciata andoriana sulla Terra. Messo fine alle attivit\u00e0 di Terra Prime, Archer fece riprendere la conferenza con un discorso appassionato a favore dell'esplorazione congiunta, ottenendo infine gli applausi di tutti i delegati (\"ENT: , \").\nDiversi partecipanti alla Coalizione dei Pianeti si avvicinarono ancor pi\u00f9, quando il conflitto con l'Impero Stellare Romulano scoppi\u00f2 in una vera e propria guerra nel 2156. Un'umiliante sconfitta da parte degli Umani e dei suoi alleati \u2013 Andoriani, Tellariti e Vulcaniani \u2013 nella battaglia di Cheron, nel 2160, mise fine al conflitto, portando all'instaurazione di una Zona Neutrale tra i due blocchi politici (\"ENT: ; TOS: La navicella invisibile\").\nNel 2161, gli Andoriani, assieme a Tellariti, Umani e Vulcaniani fondarono la Federazione dei pianeti uniti a San Francisco e diedero vita ad una Flotta Stellare congiunta (\"ENT: ; : , ; : \"). Per il 2164, il comandante Shran fu promosso generale e nomin\u00f2 Jonathan Archer come membro onorario della Guardia Imperiale Andoriana. Cinque anni dopo, nel 2169, Archer stesso divenne ambasciatore della Federazione su Andoria (\"ENT: \").\nCome membro chiave della Federazione, Andoria fu rappresentata dall'ambasciatore Shras alla Conferenza di Babel circa un secolo dopo, nel 2268, durante la quale support\u00f2 l'ammissione di Coridan alla Federazione. Nel tentativo di sabotare la conferenza, un agente del Sindacato di Orione, travestito da aiutante di Shras, assassin\u00f2 l'ambasciatore tellarita Gav, che si opponeva invece all'ingresso di Coridan nella Federazione (\"TOS: Viaggio a Babel\").\n\u00c8 noto che nel 2286 Andoria aveva due rappresentanti nel Consiglio della Federazione (\"Star Trek IV: The Voyage Home\") mentre, ad un certo punto prima del XXIV secolo, alcuni andoriani sono ancora una minaccia per le navi della Flotta Stellare (\"TNG: \").\nPer il 2366, non vi sono donne andoriane a bordo della USS \"Enterprise\"-D ma almeno un andoriano fece visita al pianeta Risa. Pi\u00f9 tardi, lo stesso anno, mercanti andoriani erano in contatto con Kivas Fajo e si auguravano di poter fare un'offerta per delle spezie telluriane (\"TNG: , , \").\nNel 2369 e nel 2370, rispettivamente, trasporti e cargo andoriani operarono nei pressi della \"Deep Space Nine\" (\"DS9: , \").\nPer gli anni '70 del XXIV secolo, Andoria era una meta turistica popolare e l'Accademia Andoriana era una delle pi\u00f9 rinomate scuole d'arte della Federazione (\"DS9: , \").\nDurante la guerra del Dominio, l'importanza strategica del pianeta Andor (forse diverso dall'Andor attorno cui ruoterebbe Andoria), sede del Ministero Andoriano dell'Agricoltura (\"DS9: \"), era paragonabile a quella della Terra, di Beregaria VII e di Vulcano. Alla fine del 2374, Andor era il potenziale obiettivo di un'invasione dopo l'occupazione di Betazed (\"DS9: , \").\nUniverso specchio.\nNell'universo specchio, gli Andoriani sono tra le razze conquistate dall'Impero Terrestre, a cui venne dato il permesso di unirsi alla Flotta Stellare Imperiale. Alcuni Andoriani presero parte anche alla ribellione contro l'impero con delle proprie navi da guerra (\"ENT: \").\nGli Aenar.\nGli Aenar, sono una sottospecie degli Andoriani, privi della caratteristica pigmentazione blu, ciechi e provvisti di forti capacit\u00e0 telepatiche, anche a distanza. Considerata sempre una specie mitica da parte degli stessi Andoriani, all'inizio del XXI secolo \u00e8 stata scoperta una comunit\u00e0 di poche migliaia di Aenar nella parte settentrionale di Andoria, protetta da un campo di energia. Non concepiscono l'uso della violenza e sono molto riservati, tant'\u00e8 che pochissimi Andoriani hanno incontrato un Aenar di persona (\"ENT: \").\nFisiologia degli Andoriani.\nLa maggior parte degli Andoriani ha la pelle blu, con capelli bianchi o argentati. Gli Aenar hanno invece la pelle di colore bianco, sono ciechi e in grado di usare la telepatia. Le due specie sono geneticamente compatibili e in grado di generare prole mista (\"ENT: \").\nGli Andoriani hanno un pi\u00f9 alto tasso metabolico rispetto agli Umani, cosa che li rende sensibili ad infezioni in seguito a ferite da armi ad impulso di fase e ad un pi\u00f9 rapido sfinimento in condizioni di sforzo fisico (\"ENT: \"). Tuttavia, dimostrano una notevole resistenza ad un'ampia gamma di condizioni ambientali. In climi dove le temperature si aggirano attorno al punto di ebollizione dell'acqua, un Andoriano pu\u00f2 comunque vivere, nonostante perda il dieci per cento del suo peso corporeo in due giorni (\"ENT: \").\nPoich\u00e9 la fisiologia andoriana rende impossibile un'iniezione in vena, i medici somministrano medicinali attraverso iniezioni intramuscolari (\"TOS: Il sogno di un folle\"). Anche gli Andoriani possono richiedere una tonsillectomia (\": \").\nUno dei tratti pi\u00f9 caratteristici degli Andoriani e degli Aenar sono le due antenne, posizionate in cima al capo e in grado di muoversi, grazie a muscoli volontari, anche singolarmente. Perlomeno nel caso degli Andoriani, le antenne contribuiscono all'equilibrio, infatti, se uno di loro perde un'antenna rimane temporaneamente inabile, anche se in grado di riprendersi in pochi giorni. L'antenna persa ricrescer\u00e0 poi in circa nove mesi, in met\u00e0 tempo se trattata con massaggi craniali e stimolazione elettrica. La perdita di un'antenna non \u00e8 un danno fisiologicamente grave in s\u00e9, ma viene considerato umiliante (\"ENT: \").\nLa posizione e la forma delle antenne pu\u00f2 variare in modo significativo. La maggior parte degli Andoriani del XXII secolo ha le antenne posizionate nelle ossa frontali del cranio e lo stesso vale per gli Aenar. Nel XXIII secolo invece si sono visti Andoriani le cui antenne spuntavano pi\u00f9 indietro, sulle ossa parietali (\"TOS: Viaggio a Babel\"). Altri, invece, in particolare nel secolo successivo, hanno antenne pi\u00f9 lunghe e sottili (\"Star Trek - The Motion Picture; TNG: , \").\nGli Andoriani hanno il sangue blu scuro, visibilmente non viscoso e traslucido. Le lingue e le gengive possono essere sia blu scuro che rosa (\"ENT: \").\nSociet\u00e0 e cultura degli Andoriani.\nGli Andoriani sono una razza militarista e un piccolo esempio di ci\u00f2 \u00e8 il fatto che le loro armi non possono essere impostate in modalit\u00e0 non letale. Considerano inoltre un onore servire nella Guardia Imperiale e il grado militare ha grande influenza nella reputazione sociale. Gli Andoriani disapprovano la disonest\u00e0, non combattono mai senza una ragione e non sono in grado di fare il doppio gioco. Sono considerati molto emotivi, passionali e persino violenti, non sono molto caritatevoli n\u00e9 simpatici e tengono in gran conto il valore della famiglia (\"ENT: , , ; TOS: Viaggio a Babel\").\nUna parte cruciale della tradizione andoriana \u00e8 lo \"Ushaan\", un codice d'onore, che prevede un duello fino alla morte con l'utilizzo di armi di ghiaccio, gli \"ushaan-tor\". Questo codice d'onore prevede circa 12\u00a0000 regole, le quali richiedono che il combattimento possa cessare se un combattente rende inerme l'altro in modo che quest'ultimo non possa pi\u00f9 continuare lo scontro. Nonostante lo \"Ushaan\" possa essere richiesto come vendetta per una perdita personale, esiste un diritto di sostituzione secondo cui ogni contendente pu\u00f2 avere un sostituto; inoltre i contendenti sposati possono posporre il duello indefinitamente, se essi non hanno figli in grado di tramandare la loro discendenza (\"ENT: \").\nI membri della Guardia Imperiale che muoiono lontani da casa possono contare sui propri compagni affinch\u00e9 portino a casa parte di loro, come per esempio un po' del loro sangue. In seguito, come onore speciale, questo sangue pu\u00f2 essere posto sul Muro degli Eroi su Andoria (\"ENT: \").\nLe donne Andoriane godono di una posizione equa, anche nelle forze militari. Inoltre, esse possono iniziare una relazione intima assalendo un maschio. Il matrimonio andoriano richiede un gruppo di quattro persone, eccetto circostanze particolari, che vengono unite sotto lo stesso nome, detto \"keth\", come se fossero membri di un clan (\"ENT: , , ; TNG: \").\nGli Andoriani sono noti per la loro determinazione e resistenza nel combattimento fisico, seppur per un tempo inferiore agli umani a causa del loro metabolismo. Su Andoria, viene insegnato loro a combattere con gli \"ushaan-tor\" sin da bambini (\"VOY: ; ENT: \").\nAnche nella cultura andoriana \u00e8 presente il concetto di Paradiso (Sha Ka Ree), un luogo idilliaco da cui si svilupp\u00f2 la creazione. Quest'idea \u00e8 menzionata da Sybok mentre parlava del pianeta Sha Ka Ree che sarebbe situato, secondo la tradizione andoriana, oltre la Grande Barriera di Energia, al centro della galassia, e che si dice sia impossibile da trovare (\"Star Trek V - L'ultima frontiera\").\nL'Accademia per le Arti andoriana \u00e8 considerata una delle migliori accademie artistiche della Federazione (\"DS9: \"). Gli Andoriani producono una birra di colore blu (\"ENT: \"), mentre il Blues andoriano \u00e8 uno stile musicale tipico della loro specie (\"TNG: \").\nGli andoriani del film \"Star Trek - The Motion Picture\" indossano dei monili realizzati con delle pietre, utilizzano il \"flabbjellah\", uno strumento musicale combinato con un'arma, e le donne indossano dei vestiti simili a dei kimono.\nTecnologia degli Andoriani.\nNel XXII secolo la Guardia Imperiale Andoriana disponeva di incrociatori da battaglia, armati con cinque cannoni a particelle e protetti da scudi deflettori. I suoi soldati erano inoltre armati con armi al plasma e le loro armi non dispongono della regolazione \"stordimento\" (\"ENT: \").\nRealizzazione degli Andoriani.\nLe prime serie televisive e il primo film.\nSin dalla loro prima apparizione nell'episodio \"Viaggio a Babel\", nella prima stagione della serie originale, il loro aspetto cambi\u00f2 significativamente, sia per motivi di budget che per miglioramenti nelle tecniche di make-up. La sceneggiatura dell'episodio descriveva gli Andoriani come \"umanoidi, alti e abbastanza snelli. Se possibile, le orecchie saranno minimizzate, ma ci sono due delicate antenne affusolate che spuntano dalla testa. Nonostante i loro corpi fragili, gli Andoriani sono una razza di guerrieri feroci. I loro vestiti lo indicano in una certa misura e includeranno un'arma da taglio dall'aspetto pericoloso... portata per essere usata e non per cerimonia. Gli Andoriani sono di un pallido blu.\"\nGli Andoriani furono raffigurati per la prima volta da Fred Phillips. Non avendogli dato praticamente nessuno indicazione su come realizzare il make-up di un Andoriano, Phillips dovette idearlo da solo. Il suo progetto iniziale prevedeva che le antenne si trovassero nella parte retrostante del capo in modo da poterle attaccare alla parrucca bianca. Phillips realizz\u00f2 le antenne utilizzando la plastilina e, secondo l'archivista Richard Arnold, us\u00f2 dei rocchetti di filo come estremit\u00e0 per le antenne. Le basi delle antenne erano in materiale rigido attaccato alle parrucche. Come tinta della pelle fu scelta una crema di colore blu marino, evidenziata con un'altra crema di una tonalit\u00e0 blu pi\u00f9 scuro per ombreggiare il volto.\nNella serie originale, a detta dello sceneggiatore di \"\" Fred Dekker, gli Andoriani furono una specie interessante dal punto di vista del make-up, ma non vennero sviluppate storie relative ai loro personaggi.\nIl primo cambiamento nell'aspetto degli Andoriani si ebbe con il primo film, \"The Motion Picture\", nel quale apparvero con delle creste frontali con lunghe e sottili antenne che partivano dal centro della fronte. Un particolare difficile da realizzare furono le parrucche bianche delle donne andoriane. Esse richiedevano una lavorazione con del materiale d'amido e del filo, tutto coperto con del cotone assieme a capelli veri.\nNella nuova serie televisiva, \"\", non era prevista l'apparizione degli Andoriani, n\u00e9 di altre specie della serie originale, poich\u00e9 Gene Roddenberry non voleva che la nuova serie fosse troppo dipendente dal passato. Nel film \"Star Trek V - L'ultima frontiera\" per\u00f2 compare una divinit\u00e0 andoriana dall'aspetto simile a quello della serie classica, a cui sono state poste le antenne nello stile del primo film, e negli anni successivi gli Andoriani compariranno in vari cameo nelle diverse serie televisive e nei film, ma senza storie rilevanti nelle trame.\nStar Trek: Enterprise.\nLa decisione di introdurre nuovamente gli Andoriani nel franchise, in particolare in \"Star Trek: Enterprise\", venne presa subito dai produttori esecutivi Rick Berman e Brannon Braga mentre riflettevano su quali cattivi inserire nell'episodio che poi sarebbe diventato \"\" durante la prima stagione. Braga decise inoltre che gli Andoriani sarebbero stati un avversario ideale per i Vulcaniani rendendoli interessanti sia da questo punto di vista, che dal punto di vista del make-up, migliorato molto negli anni grazie a nuove tecnologie.\nL'adattamento degli Andoriani alla serie televisiva richiedeva di dare loro una profondit\u00e0 caratteriale, quindi di entrare di pi\u00f9 nella loro psicologia e descrivere le loro paure e paranoie, come avvenuto nell'episodio \"Il caso andoriano,\" a cominciare dal contrasto con i Vulcaniani, di cui divennero una loro nemesi, anche sul piano emotivo. Fisicamente furono rappresentati in modo differente rispetto al passato, applicando il colore sulla pelle a strati sottili, in modo da rendere la pelle traslucida, invece che semplicemente colorarla.\nL'onere di modificare il make-up degli Andoriani venne dato a Michael Westmore, il quale decise anche di rendere le antenne mobili. Esse furono inoltre posizionate sulla fronte e rese pi\u00f9 spesse e segmentate, come nella versione originale. Il nuovo aspetto degli Andoriani venne subito considerato dagli autori un successo e la razza fece il suo ritorno nell'episodio \"\" e in altre puntate nelle stagioni successive."}
{"id": "67995", "revid": "37401", "url": "https://it.wikipedia.org/wiki?curid=67995", "title": "Stalker (film 1979)", "text": "Stalker () \u00e8 un film di fantascienza del 1979 diretto da Andrej Tarkovskij, liberamente tratto dal romanzo \"Picnic sul ciglio della strada\" (1971) dei fratelli Arkadij e Boris Strugackij. Come gi\u00e0 per \"Solaris\", la pellicola rappresenta una personale interpretazione di Tarkovskij dello scritto originale.\nPur essendo la trama ascrivibile al genere fantascientifico, la sua struttura narrativa, cos\u00ec come le tematiche affrontate, appartengono al cinema d'autore. Il lento e profondo viaggio catartico compiuto all'interno della cosiddetta \"Zona\", dove le tre diverse concezioni della vita dei protagonisti si scontrano e si mettono in discussione, trascende i dettami del film di genere.\nLa pellicola venne girata fra Dolgopa (Russia), Tallinn (Estonia) ed Isfara (Tagikistan) e fu presentata al Festival cinematografico internazionale di Mosca nell'agosto del 1979 ed al Festival di Cannes, in Francia, il 13 maggio 1980, mentre usc\u00ec nelle sale italiane nella primavera 1981.\nTrama.\nIn un luogo imprecisato, un uomo di misere condizioni reca con s\u00e9 due figure emblematiche, un intellettuale e uno scienziato, rispettivamente chiamati \"Scrittore\" e \"Professore\", per avventurarsi nella \"Zona\", un territorio rurale desolato e in rovina, dove le normali leggi naturali sono sovvertite per cause ignote. Isolata da un cordone di sicurezza governativo, in cui gli stessi militari non osano avventurarsi, si racconta vi sia una stanza nella quale si possano avverare i \u00abdesideri pi\u00f9 intimi e segreti\u00bb. Per affrontare incolumi il cammino, i due uomini si avvalgono di uno \"stalker\", una guida illegale esperta del territorio.\nDopo aver eluso una pattuglia e forzato un posto di blocco armato, il film muta da un mesto seppiato al colore. Lo \"Stalker\" condurr\u00e0 i due nel cuore della Zona, nel continuo sforzo di riconoscere e superare le insidie misteriose, evitando le pi\u00f9 pericolose. A dispetto degli ammonimenti, la Zona si mantiene sostanzialmente tranquilla, come in bonaccia. I personaggi sembrano credere, chi pi\u00f9 chi meno, all'incombenza di tremendi stravolgimenti dei manufatti e dello spazio. Una carcassa di carro armato con le ossa degli occupanti lascia intendere una precedente azione militare rivelatasi catastrofica.\nNonostante la vicinanza con la meta, l'avanzamento deve avvenire graduale, percorrendo una strada lunga e tortuosa, riconosciuta soltanto dallo \"Stalker\". Un tentativo dello Scrittore di dirigersi direttamente viene sventato da una voce misteriosa.\nGran parte del film \u00e8 incentrato sul confronto tra le loro personalit\u00e0 e sulle discussioni filosofiche tra lo Scrittore e il Professore, sui motivi che li conducono alla ricerca della misteriosa stanza: lo Scrittore vuole recuperare la sua ispirazione e il Professore ambisce al Premio Nobel.\nLo \"Stalker\" non l'ha mai visitata e non ne sembra allettato. Egli cita pi\u00f9 volte il suo misterioso mentore, soprannominato il Porcospino e suicidatosi tempo prima. Lo Scrittore comprender\u00e0 il motivo del suo gesto. Il Porcospino decise di entrare nella stanza per resuscitare il fratello, morto nel \"tritacarne\", il passaggio pi\u00f9 difficile e letale della Zona, ma la stanza, che avvera i desideri pi\u00f9 veri e profondi, gli don\u00f2 invece un'inaspettata ricchezza. Preso atto che nel profondo del suo animo tale brama era pi\u00f9 forte del desiderio di riportare in vita il fratello, il Porcospino si era suicidato.\nUna surreale conversazione telefonica all'interno di un edificio fatiscente, tra il Professore e un suo collega, rivela le vere intenzioni, ovvero piazzare una piccola carica nucleare, per prevenire l'uso indiscriminato dei suoi poteri. Tale rivelazione porta ad una discussione con gli altri due. Lo \"Stalker\" supplica lo scienziato a desistere e alla fine il Professore rinuncia, abbandonando l'ordigno smontato in un rivolo d'acqua. Dall'interno della stanza, la macchina da presa inquadra gli uomini seduti davanti all'ingresso con lo sguardo incerto rivolto verso la stessa, senza chiarire se vi entreranno o meno.\nLa scena successiva, di nuovo in bianco e nero, mostra il terzetto riunito nel bar all'inizio del film. La guida si congeda e viene accompagnata a casa dalla moglie e dalla figlia, una bambina paralitica per effetto delle mutazioni indotte dalla Zona. Epilogo in una scena nuovamente a colori con la bambina sola, seduta ad un tavolo di cucina. Dopo aver recitato una poesia, ella sposta con lo sguardo alcuni bicchieri sul bordo del tavolo; il rumore di un treno di passaggio a scuotere la stanza, sulle note dell\"Inno alla Gioia\" della Nona Sinfonia di Ludwig van Beethoven.\nAmbientazione.\nIl film si apre al di fuori della Zona, in un bianco e nero virato, in un misero bar dove giunge il Professore (Mykola Hrin'ko) che viene subito servito. Una breve didascalia su fondo nero \u00e8 il brano di un'intervista rilasciata da uno scienziato di nome Wallace a un giornalista della Rai:\nSuperato avventurosamente il confine della Zona - e la scena diviene a colori - lo Stalker abbandona momentaneamente i due viaggiatori, il Professore e lo Scrittore, i quali dissertano sulla sua presunta origine:\nInnanzi all'intento distruttivo dichiarato dal Professore, lo Stalker lo supplica piangendo di desistere:\nIn un'intervista al regista Andrej Tarkovskij:\nIl racconto originale.\nIl racconto dei fratelli Arkadij e Boris Strugackij \u00e8 ambientato nella citt\u00e0 immaginaria di Harmont, limitrofa ad una delle diverse Zone disseminate sulla Terra. Lo Stalker \u00e8 una figura reietta dall'emblematica capigliatura fulva, un ex fisico caduto in disgrazia e convertitosi alla malavita subendo condanne. Nel capitolo finale vi \u00e8 la ricerca di una misteriosa sfera dorata attraverso la quale si avverano i desideri. Il film di Tarkovskij sembra iniziare dal termine del racconto.\nColonna sonora.\nI brani musicali non originali del film sono tratti da:\nHome video.\nL'edizione italiana del film in DVD presenta un inserto speciale dove vi sono le riprese del rudere di una casa in legno abbandonata, la casa avita del regista, commentate dalla colonna sonora di Eduard Artem'ev e memoria degli ambienti cadenti del film."}
{"id": "67999", "revid": "2036605", "url": "https://it.wikipedia.org/wiki?curid=67999", "title": "Antipapa Ursino", "text": "\u00c8 considerato antipapa dalla Chiesa cattolica.\nBiografia.\nUrsino contro Damaso.\nL'elezione e il mandato di Ursino si inseriscono in una frattura dei cristiani romani avvenuta durante il regno dell'imperatore Costanzo II, il quale nel 355 depose ed esili\u00f2 da Roma il vescovo Liberio (352\u2013366) per essersi opposto alla sua politica anti-nicena e per non aver condannato Atanasio di Alessandria; al suo posto fu eletto Vescovo il diacono Felice. Qualche tempo dopo Liberio fu riabilitato, per le pressioni che alcune ricche matrone romane avevano esercitato sull'Imperatore tramite i loro mariti, e Liberio torn\u00f2 a Roma, dove ora si trovavano per\u00f2 due vescovi. La frattura sembr\u00f2 ricomporsi con la morte di Felice nel novembre del 365, ma alla morte di Liberio, il 24 settembre 366, il clero romano si divise nuovamente in due fazioni: una, che faceva riferimento a Felice, scelse e consacr\u00f2 il diacono Ursino; l'altra, composta da coloro che avevano sostenuto Liberio, elesse e consacr\u00f2 il presbitero Damaso.\n\u00c8 probabile che Ursino e Damaso siano stati eletti contemporaneamente, con Ursino che fu scelto e consacrato nella \"basilica Iulii trans Tiberim\" (la basilica di Santa Maria in Trastevere), e Damaso eletto e consacrato nella chiesa del titolo \"in Lucinis\" (la chiesa di San Lorenzo in Lucina). Le fonti antiche si dividono sulle date precise: la \"Collectio Avellana\" precisa che Ursino fu scelto e consacrato prima di Damaso, e riporta come i sostenitori di quest'ultimo assediarono per tre giorni i sostenitori di Ursino nella \"basilica Iulii\"; Rufino afferma che fu invece Damaso a essere scelto per primo, e che allora Ursino si fece scegliere e consacrare vescovo prima della consacrazione del suo avversario; Girolamo non menziona chi sia stato scelto per primo, ma afferma che Damaso fu consacrato per primo.\nDamaso si appell\u00f2 alle autorit\u00e0 civili e il \"praefectus urbi\" Vivenzio Scisciano, ubbidendo agli ordini dell'imperatore Valentiniano I, esili\u00f2 Ursino; la \"Collectio Avellana\" afferma per\u00f2 che Ursino fosse stato esiliato perch\u00e9 Damaso aveva corrotto Vivenzio e il \"praefectus annonae\" Giuliano. Vivenzio non intervenne militarmente per fermare gli scontri tra le fazioni, ma anzi si allontan\u00f2 da Roma, e i sostenitori di Damaso e Ursino continuarono i loro scontri. Ammiano narra un attacco alla basilica di Sicinino (la basilica liberiana) che caus\u00f2 137 morti:\nNella \"Collectio Avellana\" si cita un altro sanguinoso episodio: i sostenitori di Ursino si erano rifugiati nella basilica liberiana, ma l\u00ec furono assaliti dai seguaci di Damaso (26 ottobre), e alla fine degli scontri si contarono 160 morti e molti feriti.\nNel maggio 367 a Vivenzio succedette il senatore gallico Giunio Pomponio Ammonio; ad agosto dello stesso anno entr\u00f2 invece in carica Vettio Agorio Pretestato; Ursino si appell\u00f2 all'imperatore Valentiniano per porter tornare a Roma con i propri diaconi, e l'imperatore lo perdon\u00f2 e gli concesse il ritorno. Ma, non appena Ursino torn\u00f2 a Roma (15 settembre 367), scoppiarono nuovamente degli scontri tra i suoi sostenitori e quelli di Damaso, e gli ursiniani continuarono a occupare la basilica liberiana.\nPretestato decise di intervenire per porre fine definitivamente agli scontri. Si schier\u00f2 dalla parte di Damaso e fece bandire nuovamente Ursino; fece anche espellere gli ursiniani da Roma, anche se l'imperatore limit\u00f2 il bando all'area \"intra muros\", Gli ursiniani ripresero a riunirsi fuori le mura, \"ad Sanctam Agnem\" (la basilica di Sant'Agnese fuori le mura), ma anche qui furono attaccati dai damasiani. Damaso ricevette dal prefetto la basilica di Sicinino, che era la sede principale degli ursiniani.\nNel 378 si tenne un concilio a Roma, nel quale Ursino venne condannato e Damaso dichiarato vero Papa. Da tale concilio fu indirizzata una lettera agli imperatori Graziano e Valentiniano II, in cui si specificava che Ursino ed i suoi seguaci continuavano segretamente le loro macchinazioni contro Damaso (Epistolae Concilii Romani ad Gratianus et Valentinianus).\nNel concilio di Aquileia (381), Ambrogio da Milano ebbe un ruolo di primo piano nel far dichiarare Ursino usurpatore, e nel far indirizzare all'imperatore Graziano una lettera contro di lui (Epistola I Concilii Aquilei ad Gratianum imperator). Ambrogio (Epistolae 11), in quest'occasione, afferm\u00f2 che Damaso fu eletto per volere di Dio.\nDopo questi avvenimenti Ursino si trasfer\u00ec a Milano, dove sembra che si sia unito al partito Ariano, che gli promise il suo appoggio. Ma Ambrogio, vescovo di Milano, dopo aver informato l'imperatore Graziano di quanto stava avvenendo, band\u00ec Ursino dall'Italia, e lo fece confinare a Colonia.. Di Ursino non si sa pi\u00f9 nulla fino alla morte di Damaso (dicembre 384), quando si oppose all'elezione di Siricio, eletto col beneplacito generale del popolo romano. In ogni caso, in seguito, Ursino sembra non avere avuto appoggi sufficienti a provocare conflitti e disturbo a Roma."}
{"id": "68000", "revid": "6923", "url": "https://it.wikipedia.org/wiki?curid=68000", "title": "Hugh Davson", "text": "Parecchie sono le sue pubblicazioni e moltissimi gli articoli comparsi su riviste scientifiche. Insieme a James Danielli ipotizz\u00f2 la struttura della membrana cellulare. Coautore con lo stesso Danielli del libro \"The permeability of natural membranes\".\nOpere.\n\"Physiology of the cerebrospinal fluid,\" Churchill, 1967\n\"Eye\", SPCK Publishing, 1969\n\"Introduction to physiology,\" Academic Press, 1975 poi 1978 e 1980\n\"Introduction to the Blood-Brain Barrier,\" 1993\n\"Eye Pt IA,\" 2012\n\"Physiology of the Eye,\" 2012\n\"Eye Pt IB\", 2012"}
{"id": "68001", "revid": "767487", "url": "https://it.wikipedia.org/wiki?curid=68001", "title": "James Danielli", "text": "\u00c8 noto soprattutto per le ricerche sulla struttura e sulla permeabilit\u00e0 delle membrane cellulari, di cui ha concepito un modello fisico-chimico in collaborazione del fisiologo Hugh Davson. Tale modello \u00e8 anche noto col nome di \"modello Danielli-Davson\". \nHa svolto inoltre studi sulla chimica degli enzimi e delle proteine e tentato la ricostruzione artificiale della cellula."}
{"id": "68013", "revid": "1632387", "url": "https://it.wikipedia.org/wiki?curid=68013", "title": "Molex (connettore)", "text": "Molex \u00e8 una famiglia di connettori elettrici brevettata e prodotta da Molex Incorporated a partire dal 1953.\nConnettori di alimentazione generici.\nMolex ha sviluppato e brevettato i primi modelli di connettore a partire da met\u00e0 degli anni cinquanta. Questi erano destinati all'utilizzo in elettrodomestici, automobili, distributori automatici e mini-computer. Una caratteristica peculiare dei connettori Molex \u00e8 la superficie ampia dei perni di contatto, che li rende particolarmente adatti ad un utilizzo in circuiti di potenza e ad alto assorbimento di corrente.\nConnettori di alimentazione per computer.\nSin dal 1975, questo tipo di connettore trov\u00f2 ampio utilizzo nell'alimentazione di unit\u00e0 disco per computer, prima sui lettori per dischi floppy Shugart, poi su Atari, per diventare successivamente uno standard de facto.\n\u00c8 proprio in questo settore che il nome Molex inizia ad affermarsi, diventando un termine di uso comune per identificare i connettori di alimentazione dei componenti di un PC.\nConnettore per schede madri.\nIl connettore Molex da 20/24 conduttori (conosciuto come \"Mini-Fit Jr.\") viene usato per portare le tensioni dall'alimentatore alla scheda madre del PC. Il connettore ha una forma tale da rendere impossibile un inserimento errato. La disposizione dei conduttori, il loro colore e le tensioni seguono lo standard ATX.\nConnettore per dischi rigidi (serie 8981).\nNell'immagine in dettaglio si pu\u00f2 vedere come \u00e8 composto un Molex serie 8981 per l'alimentazione di periferiche. Al suo interno si trovano quattro cavi: due centrali che rappresentano il polo negativo (GND) e due laterali, uno rosso che porta + 5 V ed uno giallo che porta + 12 V. Nell'immagine \u00e8 rappresentato un Molex intermedio di un ramo dell'alimentatore, quindi ogni cavo \u00e8 doppio in quanto da un'estremit\u00e0 ci sar\u00e0 l'alimentatore e dall'altra un altro Molex.\nTabella standard corrispondenza colore cavo/tensione\nCon la nascita dell'interfaccia Serial ATA \u00e8 stato introdotto anche un nuovo connettore di alimentazione. Ai quattro fili sopracitati ne \u00e8 stato aggiunto uno arancione, che porta una tensione di +3,3 V ma che \u00e8 poco usato, infatti i dischi fissi ed i masterizzatori SATA possono essere collegati anche agli spinotti Molex, tramite semplici adattatori.\nConnettore per ventole.\nLe ventole per PC normali hanno un classico connettore Molex a 2 pin con il cavo nero a massa e quello rosso a + 5 V. In caso la ventola sia dotata di connettore Molex a 3 pin, il terzo cavo (solitamente giallo), porter\u00e0 il segnale di informazioni riguardante il regime di rotazione della ventola alle schede madri in grado di farne uso, inviando alla CPU l'informazione sulla velocit\u00e0 di rotazione della ventola stessa."}
{"id": "68017", "revid": "123335400", "url": "https://it.wikipedia.org/wiki?curid=68017", "title": "Monossido di azoto", "text": "Il monossido di azoto \u00e8 un gas incolore. La formula della sua molecola \u00e8 NO. La sostanza \u00e8 un forte ossidante e reagisce con materiali combustibili e riducenti. Al contatto con l'aria reagisce con l'ossigeno trasformandosi in biossido di azoto. Nei mammiferi, incluso l'uomo, il monossido di azoto \u00e8 una molecola di segnalazione in molti processi fisiologici e patologici; \u00e8 un neurotrasmettitore con effetto vasodilatante. \nIl monossido di azoto non deve essere confuso con il monossido di diazoto (N2O), un anestetico o con il biossido di azoto (NO2 ), un gas marrone e un importante inquinante atmosferico.\nIl monossido di azoto \u00e8 un ossido neutro e non una anidride. Il monossido di azoto presenta nella molecola un elettrone spaiato, che conferisce al gas un comportamento paramagnetico. Il monossido di azoto \u00e8 stabile in modo inusuale per una molecola con un elettrone dispari, ma reagisce spontaneamente con l'ossigeno per dare il diossido di azoto.\nFormazione, emissione e controllo.\nIl monossido di azoto viene prodotto riducendo l'acido nitrico col rame. Esso \u00e8 un intermedio nel processo Ostwald per la preparazione dell'acido nitrico e lo si pu\u00f2 ottenere, insieme al biossido, dalla decomposizione dell'acido nitroso.\nIl monossido di azoto (assieme ad altri ossidi di azoto, la cui miscela \u00e8 in generale chiamata NOx), \u00e8 inevitabile sottoprodotto di ogni processo di combustione che avvenga utilizzando aria (dal camino a legna, al motore delle automobili, alle centrali termoelettriche).\nUsi.\nIl monossido di azoto viene utilizzato come gas inerte in sistemi elettrici e per la preparazione di miscele gassose campioni usate per il controllo dell'inquinamento atmosferico. \u00c8 trasportato compresso in bombole.\nEffetti sull'uomo e sull'ambiente.\nIl monossido di azoto \u00e8 irritante per gli occhi ed il tratto respiratorio. L'inalazione pu\u00f2 causare edema polmonare, inoltre pu\u00f2 avere effetti sul sangue, causando formazione di metaemoglobina. Nei casi pi\u00f9 gravi pu\u00f2 portare alla morte. Nelle concentrazioni utilizzate normalmente in anestesia non ha nessun effetto dannoso, unico effetto \u00e8 quello di influire sull'assorbimento della vitamina B12 (da evitare la somministrazione a pazienti malnutriti o con sindromi da malassorbimento) effetto reversibile con la sospensione del trattamento.\nIl monossido di azoto \u00e8 un potente vaso-dilatatore, utilizzato per la terapia dell'ipertensione polmonare, in particolare nei neonati affetti da insufficienza respiratoria ipossemica.\nIl monossido di azoto \u00e8 un inquinante primario che si genera in parte nei processi di combustione per reazione diretta tra azoto ed ossigeno dell'aria che, a temperature maggiori di 1200\u00a0\u00b0C, producono principalmente NO ed in misura ridotta NO2; in parte da emissioni naturali come eruzioni vulcaniche, incendi, fulmini ed emissioni dal suolo dovute a processi biologici.\nLe principali fonti di NO di origine umana sono dovute ad attivit\u00e0 civili ed industriali che comportano processi di combustione, come i trasporti (veicoli con motore diesel, benzina, ecc.) e la produzione di calore ed elettricit\u00e0.\nBiologia.\nNell'organismo umano il monossido di azoto (\"fattore di rilascio endotelio-derivato\", sigla inglese EDRF) viene sintetizzato a partire da arginina e ossigeno per azione di enzimi noti col nome di monossido nitrico sintasi (vedi Disfunzione endoteliale).\nIl monossido di azoto possiede la capacit\u00e0 di penetrare attraverso tutte le membrane delle cellule eucariote e le barriere di tutti i microrganismi (batteri, funghi, parassiti), dato che fra l'altro non possiede carica elettrica e pu\u00f2 quindi muoversi liberamente sia all'interno che all'esterno di esse. Agisce sulla muscolatura liscia dei vasi sanguigni provocando vasodilatazione, con conseguente aumento del flusso ematico, e svolgendo una funzione omeostatica sul sistema circolatorio. Oltre ad essere un potente vasodilatatore, inibisce anche l'adesione e l'aggregazione piastrinica. (vedi Endotelio).\nLa nitroglicerina viene considerata un classico esempio di farmaco che agirebbe per metabolismo primario con rilascio di monossido nitrico; i nitrocomposti che subiscono denitrazione all'interno del corpo per produrre NO sono chiamati nitrovasodilatatori e la loro denitrazione potrebbe avvenire tramite una variet\u00e0 di meccanismi, la cui importanza biologica \u00e8 da definire. Si pu\u00f2 ipotizzare una reazione con i gruppi sulfidrilici, o l'intervento di enzimi come il glutatione S-transferasi, il citocromo P450 (CYP), o la xantina ossidoreduttasi siano origine primaria di bioattivazione. Vi sono ultimamente evidenze che la denitrazione clinicamente rilevante dei nitrocomposti per la produzione di 1,2-gliceril dinitrato e NO sia catalizzata dall'aldeide deidrogenasi mitocondriale (mtALDH).\nIl meccanismo molecolare dell'azione dell'ossido d'azoto risiede nella sua capacit\u00e0 di legarsi covalentemente alle porzioni eme delle emoproteine. In particolare, Il monossido nitrico ha come bersaglio primario l'enzima guanilato ciclasi, che dal guanosin-trifosfato (GTP) genera il GMP ciclico. Questo secondo messaggero attiva a valle la protein-chinasi GMPc-dipendente (PKG), la quale fosforila proteine contrattili e strutturali della cellula come la calponina, il fosfolambano e la tropomiosina. La fosforilazione di questi substrati riorganizza le strutture citoscheletriche e la sensibilit\u00e0 di queste alle azioni degli ioni calcio, necessari alla contrazione. Inoltre, la PKG fosforila gli InsP3-R, ossia i recettori dell'IP3 (Inositolo trifosfato) situati sulla superficie dell'SR (reticolo sarcoplasmatico) delle cellule muscolari lisce e sul reticolo endoplasmatico delle cellule endoteliali, impedendone il legame con l'IP3, appunto; ci\u00f2 impedisce il rilascio del calcio dall'SR o dall'ER, inibendo la contrazione della muscolatura liscia e inducendone quindi il rilassamento.\nUn ulteriore meccanismo responsabile degli effetti biologici del monossido nitrico \u00e8 la sua capacit\u00e0 di nitrosilare i residui di cisteina delle proteine, effettuando cos\u00ec una modulazione di tipo redox. Proteine cellulari sensibili a questa modificazione includono alcuni canali ionici, enzimi biosintetici e del metabolismo.\nQuesto composto assolve diverse altre funzioni fisiologiche, tra le quali:\nL'intervento del monossido nitrico in patologia \u00e8 anch'esso riconosciuto in svariate situazioni:"}
{"id": "68024", "revid": "983767", "url": "https://it.wikipedia.org/wiki?curid=68024", "title": "Antipapa Eulalio", "text": "Biografia.\nIl 27 dicembre 418, subito dopo la morte di papa Zosimo, una fazione del clero romano, composta principalmente da diaconi, occup\u00f2 la basilica Laterana ed elesse papa l'arcidiacono Eulalio, che venne consacrato dal vescovo di Ostia. L'alto clero tent\u00f2 di entrare, ma fu violentemente respinto dai sostenitori del partito di Eulalio. Il giorno successivo, questi ultimi convennero in una basilica romana non chiaramente identificata, detta Santa Teodora o di Teodoro, ed elessero papa l'anziano Bonifacio, cardinale di San Lorenzo in Damaso.\nL'imperatore Onorio, ricevuto un rapporto favorevole ad Eulalio dal prefetto della citt\u00e0, Simmaco, riconobbe in un primo tempo Eulalio come papa legittimo. Tuttavia ad Onorio giunsero successivamente, da parte dei presbiteri, informazioni diverse da quelle di Simmaco, cosicch\u00e9 egli riun\u00ec un sinodo (che fu il primo intervento da parte di un imperatore nelle elezioni papali) a Ravenna per decidere del problema. Non essendoci nessun chiaro risultato egli ordin\u00f2 che entrambi i pretendenti venissero allontanati da Roma in attesa di un secondo sinodo da tenersi a Spoleto. Eulalio comunque, dopo essersi recato ad Anzio, torn\u00f2 in citt\u00e0 per celebrare i riti di Pasqua in Laterano, riti dei quali Onorio aveva incaricato il vescovo di Spoleto, Achilleo. La trasgressione all'ordine dell'imperatore fece s\u00ec che quest'ultimo ritirasse il suo appoggio ad Eulalio, confermando Bonifacio e revocando il progettato sinodo di Spoleto. Eulalio si ritir\u00f2 ad Anzio. Il \"Liber Pontificalis\" parla di un conferimento episcopale ad Eulalio dopo questi fatti, ma non \u00e8 chiaro dove. La morte lo colse nel 423."}
{"id": "68025", "revid": "3831", "url": "https://it.wikipedia.org/wiki?curid=68025", "title": "Albalonga", "text": ""}
{"id": "68028", "revid": "1402845", "url": "https://it.wikipedia.org/wiki?curid=68028", "title": "Pallacanestro Olimpia Milano", "text": "La Pallacanestro Olimpia Milano \u00e8 una societ\u00e0 di pallacanestro italiana con sede nel capoluogo lombardo.\n\u00c8 la squadra pi\u00f9 titolata d'Italia e una delle pi\u00f9 vincenti in Europa. Vanta infatti 28 scudetti, 8 Coppe Italia, 4 Supercoppe e, a livello internazionale, 3 Coppe dei Campioni e altrettante Coppe delle Coppe, 2 Coppe Kora\u0107 e una Coppa Intercontinentale. \u00c8 l'unica squadra italiana ad aver vinto, almeno una volta, ogni tipo di competizione ufficiale. La squadra \u00e8 nota per ragioni di sponsorizzazione come \"A|X Armani Exchange o Emporio Armani (EA7) Olimpia Milano.\"\nNel 2016 \u00e8 stata inserita nella Italia Basket Hall of Fame.\nStoria.\nLa nascita e l'era Borletti.\nLa nascita della Pallacanestro Olimpia Milano \u00e8 datata tradizionalmente 1936 (anno della vittoria del primo scudetto), come indicato anche nel logo societario. In realt\u00e0 l'Olimpia nacque nel 1930 con la denominazione \"Dopolavoro Borletti\", quando i dirigenti della Fratelli Borletti decisero di formare una squadra di impiegati: la compagine giocava con la maglia granata.. La Borletti vinse 4 scudetti consecutivi, dal 1936 al 1939.\nNel 1945 Adolfo Bogoncelli fond\u00f2 la \"Triestina Milano\": la societ\u00e0 era finanziata dal Partito d'Azione e si rispecchiava nella cosiddetta \"triestinit\u00e0\", nel periodo in cui la citt\u00e0 era contesa tra Italia e Jugoslavia. In squadra giocavano molti cestisti giuliani, tra i quali spiccava Cesare Rubini. Nel 1946 il Partito d'Azione smise di sovvenzionare la Triestina Milano e Bogoncelli trasfer\u00ec tutta la squadra in riva al Lario, chiamandola Pallacanestro Como e iscrivendola al campionato di Serie A. Nell'immediato dopoguerra la squadra del \"Dopolavoro Borletti\" venne allenata da Umberto Fedeli, dipendente della societ\u00e0 e atleta partecipante alla prima partita in assoluto della nazionale italiana di pallacanestro il 4 aprile 1926.\nNel 1947, con la Borletti in Serie B, Bogoncelli ebbe l'idea di fondere la Pallacanestro Como proprio con la Borletti. Nacque cos\u00ec quella che in molti ribattezzarono \"Borolimpia\". Il marchio \"Borletti\" apparve sulle maglie, divenendo il primo sponsor nella storia dello sport italiano. Bogoncelli ebbe anche l'intuizione di indicare il 1936 come anno di nascita della squadra: anno che coincideva con quello della vittoria del primo campionato da parte della Borletti.\nIl marchio Simmenthal.\nNel 1956 subentra come sponsor il marchio Simmenthal. Fino ad allora l'Olimpia aveva conquistato 9 scudetti. Con il marchio Simmenthal arrivano anche i primi giocatori stranieri; il greco Mim\u012bs Stefanid\u012bs \u00e8 il primo in assoluto, ingaggiato per la stagione 1955-1956. La stagione 1958-1959 \u00e8 l'ultima con gli stranieri e le frontiere verranno riaperte per il campionato 1965-1966.\nIl 1\u00ba aprile 1966 l'Olimpia conquista la prima Coppa dei Campioni nella storia della pallacanestro italiana, grazie anche all'apporto dello statunitense Bill Bradley (futuro senatore USA). Questi, nominato nella stagione precedente miglior cestista universitario, aveva rinviato l'esordio tra i professionisti per studiare a Oxford: Ricky Pagani e Adolfo Bogoncelli lo ingaggiarono per gli incontri di Coppa (in campionato non era utilizzabile). Nelle \"final four\" disputate a Bologna, Milano in semifinale elimin\u00f2 il CSKA Mosca superando in finale l'agguerritissimo Slavia Praga.\nGli anni sessanta e l'inizio dei settanta furono caratterizzati dalla grande rivalit\u00e0 tra le scarpette rosse milanesi e la valanga gialla dei varesini sponsorizzati Ignis, rivalit\u00e0 che culmin\u00f2 con cinque spareggi per lo scudetto, disputati a Bologna e Roma, che arrisero tre volte a Milano e due a Varese.\nIl marchio Simmenthal, dopo 17 anni e 10 scudetti, \u00e8 costretto a lasciare il basket perch\u00e9 il pubblico identifica il nome pi\u00f9 con la squadra milanese che con la carne in scatola.\nIn conseguenza di ci\u00f2, nel 1973 arriva il marchio Innocenti, cui segue nel 1976 quello Cinzano.\nLa squadra vince la Coppa delle Coppe, ma retrocede in Serie A2. L'anno successivo arriva lo sponsor Billy (gruppo Levissima-Sanpellegrino) e il ritorno in A1. Per tutti gli anni settanta la squadra si avvale di Toni Cappellari come direttore sportivo. Bogoncelli, prima di lasciare, rende il suo ultimo servizio alla societ\u00e0 ingaggiando Dan Peterson, l'allenatore statunitense che aveva vinto lo scudetto 1976 con la Virtus Bologna.\nL'epoca Gabetti.\nLa famiglia Gabetti, e in particolare il presidente Gianmario Gabetti, subentrata nella propriet\u00e0 ad Adolfo Bogoncelli nell'estate del 1980, stupisce tutti e acquista nella stagione successiva il nemico numero uno Dino Meneghin; inizia cos\u00ec un periodo aureo ancora senza uguali nel basket moderno. Sono gli anni dello \"sputare sangue petersoniano\" e con Mike D'Antoni, Dino Meneghin, Vittorio Ferracini, John Gianelli, Franco Boselli, Vittorio Gallinari e Roberto Premier non pu\u00f2 non arrivare subito, nel 1981-82, il ventesimo scudetto, quello della doppia stella.\nDal 1982 al 1989 l'Olimpia disputa otto finali scudetto consecutive, vincendone cinque: nel 1982 e 1985 contro Scavolini Pesaro, nel 1986 e 1987 contro Mobilgirgi Caserta e nel 1989 contro Enichem Livorno. Gli sponsor vincenti si chiamano Billy (con cui apre il ciclo), Simac, Tracer, Philips e le star americane sono ormai all'ordine del giorno: Mike D'Antoni, Antoine Carr, Joe Barry Carroll, Bob McAdoo.\nNel 1987, l'anno del \"grande slam\" (Scudetto, Coppa dei Campioni, Coppa Italia e Coppa Intercontinentale), la Tracer, diventata nel frattempo la squadra dei grandi vecchi, riporta dopo 21 anni la Coppa dei Campioni a Milano, vincendo a Losanna contro il Maccabi Tel Aviv B.C. per 71 a 69. La Tracer bissa il successo europeo l'anno dopo a Gand sempre contro il Maccabi Tel Aviv B.C. questa volta per 90 a 84. Lo scudetto numero 24 arriva con il marchio Philips, con i giovani Riccardo Pittis e Davide Pessina tra i campioni e le famose cinque partite contro l'Enichem Livorno.\nNel 1990 Mike D'Antoni lascia il parquet e diventa capo allenatore: al suo primo anno porta la squadra alla finale scudetto, dove la Philips tutta corsa e grinta da lui voluta perde in gara-5 contro Caserta. Negli anni successivi verranno altri buoni piazzamenti e, nel 1993, anche una coppa Korac, sempre con il marchio Philips.\nStefanel e il venticinquesimo scudetto.\nNel 1994, Bepi Stefanel entra prima come sponsor e poi anche come proprietario, e con lui la Pallacanestro Olimpia Milano festeggia i suoi 60 anni vincendo prima la Coppa Italia e poi il venticinquesimo scudetto (1995-96). Tra gli artefici dello scudetto milanese grandi giocatori come Gregor Fu\u010dka, Ferdinando Gentile, Dejan Bodiroga, Flavio Portaluppi, Rolando Blackman, guidati da un allenatore esperto come Bo\u0161a Tanjevi\u0107.\nGli anni 1997 e 1998 sono caratterizzati da stagioni discrete: l'Olimpia si qualifica sempre in Europa, arrivando nel 1998 alla finale di Coppa Europa contro lo \u017dalgiris Kaunas, a Belgrado, finale persa di 15 punti. L'anno dopo, con lo sponsor Sony sulle maglie, l'Olimpia disputa ancora una stagione su buoni livelli chiudendo al quinto posto in campionato, guadagnando cos\u00ec l'ennesima qualificazione in Europa.\nCaputo, Bryant e Tacchini.\nNell'agosto 1999 avviene un nuovo cambio di propriet\u00e0: Bepi Stefanel cede infatti la societ\u00e0 a Pasquale Caputo, italo americano leader nel settore caseario. Cambia anche lo sponsor con l'arrivo del marchio Adecco. Durante l'anno, a Caputo si aggiunge come socio Kobe Bryant, stella della NBA, in rappresentanza del quale agisce il padre Joe, ex giocatore anche nel campionato italiano.\nNel campionato, le cose vanno discretamente bene con l'eliminazione nei quarti di finale dei play-off, dopo aver superato al primo turno la pi\u00f9 quotata Scavolini Pesaro. Lontano dal parquet, invece, le cose degenerano fino quasi all'irreparabile. Nell'ottobre del 2000, per\u00f2, Sergio Tacchini rileva la societ\u00e0 dalle mani dei due soci e in pochissimo tempo costruisce una squadra che, dopo un inizio di stagione stentato, si risolleva disputando un campionato pi\u00f9 che onorevole, anche se manca la zampata finale con la qualificazione alla postseason. Nella stagione successiva le cose non vanno per il meglio e, al termine di un campionato fatto di pochi alti e molti bassi, nonostante la squadra fosse composta da giocatori di buon talento, l'Olimpia, ancora targata Adecco, riesce a conquistare la salvezza solo nell'ultima giornata battendo l'Andrea Costa Imola.\nLa presidenza Corbelli.\nNel luglio 2002, Tacchini cede la societ\u00e0 a un nuovo proprietario, Giorgio Corbelli, imprenditore romagnolo con un passato nella pallacanestro tra Brescia, Forl\u00ec e Roma. Nel giro di un mese il nuovo proprietario ricostruisce da zero la squadra, riportando a Milano gente che aveva gi\u00e0 nel passato lasciato un segno nel cuore dei tifosi biancorossi come Warren Kidd, Hugo Sconochini e Paolo Alberti, oltre a campioni del calibro di Claudio Coldebella e, pi\u00f9 tardi, Petar Naumoski. L'Olimpia inizia il campionato con tre vittorie e zero sconfitte, ma senza una sponsorizzazione sulle maglie. A ottobre, per\u00f2, arriva anche lo sponsor. Si tratta della F.lli Salviato, societ\u00e0 con sede a Castronno, nel varesotto, con il marchio Pippo. La stagione regolamentare si chiude con un buon quinto posto, ma la squadra delude le aspettative dei tifosi, venendo sconfitta nel primo turno dei playoff da una ben meno quotata Varese.\nLa stagione 2003-04 la squadra disputa una mediocre stagione e non si qualifica nemmeno per i playoff. Al termine della stessa le voci delle difficolt\u00e0 economiche societarie sono sempre pi\u00f9 insistenti, tanto che si rischia la cessione dei diritti della gloriosa societ\u00e0.\nMa grazie ad una manifestazione in piazza alla Scala il 2 giugno e al successivo interessamento del sindaco di Milano, Gabriele Albertini la societ\u00e0 riesce a trovare importanti appoggi da Adriano Galliani, dalla famiglia Moratti e da Giorgio Armani, attraverso la sponsorizzazione con il marchio Armani Jeans. Giorgio Corbelli resta presidente.\nViene chiamato un giovane coach: Lino Lardo, che entra subito nei cuori dei tifosi. La squadra fa una stagione 2004-05 esaltante, i tifosi la seguono con entusiasmo sia durante la stagione regolare disputata al Palalido (ad eccezione delle gare contro Bologna e Cant\u00f9, disputate al Forum di Assago), sia durante i play-off (anche questi disputati nell'impianto di Assago). La squadra di Lardo riesce a conquistare la finale contro la Fortitudo, che perde in gara-4 per un tiro sulla sirena di Rub\u00e9n Douglas inizialmente annullato e poi convalidato dagli arbitri dopo l'instant replay, davanti ad un Forum strapieno. Riesce inoltre ad ottenere la qualificazione in Eurolega.\nLa stagione successiva 2005-06 \u00e8 deludente: l'Olimpia esce al primo turno di Eurolega e in campionato non va oltre il settimo posto. Ai play off esce al primo turno con la Benetton Treviso, non riuscendo pertanto ad ottenere il pass n\u00e9 per l'Eurolega n\u00e9 per la Coppa Uleb.\nNel corso dell'anno, a gennaio, viene esonerato coach Lardo e al suo posto viene chiamato Aleksandar \u0110or\u0111evi\u0107.\nDopo la stagione 2006-07, culminata con l'eliminazione in semifinale ad opera della Virtus Bologna, la dirigenza decide di rifondare la squadra, chiamando Zare Markovski (allenatore proprio della Virtus) al posto di Djordjevic e ingaggiando numerosi nuovi giocatori. Il progetto, per\u00f2, si interrompe all'indomani della 6\u00aa giornata con la squadra in ultima posizione (1 vittoria e 5 sconfitte). Markovski viene esonerato e Gino Natali, duramente contestato dalla tifoseria fin dalle sue prime mosse da General Manager, si dimette.\nDopo aver chiamato come coach Attilio Caja, (gi\u00e0 allenatore Olimpia) il presidente Corbelli mette in vendita le sue quote. Il 6 giugno 2008 le quote detenute da Corbelli e dai suoi fidi scudieri vengono cedute al Gruppo Armani; durante la stessa giornata, i club calcistici meneghini e escono dall'azionariato della storica squadra cestistica milanese.\nL'era Armani.\nPer la stagione 2008-2009 la squadra viene ricomposta anche se nel frattempo il suo giocatore-simbolo, Danilo Gallinari, decide di andare nella NBA ed \u00e8 scelto al primo giro con il numero sei dai New York Knicks. Il nuovo general manager, Lucio Zanca, arrivato dalla Sutor Montegranaro, porta con s\u00e9 dalle Marche il giovane playmaker Luca Vitali e la guardia Jobey Thomas. Completeranno il quintetto base il fuoriclasse David Hawkins (da Roma), il centro Pape Sow (da Rieti) e l'ala americana Mike Hall. Gli unici due giocatori rimasti dalla gestione precedente sono il playmaker Massimo Bulleri (in seguito ceduto in prestito a Treviso) e l'ala Mindaugas Katelynas. L'allenatore sar\u00e0 Piero Bucchi, 2 volte vincitore della Coppa Italia. Dopo una stagione altalenante, la squadra termina al 6\u00ba posto la stagione regolare, ma nei playoff, grazie all'arrivo a met\u00e0 stagione del playmaker Hollis Price, dell'ex stella NBA Maurice Taylor e del veterano Denis Marconato, i risultati diventano ottimi e l'Olimpia arriva in finale, dove perde contro la Montepaschi Siena.\nLa stagione si apre tra le polemiche per la sparizione dello storico logo della squadra, che fa seguito alla dismissione della storica sede di via Caltanissetta. Milano approda in finale scudetto, dopo aver battuto la Juvecaserta Basket nella serie per 3-2; tuttavia perde ancora in finale contro la dominatrice Montepaschi Siena, accumulando nelle quattro partite uno scarto medio di circa 20 punti. La stagione 2010-11 vede Milano partire col ruolo di favorita del campionato grazie agli innesti di alcuni giocatori come David Hawkins, Nicol\u00f2 Melli, Ibrahim Jaaber, Oleksij Pe\u010derov e la conferma di gran parte del roster della stagione precedente. Tuttavia i lombardi mancano la qualificazione alle top16 di Eurolega e il 3 gennaio 2011 Piero Bucchi, a seguito di una serie di pesanti sconfitte nelle partite chiave della sua terza stagione da capo allenatore, viene esonerato e sostituito da Dan Peterson, che torna in panchina dopo 23 anni di inattivit\u00e0. La societ\u00e0 ingaggia inoltre il centro Benjamin Eze e la guardia Lynn Greer. Milano chiude la stagione regolare al 3\u00ba posto, e ai play-off, dopo aver sconfitto la sorpresa del campionato Sassari per 3 a 1, viene eliminata in semifinale dalla Bennet Cant\u00f9. Dalla stagione 2011-12 la sponsorizzazione \"Armani Jeans\" \u00e8 sostituita con il marchio \"EA7 Emporio Armani\".\nTerminato il contratto, viene nominato coach per la stagione 2011-12 Sergio Scariolo, gi\u00e0 commissario tecnico della Nazionale spagnola di pallacanestro. Con il cambio di allenatore si ha l'ennesima rivoluzione nel roster: oltre alle conferme di Stefano Mancinelli e di Richard Mason Rocca e ai rientri dai prestiti di Ariel Filloy e Nicol\u00f2 Melli, il roster \u00e8 completato con gli arrivi di Omar Cook, Malik Hairston, Ant\u014dn\u012bs F\u014dts\u012bs, I\u014dann\u012bs Mpourous\u012bs, Leon Rado\u0161evi\u0107, Drew Nicholas e dal ritorno temporaneo di Danilo Gallinari. A gennaio si aggiungeranno al roster J.R. Bremer e Alessandro Gentile. In Euroleague Milano approda alle Top16, ma non supera il turno. In Coppa Italia viene eliminata in semifinale da Siena, e in campionato disputa la 3\u00aa finale in 4 anni sempre contro Siena. La sfida a differenza di quelle degli anni precedenti si presenta come pi\u00f9 equilibrata, ma Siena conquista il titolo vincendo la serie 4-1.\nNel 2012-13 alla squadra vengono portate poche modifiche. Alla fine del girone d'andata la squadra riesce ad ottenere l'ottavo e ultimo posto utile per partecipare alle Final Eight di Coppa Italia; anche in questa competizione l'Olimpia \u00e8 eliminata al primo turno perdendo contro la Cimberio Varese. In campionato, al termine della stagione regolare, l'Olimpia \u00e8 4\u00aa classificata e nei playoff affronta la Montepaschi Siena. Viene eliminata dopo la decisiva gara 7 proprio dai senesi, e meno di 48 ore dopo l'eliminazione la dirigenza comunica che il contratto di Scariolo in scadenza a giugno non sarebbe stato rinnovato..\nIl 1\u00ba luglio 2013 viene ingaggiato l'allenatore Luca Banchi, reduce dalla vittoria dello scudetto con la Mens Sana Siena. Anche la squadra cambia radicalmente. Dopo aver iniziato la stagione 2013-2014 ancora con la maglia senese, il 24 dicembre viene ufficializzato il trasferimento di Daniel Hackett all'Olimpia Milano, che ritrova gli ex-compagni Kristjan Kangur e David Moss arrivati in estate insieme a Bruno Cerella, proveniente dalla Pallacanestro Varese. Nel ruolo di centro viene scelto il giamaicano Samardo Samuels il cui ingaggio viene comunicato il 25 luglio 2013. A Samuels viene affiancato, il 3 novembre 2013, lo statunitense Gani Lawal, fino al termine della stagione mentre a completare il pacchetto lunghi, oltre a Nicol\u00f2 Melli, arriva l'esperto Charles Judson \"C.J.\" Wallace che firma un contratto biennale il 6 agosto 2013. Nel ruolo di secondo playmaker viene scelto Curtis Jerrells. Completano il roster altri due playmaker, presi come \"wildcard\" in caso di infortunio dei titolari: Mohamed Tour\u00e9 e Willie Deane. La squadra viene eliminata in Coppa Italia dalla Dinamo Sassari, ma approda per la prima volta dopo 17 anni ai playoff di Eurolega, anche grazie alle notevoli prestazioni della guardia americana Keith Langford. Viene eliminata dagli israeliani del Maccabi Tel Aviv, futuri campioni d'Europa, che sconfiggono i biancorossi per 3-1. In campionato la squadra chiude al primo posto nella stagione regolare con 25 vittorie su 30 gare, raggiunge quindi la finale scudetto sconfiggendo in sequenza 3-2 Pistoia e 4-2 Sassari. La finalista \u00e8 la Mens Sana Siena giunta seconda in stagione regolare. L'Olimpia, 18 anni dopo l'ultimo trionfo, conquista il suo 26\u00ba scudetto battendo Siena 4-3. Per la prima volta la finale viene aggiudicata solo alla settima gara, che Milano si aggiudica per 74-67.\nNell'estate l'ossatura della squadra viene confermata, ma vengono ceduti gli americani Curtis Jerrells e Keith Langford, grandi protagonisti della conquista dello scudetto, oltre a Lawal, Wallace e Kangur. Per sostituirli vengono ingaggiati Joe Ragland da Cant\u00f9 e MarShon Brooks dai Los Angeles Lakers insieme al lituano Linas Kleiza dal Fenerbah\u00e7e Spor Kul\u00fcb\u00fc e al centro Shawn James dal Maccabi Tel Aviv. La stagione 2014-15, a differenza della precedente, si rivela totalmente fallimentare e si conclude senza nessun titolo. L'Olimpia perde infatti la Supercoppa italiana e la finale di coppa Italia contro la Dinamo Sassari mentre in Eurolega fallisce la qualificazione ai playoff venendo eliminata alle top 16. In Italia Milano domina la stagione regolare chiusa in prima posizione con un bilancio di 26 vittorie e 4 sconfitte, ma nei playoff, dopo aver agevolmente eliminato la Virtus Bologna per 3 a 0, la formazione meneghina viene sconfitta per l'ennesima volta in stagione dalla Dinamo Sassari che si impone 4 a 3 vincendo gara 7 a Milano 81-86 dopo un tempo supplementare.\nPer la stagione 2015-16 al posto di Banchi viene ingaggiato come allenatore Jasmin Repe\u0161a. Il roster viene completamente rivoluzionato con la conferma dei soli Gentile e Cerella dalla stagione precedente. Sono quindi ingaggiati i playmaker Andrea Cinciarini e Oliver Lafayette, le guardie Charles Jenkins e Krunoslav Simon, le ali Jamel McLean e Robbie Hummel e i centri Milan Ma\u010dvan, Stanko Bara\u0107 e Gani Lawal quest'ultimo di ritorno a Milano dopo avervi gi\u00e0 giocato l'anno dello scudetto. La stagione si apre con la sconfitta in Supercoppa italiana per mano della Grissinbon Reggio Emilia. A stagione iniziata viene ufficializzato l'ingresso di Rakim Sanders e la rescissione di Lawal. Il 21 febbraio 2016 vince la Coppa Italia battendo in finale la Scandone Avellino. Dopo aver primeggiato nella stagione regolare ottiene il ventisettesimo scudetto imponendosi per 4 a 2 nella serie finale contro Reggio Emilia.\nLa stagione successiva si apre con il primo successo in Supercoppa italiana contro la Scandone Avellino. A dicembre dopo 5 anni Alessandro Gentile, capitano dei 2 scudetti, lascia la squadra per insanabili divergenze con l'allenatore e la societ\u00e0. A febbraio viene conquistata la Coppa Italia (sesto titolo) battendo in finale la Dinamo Sassari, mentre l\u2019esperienza in Eurolega si rivela molto negativa e Milano chiude all\u2019ultimo posto. Dopo il primo posto nella regular season, incontra al primo turno dei playoff l'Orlandina Basket, alla sua prima partecipazione ai playoff, dove l'Olimpia si impone in rimonta 3-1. In semifinale i milanesi incontrano l'Aquila Basket Trento, che vince la serie per 4 a 1.\nL\u2019eliminazione porta a una nuova rivoluzione nel roster a cominciare dall\u2019addio di coach Repesa sostituito dall\u2019ex C.T. della nazionale Simone Pianigiani. Della squadra dell\u2019anno precedente rimangono solo Mantas Kalnietis, Andrea Cinciarini, Davide Pascolo, Awudu Abass, Simone Fontecchio e Kaleb Tarczewski a cui si affiancano i nuovi acquisti Jordan Theodore, Andrew Goudelock, Dairis Bert\u0101ns, Vladimir Micov, Cory Jefferson, Amath M'Baye, Marco Cusin, Patric Young, Art\u016bras Gudaitis e Curtis Jerrells. La stagione si apre con la vittoria 82 a 77 sulla Reyer Venezia in Supercoppa italiana grazie soprattutto ai 29 punti di Theodore nominato MVP della competizione. A fine stagione la squadra di Pianigiani, dopo il secondo posto in regular season, vince il ventottesimo scudetto della sua storia, imponendosi per 4 a 2 nella serie finale contro l'Aquila Basket Trento.\nLa stagione 2018-2019 si apre con la vittoria 82-71 sull'Auxilium Torino in Supercoppa Italiana: Vladimir Micov viene nominato MVP della competizione. L'Olimpia conclude la regular season al 1\u00ba posto ma alle semifinali play-off viene sconfitta 3 a 0 dalla Dinamo Sassari.\nA seguito della stagione deludente, Pianigiani viene sollevato dall'incarico e al suo posto viene ufficializzato Ettore Messina, reduce dall'esperienza in NBA come assistente allenatore dei San Antonio Spurs. Contestualmente viene annunciato l'avvicendamento tra Proli e Pantaleo Dell'Orco al vertice della societ\u00e0.\nNella stagione 2020-2021 l'Olimpia Milano vince la sua quarta Supercoppa italiana, la sua settima Coppa Italia e accede alle Final Four dell'Eurolega per la prima volta dopo 29 anni: qui giunge terza, sconfitta in semifinale dal Barcellona e battendo il CSKA Mosca nella finale per il terzo posto.\nIn campionato, dopo aver terminato al primo posto la \"regular season\", l'Olimpia viene sconfitta in finale per 0-4 dalla Virtus Bologna.\nNella stagione 2021-2022 dopo aver perso la Supercoppa italiana, l'Olimpia vince la sua ottava Coppa Italia battendo in finale Derthona Basket per 78-61, Malcolm Delaney vince il premio di MVP della competizione.\nColori e simboli.\nColori.\nFin dall'inizio della sua storia l'Olimpia Milano veste i colori biancorossi. Poche, ma significative, le eccezioni: nella stagione 1973-74, la prima dopo l'era Simmenthal, la squadra indossa uno sgargiante blu e bianco, abbandonato due anni dopo con la fine della sponsorizzazione Innocenti. Nel 1975-76 si torna, infatti, al biancorosso, ma con inserti blu che riprendono il logo dello sponsor Cinzano; nei due anni successivi, in cui l'Olimpia conosce l'onta della retrocessione in A2 e l'immediato ritorno nella massima serie, il blu prende ancora pi\u00f9 spazio, prima sui pantaloncini e poi sulla maglietta.\nSi ritorna al biancorosso puro con il marchio Billy, simbolo di un'era di nuovi trionfi. Il blu riapparir\u00e0, come semplice inserto, a colorare i numeri nel 1981-82, sopra i pantaloncini nel 1997-98 e dentro il marchio Sony nel 1998-99. Altre piccole modifiche, legate alle sponsorizzazioni, appaiono con i marchi Pippo (una grossa stella gialla), Breil (in nero) e Armani Jeans (scritta in oro).\nInoltre dalla stagione 2011-12 i giocatori vestono solitamente divise \"ad hoc\" in occasione delle partite di Eurolega.\nSimboli ufficiali.\nIl simbolo dell'Olimpia Milano \u00e8, dalla stagione 1983-84, \"Fiero il Guerriero\". Il nome \u00e8 tenuto a battesimo dal presidente Gianmario Gabetti mentre il marchio lo realizza Walter Ravizza, allora direttore creativo del gruppo Gabetti: un guerriero stilizzato rosso su sfondo bianco che regge uno scudo su cui \u00e8 simboleggiato il Duomo di Milano.\nTale stemma ha simboleggiato per anni il carattere della squadra (il cosiddetto \"sputare sangue\" di Dan Peterson) ma all'inizio della stagione 2009-10 sparisce dall'identit\u00e0 societaria della squadra. Durante i playoff della stagione 2010, Fiero il Guerriero riappare a palazzo sotto forma di \"mascotte\".\nPalazzetto.\nIl Dopolavoro Borletti gioc\u00f2 per quasi 20 anni sul proprio campo in via Costanza. Campo all'aperto come si usava in quegli anni. Anche dopo la fusione con la Triestina Milano e la nascita dell'Olimpia il campo di gara rimase quello di via Costanza.\nA met\u00e0 anni quaranta l'Olimpia si trasfer\u00ec nel Palazzo dello Sport della Fiera di Milano, in piazza VI Febbraio; capace di contenere quasi 18 000 persone, era all'epoca il pi\u00f9 grande palazzo dello sport d'Europa e secondo solo al Madison Square Garden di New York.\nA fine anni sessanta, il PalaFiera venne abbandonato dall'Olimpia e la squadra si trasfer\u00ec nel piccolo PalaLido, allora, in un'epoca in cui le misure di sicurezza erano quasi inesistenti, capace di contenere sino a 10 000 spettatori in uno spazio esiguo, ma con una notevole visuale sul campo di gioco da ogni posizione dell'edificio.\nA fine anni settanta, l'Olimpia si trasfer\u00ec nell'appena costruito Palasport di San Siro, impianto multiuso costruito a fianco dello Stadio Giuseppe Meazza e capace di contenere circa 15 000 spettatori.\nCon l'eccezionale nevicata del gennaio 1985 si chiuse l'avventura dell'Olimpia al Palasport, che collass\u00f2 su s\u00e9 stesso a causa dell'enorme massa di neve che si deposit\u00f2 sulla copertura concava della struttura.\nL'Olimpia ritorn\u00f2 al PalaLido (con una capacit\u00e0 ridotta a 3 500 posti), in attesa che nel giro di poche settimane venisse pronta la soluzione d'emergenza: il PalaTrussardi, una tensostruttura costruita e sponsorizzata dalla nota famiglia legata alla moda, che poteva contenere fino a 12.000 persone. L'Olimpia vi gioc\u00f2 durante uno dei suoi periodi di dominio incontrastato in Italia e in Europa, tra la fine degli anni ottanta e l'inizio degli anni novanta.\nPochi anni dopo venne costruito il Forum d'Assago da parte della famiglia Cabassi. Capace di contenere sino a 12.331 persone, \u00e8 un edificio multisportivo e multipiano situato alle porte di Milano.\nPer alcuni anni l'Olimpia si \u00e8 divisa tra il Forum d'Assago e il PalaLido di Milano (con una capacit\u00e0 aumentata a 3.800 persone nel 2005), ma dalla stagione 2010-2011, in concomitanza con i previsti lavori di ristrutturazione e allargamento dello storico impianto di Piazzale Stuparich, tutte le partite casalinghe vennero giocate al Forum oppure, saltuariamente, al PalaDesio, palazzetto dello sport situato nella cittadina brianzola con una capacit\u00e0 di 6.700 posti.\nDall'ottobre 2019, con l'apertura del nuovo Palalido, questo \u00e8 tornato ad essere la seconda casa della squadra milanese.\nGiocatori principali.\nHall of Fame.\nTra i membri del Naismith Memorial Basketball Hall of Fame, figurano 5 giocatori che hanno vestito, nel corso della propria carriera, la maglia di Milano. Si tratta di: Bill Bradley, Bob McAdoo, Dino Meneghin, Sandro Gamba e Cesare Rubini (gli ultimi due sono stati inseriti in qualit\u00e0 di allenatori).\nNella Hall of Fame della societ\u00e0 sono stati inseriti 35 membri, tra giocatori, allenatori e dirigenti.\nPalmar\u00e8s.\nNel palmar\u00e8s dell'Olimpia figurano 28 scudetti: si tratta della squadra con il maggior numero di successi nel campionato italiano. Ha inoltre chiuso al secondo posto in 16 occasioni.\nStatistiche e record.\nIl giocatore con pi\u00f9 presenze e pi\u00f9 punti in maglia biancorossa \u00e8 Mike D'Antoni: ha vestito la maglia Olimpia per 455 volte in 13 stagioni, segnando 5573 punti. Il secondo miglior marcatore Olimpia \u00e8 Roberto Premier. Completa il podio dei migliori marcatori Massimo Masini. D'Antoni guida anche la classifica degli assist e delle palle recuperate. Il giocatore che ha preso pi\u00f9 rimbalzi \u00e8 Dino Meneghin, seguito da Vittorio Ferracini e dallo stesso D'Antoni.\nSandro Gamba ha giocato 15 stagioni a Milano. 14 stagioni per Sandro Riminucci, 13 per D'Antoni, Masini e Gianfranco Pieri.\nAl 2011, l'allenatore pi\u00f9 vincente \u00e8 Cesare Rubini, con 501 vittorie su 601 partite (media 83,3%) in 26 stagioni. A seguire Dan Peterson: 243 vittorie in 329 gare (73,8%) e Mike D'Antoni con 92 vittorie (su 141 partite, media 65,2%) a pari merito con Filippo Faina.\nTifoseria.\nStoria.\nLa tifoseria milanese si concentra soprattutto in Lombardia, specialmente nell'hinterland della citt\u00e0 di Milano, dove sono presenti diversi fans club. Il primo gruppo ultras a nascere nella curva dell'Olimpia Milano sono i \"Panthers Power 1970\" che verranno successivamente accompagnati dai \"Red Shoes Supporters 1988\". Essi formeranno, insieme ad altri gruppi minori, l'asse portante del tifo caldo biancorosso e porteranno in alto il nome della squadra e della citt\u00e0 di Milano per l'Italia e per l'Europa fino agli anni 2000 quando, rispettivamente, si sciolsero il 19 maggio 2006 e il 14 novembre 2008.\nBisogna aspettare la stagione 2009-2010 per rivedere il tifo organizzato in curva con il \"Club Milano 1936\", un gruppo lontano dall'ideologia ultras ma desideroso di prestare supporto alla squadra in casa e in trasferta e colmare il profondo vuoto lasciato dai gruppi precedenti. Il movimento ultras nella curva torner\u00e0 nella stagione 2012-2013 con il gruppo \"Old Clan Milano\", il cui striscione durer\u00e0 poco tempo sulle transenne perch\u00e9 dopo qualche mese si unir\u00e0 con il gruppo \"Milano1936\" per formare gli \"Ultras Milano\", gruppo tuttora presente nei palazzetti dove gioca l'Olimpia.\nGemellaggi e rivalit\u00e0.\nLa rivalit\u00e0 sportiva pi\u00f9 sentita da parte dei tifosi biancorossi \u00e8 quella verso la squadra di Cant\u00f9, societ\u00e0 che ha la sede a circa 40\u00a0km di distanza dall'Olimpia. Forte \u00e8 anche la rivalit\u00e0 con la Virtus Bologna, la squadra italiana pi\u00f9 titolata dopo l'Olimpia. Negli anni di dominio da parte della Mens Sana Siena (2007-2014) la rivalit\u00e0 con la compagine senese fu notevole, con non poche le ruggini tra le due societ\u00e0.\nDalla fine degli anni 1990 e fino al 2005 c'\u00e8 stato un \"gemellaggio ufficioso\" con la tifoseria di Varese: questo nonostante la precedente rivalit\u00e0 Simmenthal-Ignis degli anni 1970 aveva assunto toni di grande sfida, che contribuirono a lanciare la popolarit\u00e0 della pallacanestro in Italia.\nPrima dello scioglimento dei gruppi ultras, c'erano dei gemellaggi con le tifoseria di Biella e di Rimini.\nPer diverso tempo, tra gli anni 1960 e 1970, a Milano ci fu anche una stracittadina ufficiale. La Pallacanestro Milano 1958, colloquialmente conosciuta con il nome del suo pi\u00f9 longevo sponsor, All'Onest\u00e0, milit\u00f2 per vari anni in Serie A con buoni risultati; nonostante la rivalit\u00e0 non fosse cos\u00ec accesa, dal 1976 al 1978 la Pallacanestro Milano, sponsorizzata prima Mobilquattro e poi Xerox, scavalc\u00f2 in classifica l'Olimpia grazie alle prodezze di Chuck Jura, lo \"Sceriffo del Nebraska\". Nella sola stagione 1995-1996 ci fu un'altra stracittadina con l'Aresium Milano, che aveva precedentemente sede ad Arese, cittadina della provincia milanese.\nNegli ultimi anni possiamo trovare anche delle rivalit\u00e0 con la Reyer Venezia, Dinamo Sassari e Reggio Emilia.\nRoster 2021-2022.\n\"Aggiornato al 22 novembre 2021\""}
{"id": "68030", "revid": "965226", "url": "https://it.wikipedia.org/wiki?curid=68030", "title": "Segretario generale delle Nazioni Unite", "text": "Il segretario generale delle Nazioni Unite \u00e8 la massima autorit\u00e0 del Segretariato, uno degli organi principali delle Nazioni Unite. Inoltre svolge il ruolo di diplomatico e mediatore globale.\nL'attuale \"segretario generale\" \u00e8 il portoghese Ant\u00f3nio Guterres, in carica dal 1\u00ba gennaio 2017.\nIl suo ruolo \u00e8 regolamentato dallo Statuto delle Nazioni Unite: viene eletto dall'Assemblea generale su proposta del Consiglio di sicurezza. Le funzioni principali del \"segretario generale\" sono: rappresentare l'ONU in ambito internazionale, dirigere l'apparato burocratico ed eseguire le decisioni prese da Assemblea generale e Consiglio di sicurezza. Al \"segretario generale\" spetta il titolo di \"Eccellenza\".\nL'Art. 97 non fissa la durata del mandato, questa deve risultare in qualche modo concordata tra Assemblea e Consiglio; quando manchi un termine finale concordato, la soluzione pi\u00f9 ortodossa consiste nel ritenere che il Segretariato duri in carica finch\u00e9 non sia revocato dall'Assemblea su proposta del Consiglio. Dal 1962 il \"segretario generale\" in carica ha sempre portato a termine il proprio mandato; gli unici che lo terminarono prima della scadenza furono il norvegese Trygve Lie, che si dimise nel 1952, e il suo successore, lo svedese Dag Hammarskj\u00f6ld, che mor\u00ec nel 1961 in un incidente aereo; U Thant fu originariamente eletto per la durata del mandato residuo di Hammarskj\u00f6ld, poi riconfermato per quattro anni; successivamente ricevette un terzo mandato dal 1\u00ba gennaio 1967 al 31 dicembre 1971. Da allora la cadenza quinquennale del mandato \u00e8 stata sempre rispettata.\nL'unico ex \"segretario generale\" delle Nazioni Unite vivente \u00e8 il sudcoreano Ban Ki-moon (n. 1944), in carica dal 2007 al 2016 per due mandati.\nProcesso di nomina.\nIl segretario generale rimane in carica cinque anni, funzione che pu\u00f2 essere rinnovata in modo indefinito. Fino ad ora nessun segretario generale \u00e8 stato eletto per pi\u00f9 di tre mandati. Lo Statuto delle Nazioni Unite stabilisce che il segretario generale venga nominato dall'Assemblea generale su raccomandazione del Consiglio di sicurezza. Di conseguenza, le selezioni sono soggette al veto dei cinque membri permanenti del Consiglio.\nMentre la nomina e il processo di approvazione del segretario generale sono stabiliti dalla Carta dell'ONU, sono emerse delle linee guida per quanto riguarda i termini massimi ed il processo di selezione. Questi includono il limite di due mandati di cinque anni, una rotazione regionale (per continenti) in base alla nazione di origine del candidato, e la regola che il candidato non deve essere cittadino di uno dei cinque membri del Consiglio di sicurezza.\nLo Statuto delle Nazioni Unite menziona il segretario generale nel Capitolo XV, Artt. 97-101. L'Art. 97 stabilisce che \u00e8 l'Assemblea generale a nominare il segretario generale. In ogni caso \u00e8 il Consiglio di sicurezza che propone il candidato. Questo implica che ognuno dei cinque membri permanenti del Consiglio pu\u00f2 porre il veto per opporsi alla raccomandazione. L'Art. 98 enuncia che il segretario generale ha, inoltre, il compito di supervisionare le operazioni del Consiglio di sicurezza, dell'Assemblea generale e del Consiglio economico e sociale, ed esplica altres\u00ec altre funzioni che gli vengono affidate da tali organi. Il segretario generale ha anche il potere di avvertire l'Assemblea generale e il Consiglio di sicurezza in caso di minaccia al sistema internazionale (Art. 99).\nIl segretario generale, insieme con il Segretariato, ha la prerogativa di non mostrare fedelt\u00e0 nei confronti di alcuno Stato membro ma solo verso le organizzazioni dell'ONU.\nNei primi anni del 1960, il Primo segretario sovietico Nikita Khrushchev condusse uno sforzo per eliminare la posizione di segretario generale. Khrushchev propose di sostituire il segretario generale con un Consiglio di tre persone: un membro proveniente da un Paese occidentale, uno dal blocco socialista e uno dai Paesi non allineati. Il progetto, tuttavia, cadde quando i Paesi membri dell'ONU non sostennero la proposta sovietica.\nIl Consiglio di sicurezza e l'Assemblea generale hanno adottato provvedimenti per rendere pi\u00f9 trasparente il processo di selezione e per la prima volta nel 2016 hanno inviato una lettera agli Stati membri chiedendo loro di nominare poi dei candidati."}
{"id": "68035", "revid": "6923", "url": "https://it.wikipedia.org/wiki?curid=68035", "title": "Famiglia", "text": "La famiglia \u00e8 un nucleo sociale rappresentato da due o pi\u00f9 individui che vivono nella stessa abitazione e, di norma, sono legati tra loro da rapporti di parentela o di affinit\u00e0.\nIl termine \"famiglia\" proviene dal latino \"familia\", \"gruppo di servi e schiavi patrimonio del capo della casa\", e a sua volta deriva da \"fam\u016dlus\", \"servo, schiavo\". Nella \"familia\" romana erano inclusi anche la sposa e figli del \"pater familias\", dal momento che legalmente appartenevano a lui.\nNei Paesi sviluppati una famiglia \u00e8 definita in modo specifico come un gruppo di persone affiliate da legami di consanguineit\u00e0 (discendenza da progenitori comuni), oppure da legami affettivi acquisiti e riconosciuti dalla legge per la presenza del vincolo del matrimonio o di un'unione civile, o per un'adozione, oppure per un legame sorto \"de facto\" in virt\u00f9 di una convivenza.\nIn genere nella civilt\u00e0 occidentale la famiglia \u00e8 basata sul rapporto coniugale.\nDescrizione.\nNei paesi sviluppati una famiglia spesso \u00e8 definita in modo specifico come un gruppo di persone affiliate da legami consanguinei o legali, come il matrimonio o l'adozione o la discendenza da progenitori comuni. Molti antropologi sostengono che la nozione di \"consanguineo\" deve essere intesa in senso metaforico; alcuni sostengono che ci sono molte societ\u00e0 di tipo non occidentale in cui la famiglia \u00e8 intesa attraverso concetti diversi da quelli del \"sangue\".\nFunzione e ruolo.\nLa funzione primaria della famiglia \u00e8 quella di riprodurre la societ\u00e0 da un punto di vista socio-culturale. Per questo famiglia e societ\u00e0 cambiano vicendevolmente, a seconda delle epoche e delle regioni del mondo. Per quanto riguarda la funzione di riproduzione della cultura della societ\u00e0 da parte della famiglia, si parla di famiglia dell'orientamento per riferirsi al ruolo che essa ha verso i figli, per i quali la famiglia determina la collocazione sociale, e influisce fortemente sulla loro formazione culturale e nella loro socializzazione.\nDal punto di vista sociologico, secondo le pi\u00f9 recenti formulazioni scientifiche, la famiglia \u00e8 quella specifica relazione sociale che lega la coppia ai figli, cio\u00e8 interseca i rapporti fra i sessi con i rapporti fra le generazioni. Pur trattandosi di relazioni interpersonali di mondo vitale, che delimitano una sfera privata, la famiglia ha importanti funzioni per la societ\u00e0, e quindi ha una valenza pubblica. Le forme familiari sono state storicamente molto variabili, tuttavia nessuna societ\u00e0 ha mai potuto abolire la famiglia. Quando ha cercato di farlo, quella societ\u00e0 \u00e8 scomparsa, oppure ha dovuto ridare spazio alla famiglia. La ragione fondamentale consiste nel fatto che la famiglia \u00e8 una struttura sociale (si parla in proposito di un \u00abgenoma sociale della famiglia\u00bb), che ha il compito di umanizzare le persone attuando il passaggio dalla natura alla cultura.\nAccenni in filosofia.\nLa teoria del filosofo greco Aristotele riguardo alla famiglia \u00e8 stata determinante nel pensiero occidentale. Nel libro I della Politica Aristotele presenta l'origine della societ\u00e0 nell'aggregazione naturale del nucleo familiare, che comprende gli elementi necessari e sufficienti a garantire l'autosufficienza del gruppo umano: l'uomo e la donna per la complementarit\u00e0 dei sessi nella generazione e nell'educazione dei figli; i servi per l'esecuzione materiale dei lavori necessari alla sopravvivenza e per gli agi che sostengono un modo di vita degno di essere scelto.\nIl concetto di \u00abcomunit\u00e0\u00bb, tecnicamente riferibile all'avere in comune i beni della dimensione familiare (\u03bf\u1f36\u03ba\u03bf\u03c2) \u00e8 lo stesso che spiega la nascita delle citt\u00e0: unioni di pi\u00f9 famiglie in villaggi e poi di pi\u00f9 villaggi per migliorare le condizioni di autosufficienza e condividere un modo di vita.\nLa dimensione politica \u00e8 per\u00f2 presente fin dall'inizio nelle relazioni interne tra i membri dell'\u03bf\u1f36\u03ba\u03bf\u03c2, dove vale il principio che il migliore comanda. Nel brano che proponiamo, tratto dai primi paragrafi del primo libro, troveremo gli elementi che, secondo Aristotele, permettono di vedere nella famiglia un organismo naturale, che realizza una forma compiuta di vita politica, adeguata al modo di essere dell'uomo e allo sviluppo della sua virt\u00f9.\nAristotele identifica la famiglia come il nucleo fondamentale della societ\u00e0, il suo primo mattone costitutivo: senza la famiglia non esisterebbe il resto della comunit\u00e0 politica (quello che Hegel chiamer\u00e0 Stato). La famiglia \u00e8 intesa in opposizione al singolo individuo, che da solo in quanto singolo non \u00e8 numericamente in grado di essere societ\u00e0: rileva in primo luogo che \u00e8 fra un uomo e una donna: \"\u00c8 per\u00f2 di necessit\u00e0 primieramente di combinare insieme quegli, che non possono stare l'uno senza l'altro; come \u00e8 la femmina e il maschio, per cagione di conservar la generazione\" . Per famiglia intende l'unione tra uomo e donna, sebbene nell'opera Aristotele non si ponga la questione, ma nemmeno escluda esplicitamente la possibilit\u00e0 di famiglie omosessuali, basandosi, come gi\u00e0 detto, su un'evidenza naturale.\nSeconda affermazione \u00e8 che l'uomo \u00e8 un essere sociale, che ha bisogno di relazionarsi con l'altro-da-s\u00e9, cio\u00e8 l'uomo verso la donna e viceversa, e si realizza nella polis. La famiglia \u00e8 ritenuta una vocazione naturale dell'uomo-essere sociale, non in s\u00e9, ma solo per derivazione dal fatto che la polis \u00e8 il vero luogo dell'essere sociale in cui l'uomo si compie, e la famiglia ne \u00e8 il primo elemento costitutivo. Ma la famiglia resta tale anche in assenza di procreazione e della stessa unione sessuale (famiglia in forma associativa), ci\u00f2 che rileva \u00e8 l'esistenza di una vita di relazione come modo e ordine, non la finalit\u00e0 del rapporto. Pi\u00f9 che interessare il futuro della comunit\u00e0 politica e la sua sopravvivenza nel tempo, interesse che l'uomo di oggi si realizzi con la mediazione della famiglia, in una comunit\u00e0 che pu\u00f2 anche morire con i suoi concittadini.\nLe teorie sociologiche.\nLa paleoantropologia ipotizza che la nascita della famiglia nucleare sia la conseguenza di una riduzione nella taglia degli animali, che potevano dunque essere cacciati senza richiedere un grande numero di persone che dovevano necessariamente vivere insieme collaborando nel procurarsi il cibo.\nLa pi\u00f9 antica testimonianza finora trovata di una famiglia umana \u00e8 la cosiddetta Famiglia di Eulau, che proviene da una tomba trovata a Eulau (Sassonia), datata 4.600 anni fa, contenente i resti di un uomo, una donna (con una et\u00e0 stimata di circa trent'anni) e due bambini di circa 5 e 9 anni di vita. L'analisi del loro DNA ha confermato il legame di parentela familiare suggerito dalle peculiarit\u00e0 della sepoltura: i corpi erano abbracciati fra di loro. L'analisi sugli scheletri ha indicato, infatti, una causa di morte violenta, assieme a quella di altre nove persone nella medesima tomba, con i corpi ricomposti dopo il decesso.\nI teorici del conflitto considerano la famiglia come un'unit\u00e0 nella quale sono continuamente in gioco tensioni di diverso genere. Giocoforza il conflitto di potere tra uomini e donne all'interno della famiglia \u00e8 uno dei problemi pi\u00f9 studiati dai teorici del conflitto: la famiglia pare infatti essere l'istituzione sociale in cui pi\u00f9 di ogni altra si svolge la lotta quotidiana tra i sessi. Gi\u00e0 Friedrich Engels aveva sostenuto che il matrimonio rappresenta \u201cla prima forma di lotta di classe che appare nella storia in cui il benessere e lo sviluppo di un gruppo sono acquisiti attraverso la miseria e l'oppressione dell'altro\u201d.\nI rapporti tra coniugi nel matrimonio, affermava il medesimo autore, sono il modello sul quale si sono fondate le altre forme di oppressione, e in particolare tra capitalisti e proletari. Questa idea \u00e8 stata sviluppata tra gli altri da Randall Collins, il quale ritiene che all'origine della conquista del potere ci sia la forza fisica, presente in quantit\u00e0 maggiore negli uomini, che permette a questi di rivendicare diritti sessuali sulle donne.\nIl matrimonio sarebbe originariamente un contratto che impone il rispetto di tale pretesa. Infatti, gi\u00e0 nell'antica Roma la moglie era propriet\u00e0 del marito (\"mancipatio\"), mentre nelle societ\u00e0 feudali, dove l'istituzione familiare controllava la politica, le donne erano pi\u00f9 sfruttate. Ancora fino agli anni sessanta del XX secolo, in alcuni stati americani alle donne non era concessa la capacit\u00e0 giuridica.\nMa il fatto che le donne si siano trovate per lungo tempo in una posizione fortemente subordinata in tutti i sistemi familiari trascorsi non significa che una tale struttura familiare sia di per s\u00e9 immutabile. In alcune societ\u00e0 industriali avanzate, infatti, stanno emergendo forti tendenze alla parit\u00e0 tra i coniugi. Sempre secondo la visione conflittualista a causa delle mutate condizioni economico-sociali (le donne fanno parte dell'attivit\u00e0 produttiva come gli uomini) e culturali, nelle societ\u00e0 occidentali attuali la posizione contrattuale delle donne \u00e8 migliorata all'interno della famiglia sia sul piano sociale sia sul piano economico.\nSecondo l'analisi di Michel Foucault, in occidente:\nL'importanza della famiglia: (il fallimento dei Kibbutzim)\nL'esperimento del kibbutz avvenuto in Israele, era inizialmente effettuato allo scopo di dimostrare che i bambini potevano essere cresciuti comunitariamente, dunque non in un'unit\u00e0 nucleare. Ma ha avuto l'inatteso risultato che i bambini una volta cresciuti, si guardassero l'un l'altro come a fratelli consanguinei, e non a partner potenziali. Dunque cercavano compagni al di fuori del kibbutz, abbandonandolo e formando delle proprie famiglie nucleari. Quindi fall\u00ec come esperimento sociale, non risultando autoalimentante.\nTipologia.\nPeter Laslett, storico, fondatore del celebre Gruppo di Cambridge ha delineato cinque tipi di famiglie, ormai utilizzate da tutti i sociologi:\nIn sociologia si classificano quattro tipi di famiglie, composte da membri che vivono insieme:\nLa qualificazione giuridica.\nL'art. 16 della Dichiarazione Universale dei Diritti dell'Uomo afferma:\nLa Carta dei diritti fondamentali dell'Unione europea prevede:\nL'art. 29 della Costituzione italiana \"riconosce la famiglia come societ\u00e0 naturale fondata sul matrimonio, ordinato sull'eguaglianza morale e giuridica dei coniugi, con i limiti stabiliti dalla legge a garanzia dell'unit\u00e0 familiare\".\nMutazioni storiche.\nUna famiglia nucleare consiste in due genitori e i loro figli, composizione che la rende ben distinta dalla famiglia estesa. Le famiglie nucleari formano l'unit\u00e0 di base familiare in ogni societ\u00e0. Sono tipiche in quelle societ\u00e0 dove le persone risultano relativamente mobili\u00a0\u2013 cacciatori-raccoglitori e societ\u00e0 a stampo industriale. A partire dalle rivoluzioni del '68, l'educazione all'unit\u00e0 familiare, soprattutto la consapevolizzazione della sacralit\u00e0 di quest'ultima che aveva caratterizzato buona parte dell'Europa (tanto da essere disciplinata dal \"Codex iuris canonici\"), vennero smantellate da una strenua lotta per la sua secolarizzazione.\nBuona parte del mutamento della struttura parentale si deve all'emancipazione femminile che includeva oltre all'indipendenza economica, anche uno spirito imitativo del comportamento sessuale maschile, distruggendo le differenze sociali tra uomo e donna anche nei costumi, nell'abbigliamento, nel rapporto tra vita privata (la casa) e la vita pubblica. Quindi il matrimonio perse il compito di rendere l'unione sessuale come esclusiva di una coppia.\nAlcuni sociologi ritengono \u00abl'istituzione famigliare come modello garante della socializzazione e dell'adattamento alle norme dei suoi componenti\u00bb.\nLa poliginandria risulta praticata solo presso la popolazione Caingang in Brasile, seppur non sia la pi\u00f9 comune. Alcuni matrimoni di gruppo avvennero occasionalmente in diverse comunit\u00e0 fondate tra il XIX e XX secolo.\nUn esempio particolarmente longevo \u00e8 quello della comune di Oneida fondata dal pastore congregazionalista John Humphrey Noyes nel 1848. Noyes asseriva che lui e i suoi seguaci avessero ricevuto un'immediata santificazione; quindi era impossibile per loro commettere peccato e dunque il matrimonio (visto come propriet\u00e0 privata) fu abolito poich\u00e9 espressione di gelosia ed esclusivit\u00e0. La comune di Oneida praticava comunismo sessuale, condivideva le responsabilit\u00e0 genitoriale, e funzion\u00f2 a tutti gli effetti come un gruppo matrimoniale fino al 1879-1881 circa. La Comune Kerista pratic\u00f2 il matrimonio di gruppo a San Francisco dal 1971 al 1991.\nInterazioni e conflitti in famiglia.\nPrendendo in esame il paradigma interazionista all'interno dei vari studi intrapresi nell'ambito della conversazione, considerata un'azione fondamentale per comprendere la vita sociale, \u00e8 possibile analizzare il contesto familiare come luogo di socializzazione, nonch\u00e9 di interazione significativa tra i suoi membri. Gli individui, infatti, scambiandosi idee e informazioni prendono parte a un dialogo costruttivo, a una vera e propria conversazione che permette loro di sviluppare competenze sociali e relazionali volte a rafforzarsi nel corso dell'intero ciclo vitale. A tal proposito, si parla infatti di \"condivisione\" di ideali tra individui attraverso la potente facolt\u00e0 dell'uomo: il linguaggio.\nUna figura di spicco \u00e8 Goffman, il quale sottolinea l'importanza del concetto di \"posizione\" che ciascun membro assume all'interno della famiglia, in particolar modo nei momenti interattivi, nonch\u00e9 le possibili alleanze che ne possono derivare.\nSi parla, a tal proposito, di \"fare famiglia\", in quanto ognuno si impegna in modo continuo a interagire e condividere.\nLo studio del \"conflitto\", invece, ha assunto un ruolo centrale nell'ambito della psicologia dello sviluppo che approfondisce le relazioni familiari e i vari tipi di conflittualit\u00e0 che si verificano all'interno della famiglia. Molto spesso si parla di \"conflitto verbale\" nelle conversazioni tra genitori e figli e questo mette ben in evidenza come la conversazione sia la pratica dialogica pi\u00f9 diffusa quotidianamente.\nNuovi scenari.\nIn et\u00e0 contemporanea \u00e8 emerso il fenomeno delle coppie di fatto (sono in crescita anche le coppie cosiddette LAT ovvero coppie non conviventi sotto lo stesso domicilio), come \u00e8 in crescita l'emancipazione di molte persone omosessuali le quali chiedono di poter scegliere anche loro se sposare o meno la persona amata; in questo contesto ci sono delle rivendicazioni, come le richieste di una maggior tutela e di un riconoscimento giuridico delle formazioni sociali extra-matrimoniali e quelle di porre fine all'esclusione dei gay dalla possibilit\u00e0 di contrarre un regolare matrimonio col proprio partner (vedi: Matrimonio omosessuale).\nQueste rivendicazioni hanno trovato totale o progressiva realizzazione in gran parte dei Paesi europei e occidentali in generale; si pensi a realt\u00e0 come quella olandese, francese, inglese, spagnola, tedesca, svedese, israeliana, canadese, californiana, newyorkese, sudafricana, australiana, neozelandese, taiwanese, ecc. In Italia tali rivendicazioni sono comparse da relativamente poco tempo nello scenario mediatico-politico quotidiano, tuttavia, le ricerche Eurispes \"Rapporto Italia\" dal 2003 a oggi mostrano che, soprattutto quelle relative alla tutela e al riconoscimento delle coppie di fatto, stanno guadagnando consensi."}
{"id": "68041", "revid": "9", "url": "https://it.wikipedia.org/wiki?curid=68041", "title": "Ricerca binaria", "text": ""}
{"id": "68043", "revid": "1652635", "url": "https://it.wikipedia.org/wiki?curid=68043", "title": "Franco Frattini", "text": "\u00c8 stato deputato dal 1996 al 2004 con FI, e nuovamente dal 2008 al 2013 col PdL. Ha ricoperto le cariche di ministro degli esteri nei governi Berlusconi II (2002-2004) e Berlusconi IV (2008-2011) e commissario europeo per la giustizia nella commissione Barroso I (2004-2008).\n\u00c8 Presidente della Societ\u00e0 italiana per l'organizzazione internazionale dal 2012 e Presidente del Consiglio di Stato dal 2022.\nBiografia.\nStudi e avvio di carriera.\nFrattini ha frequentato il liceo classico \"Giulio Cesare\" di Roma e si \u00e8 laureato alla facolt\u00e0 di giurisprudenza nel 1979 presso l'Universit\u00e0 \"La Sapienza\". Frattini \u00e8 stato segretario della Federazione Giovanile Socialista Italiana (FGSI) e membro del Partito Socialista Italiano.\nDal 1984 \u00e8 stato avvocato dello Stato, quindi magistrato del TAR Piemonte. Nel 1986 diviene consigliere di Stato e viene nominato consigliere giuridico del Ministero del Tesoro.\nSecondo Riccardo Barenghi, gi\u00e0 direttore de \"il manifesto\", Frattini avrebbe incominciato la sua attivit\u00e0 politica, fra gli anni settanta e ottanta, collaborando con il gruppo comunista extraparlamentare che faceva capo al giornale. Tale ricostruzione, tuttavia, \u00e8 stata successivamente smentita dallo stesso quotidiano.\nNel 1990 e 1991 ha lavorato come consigliere giuridico del vicepresidente del Consiglio Claudio Martelli nel sesto governo Andreotti.\nMinistro nel governo Dini.\nNel 1994 \u00e8 nominato segretario generale della Presidenza del Consiglio dei ministri durante il primo governo Berlusconi. Con la fine del primo governo Berlusconi e la nascita del successivo governo Dini nel gennaio 1995, viene nominato ministro per la funzione pubblica e per gli affari regionali e lo resta fino al marzo 1996.\nDeputato di Forza Italia.\nNel 1996 si candida alle elezioni politiche con il Polo per le Libert\u00e0, nella lista di Forza Italia. Viene eletto al collegio di Bolzano-Laives.\nDal 1996 al 2001 \u00e8 presidente del comitato parlamentare di vigilanza sui servizi segreti (COPACO) eletto con voto unanime di maggioranza e opposizione.\nDal novembre 1997 all'agosto 2000 \u00e8 stato consigliere comunale a Roma.\nTra il 1999 e il 2011 lavora al CONI alla nuova stesura della Carta federale dell'economia italiana sport agenzia, insieme ai giuristi Andrea Manzella e Lamberto Cardia.\nNel 2001 Frattini si era candidato alla Camera, sia nel collegio uninominale di Bolzano, sostenuto dalla Casa delle Libert\u00e0 e ottenendo anche l'appoggio di formazioni di destra estrema, dove ottenne il 42,0% dei voti e venne sconfitto dal rappresentante dell'Ulivo Gianclaudio Bressa, sia nel collegio proporzionale del Veneto 2, dove venne eletto, restando deputato dal maggio 2001 al novembre 2004, quando si dimette per incompatibilit\u00e0.\nDal 2001 prende parte al governo Berlusconi II in qualit\u00e0 di ministro per la funzione pubblica.\nMinistro degli affari esteri e partecipazione italiana alla Guerra in Iraq.\nNel novembre 2002, dopo un interim di dieci mesi a seguito dei disaccordi tra Berlusconi e Renato Ruggiero, succede a quest'ultimo \u2014 per decisione del premier \u2014 nel ruolo di ministro degli affari esteri.\nDurante la sua tenuta ministeriale, l'Italia appoggia l'invasione dell'Iraq da parte degli Stati Uniti guidati da George W. Bush, definendolo \"intervento legittimo\", pur in mancanza di mandato ONU. L'Italia non prese parte militarmente all'invasione dell'Iraq, ma forn\u00ec appoggio politico e logistico all'operazione, tanto da essere inserita dalla Casa Bianca nella lista dei membri della \"Coalition of the willing\".\nFrattini ha in seguito autorizzato l'invio di un contingente militare e di polizia durante l'occupazione militare statunitense dell'Iraq, in quello da lui definito un \"intervento di emergenza umanitaria\".\nUn contingente italiano di circa uomini venne inviato in Iraq poco tempo dopo la fine ufficiale delle operazioni militari su larga scala (annuncio di Bush del 1\u00ba maggio 2003). Il 15 luglio 2003 incominci\u00f2 la missione italiana denominata \u00abAntica Babilonia\u00bb alle dipendenze delle forze britanniche nel sud del Paese nella regione di Dhi Qar. \nL'invio dei militari fu deciso dal voto unanime della maggioranza di governo di Silvio Berlusconi, cui si unirono i parlamentari dell'UDEUR, in contrasto col resto del centro-sinistra.\nL'Esercito e i Carabinieri i militari italiani furono schierati nel sud sciita con sede nella citt\u00e0 di N\u0101\u1e63iriyya, dove l'italiana Barbara Contini fu posta dalla CPA a capo dell'amministrazione civile incaricata della ricostruzione.\nCi\u00f2 non evit\u00f2 che il 12 novembre 2003 i soldati italiani fossero oggetto di un attacco suicida a Nassiriya, nel quale 19 dei 23 morti furono italiani, militari e civili.\nAltri scontri nel settore italiano si verificarono nel corso dei combattimenti fra i miliziani sciiti dell\"'Esercito del Mahd\u012b\" e le truppe della coalizione (primavera-estate 2004), inclusa la battaglia dei ponti del 6 aprile 2004 a Nassiriya, in cui i bersaglieri italiani fecero una quindicina di morti.\nSempre durante la presenza militare italiana nel sud dell'Iraq, incominci\u00f2 una lunga serie di rapimenti di stranieri incusi otto italiani, di cui due furono assassinati: la guardia di sicurezza privata Fabrizio Quattrocchi e il giornalista Enzo Baldoni, oltre all'agente del SISMI Nicola Calipari, ucciso da soldati statunitensi durante la liberazione di Giuliana Sgrena. Resta non chiaro se l'Italia pag\u00f2 un riscatto per il rilascio degli altri sei ostaggi. L'uccisione di Quattrocchi viene comunicata in diretta TV a Porta a Porta, dove Frattini \u00e8 ospite in studio, cosa che ha sollevato critiche verso Frattini per la mancanza di tatto nell'informare preventivamente la famiglia della vittima Frattini \u00e8 stato in seguito criticato per aver definito Quattrocchi \"morto da coraggioso, direi da eroe\".\nNell'autunno 2004 Frattini deve lasciare l'incarico alla Farnesina, che passa a Gianfranco Fini a seguito di un rimpasto di governo dovuto alla crisi di maggioranza del 2004 e al varo dell'esecutivo Berlusconi III. La partecipazione italiana all'occupazione post-bellica dell'Iraq rimase impopolare presso l'opinione pubblica italiana. All'inizio del 2006 il Governo Berlusconi III annuncia l'intenzione di ritirare dall'Iraq il contingente italiano entro il mese di novembre, calendario sostanzialmente rispettato dal successivo Governo Prodi II.\nLegge Frattini sul conflitto d'interessi.\nFrattini \u00e8 inoltre autore nella stessa legislatura della cosiddetta legge Frattini, ossia la Legge n. 215/2004, recante \"Norme in materia di risoluzione dei conflitti di interessi\", approvata dal Parlamento il 13 luglio 2004. Tale legge riceveva in seguito le dure critiche della Commissione di Venezia del Consiglio d'Europa sulla sua compatibilit\u00e0 con gli standard internazionali in materia di libert\u00e0 di espressione e pluralismo dei mezzi di comunicazione.\nCommissario europeo alla Giustizia, Libert\u00e0 e Sicurezza.\nNel novembre 2004 Frattini subentra a Rocco Buttiglione come candidato Commissario europeo per l'Italia alla Commissione Barroso I. La candidatura di Buttiglione era stata bocciata dal Parlamento Europeo. La nomina di Frattini a Commissario europeo per la Giustizia, la Libert\u00e0 e la Sicurezza sollev\u00f2 le perplessit\u00e0 dalla liberaldemocratica britannica Sarah Ludford, dovute ad accuse di appartenenza alla massoneria, sollevate da Buttiglione stesso verso Frattini e da questi smentite. Frattini, oltre alla delega alla giustizia e sicurezza, \u00e8 designato anche come uno dei cinque vicepresidenti della Commissione europea.\nDurante il suo termine come commissario europeo, Frattini \u00e8 stato anche delegato dal Presidente del Consiglio al coordinamento degli interventi del governo per lo svolgimento delle Olimpiadi Invernali di Torino 2006.\nNella dichiarazione dei redditi 2007 il suo imponibile italiano \u00e8 risultato zero giacch\u00e9 il suo reddito di Commissario europeo era tassato a Bruxelles.\nNel febbraio 2006, durante la controversia sulle caricature di Maometto sullo Jyllands-Posten, Frattini ha difeso la libert\u00e0 di parola dei media, pur esprimendo disaccordo sul contenuto delle vignette.\nA novembre 2006, Frattini si \u00e8 spinto a chiedere controlli pi\u00f9 severi sui videogiochi violenti al fine di proteggere l'infanzia. \nNel 2007 Frattini ha chiesto il divieto del videogioco horror \"Rule of Rose\", criticando il metodo di classificazione europeo PEGI di rating dei videogiochi per sedicenni e pi\u00f9. Rapporti su GameSpot hanno dimostrato che stava cercando un divieto a livello europeo sui videogiochi violenti. Il 6 febbraio 2007 (\"Safer Internet Day 2007\") Frattini ha ricordato la necessit\u00e0 di proteggere i diritti dei bambini, evitando che questi possano avere accesso a materiale razzista, crudele o violento.\nNell'aprile 2007 ha chiesto che venissero conferiti maggiori poteri a Eurojust, incluso il potere di avviare procedimenti giudiziari presso un procuratore europeo.\nDopo l'attentato all'aeroporto internazionale di Glasgow del 2007, ha criticato la gestione dell'Islam da parte degli stati membri e ha chiesto un \"Islam europeo\".\nIntervistato da \"Reuters\", Frattini ha affermato di voler promuovere il monitoraggio online e la censura di \"parole pericolose\" come \"bomba, uccisioni, genocidio o terrorismo\".\nCome commissario europeo Frattini si \u00e8 fatto inoltre promotore d'un accordo \u201cdi facilitazione dei visti tra Comunit\u00e0 Europea e Federazione Russa\u201d (2007/340/CE: Decisione del Consiglio, del 19 aprile 2007), che ha tuttavia provocato l'espulsione di innumerevoli cittadini europei domiciliati da lungo tempo in Russia sulla base di visti annuali, che per via dell'introduzione da parte dell'accordo d'un limite di permanenza sul territorio di massimo 90 giorni su 180 si videro costretti ad abbandonare il Paese, non potendo pi\u00f9 risiedere in loco sulla base di visti annuali illimitati come invece avveniva in passato. L'articolo 5 della legge della Federazione Russa 25/7/2002 n.115, prevede infatti il limite di 90 giorni di permanenza solo a chi non \u00e8 soggetto al regime di visti, ma l'accordo stilato da Frattini estende tale limite a tutti i cittadini dell'Unione.\nNel 2008 Frattini ha preso l'aspettativa dall'incarico di commissario europeo per candidarsi alle elezioni italiane, restando poi in aspettativa fino alla formazione del nuovo governo Berlusconi IV in modo da evitare che la nomina del suo successore a Bruxelles potesse essere definita dal dimissionario governo Prodi. Formato il nuovo governo ha dato formalmente le dimissioni da commissario, risultando in tal modo il secondo commissario europeo di nazionalit\u00e0 italiana a fare questa scelta di \"priorit\u00e0 nazionale\" sugli incarichi europei dopo Franco Maria Malfatti, Presidente della Commissione dimissionario nel 1972. \nLascia l'incarico nel maggio 2008 e il ruolo di commissario europeo per l'Italia \u00e8 stato quindi assegnato ad Antonio Tajani, con delega ai Trasporti anzich\u00e9 alla Giustizia.\nDeputato del PdL e ritorno alla Farnesina.\nAlle politiche del 2008 Frattini \u00e8 stato candidato del Popolo della Libert\u00e0 nel collegio del Friuli-Venezia Giulia ed eletto alla Camera dei deputati.\nDal 2008 al 2011 Frattini \u00e8 tornato Ministro degli affari esteri nel Governo Berlusconi IV, come gi\u00e0 tra 2002 e 2004.\nNell'ottobre 2009 gli \u00e8 stato conferito presso la Camera dei Deputati il Premio America della Fondazione Italia USA.\nDal settembre 2009 Frattini \u00e8 presidente di sezione del Consiglio di Stato, e nel 2012 \u00e8 assegnato come presidente alla Sezione consultiva per gli Atti normativi.\nDal 2011 \u00e8 presidente della Societ\u00e0 Italiana per l'Organizzazione Internazionale (SIOI), ente internazionalistico sotto la vigilanza del Ministero degli Affari Esteri. Frattini \u00e8 il primo politico a ricoprire nella SIOI l'incarico di presidente, finora riservato a diplomatici e accademici di altissimo livello.\nNel dicembre 2012 Frattini lascia Il Popolo della Libert\u00e0, definendo poi \"estremista\" la leadership della nuova Forza Italia, accusandola di aver tradito le origini liberali del partito.\nRuolo durante le crisi internazionali.\nDurante l'invasione russa della Georgia nell'estate 2008, Frattini \u00e8 in vacanza alle Maldive. La rappresentanza dell'Italia durante le riunioni d'urgenza dei ministri degli esteri dell'Unione europea viene assicurata dal sottosegretario Vincenzo Scotti.\nL'ambasciatore statunitense in Italia, Ronald Spogli, informava Washington, in un cablogramma riservato divulgato da Wikileaks, di come Berlusconi \u201crifiuta costantemente i consigli strategici del suo ministro degli esteri, demoralizzato, privo di risorse e sempre pi\u00f9 irrilevante\u201d. La debolezza di Frattini veniva rilevata dagli Stati Uniti particolarmente riguardo alle relazioni italo-russe..\nA fine dicembre 2008, durante l'attacco di Israele a Gaza (Operazione Piombo fuso), Frattini \u00e8 di nuovo in vacanza. L'intervista di Frattini al TG1 in tuta da sci solleva polemiche per l'abbigliamento inappropriato e irrispettoso. Frattini risponde via Facebook.\nIl trattato di Bengasi e la condanna dell'Italia per i respingimenti in mare.\nDurante la prima estate del suo ministero \u00e8 stato firmato il Trattato di amicizia tra Italia e Libia (accordo di Bengasi); con tale trattato, la Libia di Gheddafi acconsente a riprendere i barconi di migranti sub-sahariani partiti dalle coste libiche verso l'Italia. La cooperazione tra le due guardie costiere si avvia nel maggio 2009, con le proteste dei gruppi internazionali per la protezione dei diritti dell'uomo, che criticano la consegna dei migranti - inclusi potenziali richiedenti asilo - alla Libia, che non ha ratificato la convenzione ONU sui rifugiati; la politica \u00e8 in seguito sospesa ma non ripudiata ufficialmente. Frattini ha sostenuto apertamente la politica dei respingimenti, contraria al principio di diritto internazionale umanitario del \"non refoulement\", qualificandola come \"doverosa applicazione delle regole europee\", e bollando come \"indegno\" il rapporto 2010 di Amnesty International che evidenziava la criticit\u00e0 di tale politica alla luce del diritto internazionale ed europeo.\nNel settembre 2010, in occasione della seconda visita di Gheddafi a Roma, Frattini dichiarava \"Abbiamo bloccato la tratta dei clandestini\", nonostante le cifre mostrassero la continuit\u00e0 dei flussi migratori, e nonostante si trattasse per la maggior parte di persone aventi diritto a forme di protezione internazionale.\nNel febbraio 2011, nel quadro mutato dalle rivolte della primavera araba, Frattini sosteneva di voler \"mobilitare i Paesi del Mediterraneo\" e dell'Ue, attraverso l'agenzia Frontex, per pattugliamenti e respingimenti.\nAncora nell'agosto 2011, un barcone con oltre 100 migranti, intercettato in mare, viene trasferito alle autorit\u00e0 tunisine, tra le critiche di NGO e UNHCR.\nLa Corte europea dei diritti dell'uomo, nel caso \"Hirsi v. Italia\" giudicato il 23 febbraio 2012, ha condannato l'Italia per mancato rispetto della Convenzione, in particolare per quanto riguarda l'articolo 3 (divieto di tortura e trattamenti inumani e degradanti) e l'articolo 4 del protocollo IV (divieto di espulsioni collettive); nel caso in specie, 200 migranti somali ed eritrei erano stati respinti in Libia in base all'accordo di Bengasi, senza aver possibilit\u00e0 di porre domanda di asilo politico in Europa.\nValutazioni della politica estera italiana sotto Frattini.\nLa reazione della diplomazia italiana, guidata da Frattini, alle rivolte della primavera araba e alla guerra civile libica \u00e8 stata definita come \"reattiva\" e \"velleitaria\" dal rapporto ISPI-IAI 2012 curato da Alessandro Colombo ed Ettore Greco. Cos\u00ec come gli altri paesi occidentali, l'Italia \u00e8 stata colta totalmente alla sprovvista dalle rivolte arabe, e dopo un primo momento di smarrimento ha cercato di inquadrare il fenomeno nel discorso rassicurante della democratizzazione, rinfrancata dall'assenza di simboli islamisti o di slogan anti-occidentali. E se le esitazioni iniziali e il brusco voltafaccia al regime di Gheddafi possono costituire un elemento in comune con l'operato di altri paesi, tuttavia l'Italia \u00e8 l'unico attore internazionale che ha cercato a lungo di \"aggrapparsi ad un proprio ruolo immaginario di mediatore\", di cui tuttavia mancava tanto del potere quanto dell'autorit\u00e0 necessaria. Con l'evolversi del conflitto, Frattini e la diplomazia italiana hanno fatto ricorso alla \"solita opzione di accodarsi agli alleati pi\u00f9 forti\", facilitati in ci\u00f2 dalla \"diluizione dell'unilateralismo franco-britannico nel quadro multilaterale della Nato\" e dalla garanzia della partecipazione americana.\nPer quanto riguarda la politica europea, secondo Colombo e Greco, la capacit\u00e0 di reazione del governo Berlusconi IV si \u00e8 dimostrata \"del tutto insufficiente\", in assenza di una strategia coerente di lungo termine e vulnerabile alle divisioni interne della maggioranza e a una \"persistente sottovalutazione dei rischi\". Secondo Colombo e Greco, l'atteggiamento del governo Berlusconi IV sull'UE \u00e8 stato \"particolarmente erratico\", additando di volta in volta l'Unione come vincolo esterno inderogabile, causa dei mali nazionali, o unica fonte di salvezza. Tale volubilit\u00e0 ha condotto a proiettare in Europa un'immagine di un'Italia inaffidabile.\nFrattini e la diplomazia italiana hanno, inoltre, perso l'iniziativa nel proporsi in Europa come motore o co-protagonista di coalizioni pro-integrazione, occupandosi di Europa solo in maniera \"occasionale e distratta\", e facendo s\u00ec che anche importanti relazioni bilaterali (con la Russia e la Turchia, ad esempio) prescindessero dal contesto internazionale ed europeo, secondo una politica di \"piccolo cabotaggio\". Tutto ci\u00f2, accoppiato con l'inclinazione del duo Merkel-Sarkozy a lasciar fuori altri attori, ha condotto all'esclusione dell'Italia dalle principali iniziative di politica europea. \nTale deficit di attenzione all'Unione europea, scaturito in un isolamento crescente, ha avuto risvolti anche in altri settori della politica estera: le difficolt\u00e0 nei rapporti con gli Stati Uniti, ad esempio, sono ricondotte da Colombo e Greco alla diffusa percezione oltreoceano di una crescente marginalizzazione dell'Italia nel contesto europeo.\nAttivit\u00e0 successive.\nDal 2011 al 2013 Frattini \u00e8 stato anche Presidente della Fondazione Alcide De Gasperi.\nAlle successive elezioni politiche italiane del 2013, Frattini sostiene l'\"Agenda Monti\" del premier uscente Mario Monti e il suo movimento Scelta Civica.\nNel 2013 \u00e8 stato candidato per l'Italia alla successione ad Anders Fogh Rasmussen nella carica di segretario generale della NATO, ma nel marzo 2014 gli \u00e8 stato preferito il norvegese Jens Stoltenberg.\nTorna Presidente di sezione del Consiglio di Stato.\nDal 2013 Frattini \u00e8 consulente del governo serbo di Aleksandar Vu\u010di\u0107 per l'integrazione nell'Unione Europea della Serbia, succedendo a Dominique Strauss-Kahn e Alfred Gusenbauer.\nDal 2014 Frattini \u00e8 componente dell'Alta corte di giustizia sportiva del CONI, organo giurisdizionale di ultima istanza dell'ordinamento sportivo italiano.\nEsercit\u00f2 la proprio funzione di giudice per il caso Parma decretando nel maggio 2014 che la squadra di calcio \nemiliana non avrebbe potuto disputare l'Europa League. Nel settembre 2014 viene nominato presidente del Collegio di Garanzia del CONI, carica mantenuta fino a gennaio 2022.\nNel 2018, in occasione della presidenza italiana dell'OSCE, il ministro degli esteri Angelino Alfano nomina Frattini come \u201cRappresentante speciale della presidenza OSCE per il processo di risoluzione del conflitto in Transnistria\u201d.\nTra le sue credenziali, Frattini ha affermato: \"Ho ottime relazioni con le autorit\u00e0 russe, che hanno indubbiamente svolto un ruolo fondamentale nella risoluzione [del conflitto] in Transnistria\", oltre a ricordare il proprio ruolo nell'avviare il processo di liberalizzazione dei visti Schengen per la Moldavia.\nFrattini \u00e8 stato docente straordinario di Relazioni internazionali alla Link Campus University, e docente onorario all'Accademia diplomatica del Ministero degli esteri della Federazione Russa.\nPresidente del Consiglio di Stato.\nIl 21 aprile 2021 Frattini viene nominato dal Presidente del Consiglio, Mario Draghi, Presidente Aggiunto del Consiglio di Stato. \nIl 14 gennaio 2022 il Consiglio di presidenza della giustizia amministrativa lo elegge all'unanimit\u00e0 Presidente del Consiglio di Stato al posto di Filippo Patroni Griffi, precedentemente eletto giudice della Corte costituzionale; entra in carica il 29 gennaio successivo.\nDichiarazioni e prese di posizione.\nIntervistato da Reuters nel 2007, ha dichiarato la sua intenzione di indagare possibilit\u00e0 tecniche per mettere in atto il monitoraggio su internet di \"parole pericolose\" come \"bombe\", \"uccidere\", \"genocidio\" e \"terrorismo\". Il progetto non si \u00e8 concretizzato.\nNel 2007 Frattini \u00e8 stato censurato dal Parlamento europeo per le sue esternazioni contro la libert\u00e0 di movimento delle persone nella UE. Nell'intervista concessa e pubblicata il 2 novembre 2007 Frattini sottolineava che per rispondere al problema sicurezza \nLa mozione di censura, presentata dal gruppo Sinistra Unitaria Europea/Sinistra Verde Nordica, \u00e8 stata votata a larga maggioranza: 306 s\u00ec, 86 no e 37 astenuti. Il paragrafo riguardante le dichiarazioni di Frattini \u00e8 stato approvato con 290 s\u00ec, 220 no e 21 astenuti..\nNel marzo 2009 Frattini ha condannato la conferenza mondiale contro il razzismo del 2009 dell'ONU, definendo non accettabile il documento proposto, contenente le posizioni anti-israeliane emerse nella conferenza del 2001, che qualificavano il sionismo come una forma di razzismo.\nSi \u00e8 in seguito espresso contro il multiculturalismo, ma a favore del diritto di voto amministrativo per gli immigrati regolari, e ha richiesto una politica europea di accoglienza degli immigrati clandestini.\nNel novembre 2009 ha definito \u00absuggestiva\u00bb la proposta di Roberto Castelli per un emendamento costituzionale che inserisse una croce all'interno della bandiera italiana: \u00abNoi per ora vogliamo difendere il diritto a tenere il crocifisso nelle nostre classi, poi vediamo se si pu\u00f2 fare di pi\u00f9\u00bb. \u00abCi sono nove Paesi europei che hanno il crocifisso nella loro bandiera, \u00e8 una proposta assolutamente normale\u00bb.\nIl 22 ottobre 2010 dichiara a \"L'Osservatore Romano\" che l'ebraismo, il cristianesimo e l'islam dovrebbero allearsi per contrastare l'ateismo, da lui definito, nella stessa intervista, un \"fenomeno perverso\" al pari dell'estremismo. Tali dichiarazioni hanno causato le critiche da parte di numerosi commentatori e soprattutto dell'UAAR, che ne ha chiesto le dimissioni. Ha affermato nuovamente nel 2017 che il relativismo rappresenta per l\u2019Europa la terza minaccia dopo l\u2019estremismo religioso e il secolarismo militante.\nA novembre 2010 definisce le rivelazioni di Wikileaks come \"\"l'11 settembre della diplomazia mondiale\" e ha affermato che Julian Assange \"vuole distruggere il mondo\"\"."}
{"id": "68044", "revid": "990528", "url": "https://it.wikipedia.org/wiki?curid=68044", "title": "Onore delle armi", "text": "L'onore delle armi \u00e8 un particolare tipo di riconoscimento militare, un onore cavalleresco che si conferisce in ambito militare per rendere ossequio al valore dell'avversario sconfitto.\nAl termine di un combattimento o comunque di un conflitto nel quale il soccombente abbia mostrato particolare e leale valore, \u00e8 regola fra tutte le armate organizzate rendere ossequio a tale valore ed alla lealt\u00e0 dell'avversario con una cerimonia di alto significato cavalleresco e di vibrante attestazione di stima, appunto detta \"onore delle armi\".\nIl rito.\nAll'armata sconfitta \u00e8 consentito di passare in rassegna una rappresentanza dell'esercito vittorioso, schierata nella forma pi\u00f9 prestigiosa che le condizioni consentano (in genere la cerimonia \u00e8 celebrata sul campo di battaglia).\nL'armata sconfitta, seppure disarmata, viene inquadrata all'ordine del suo comandante, al quale \u00e8 temporaneamente lasciata la sciabola, simbolo del comando, e sfila come se fosse stata la vincitrice.\nHa diritto di bandiera, pu\u00f2 cio\u00e8 sfilare con la propria bandiera di guerra impennata, cio\u00e8 sventolata come d'ordinario e non ammainata n\u00e9 abbrunata.\nL'esercito vittorioso, al passaggio del valoroso avversario sconfitto, presenta le armi (esegue il noto comando del \"presentat'arm\") in segno di rispetto.\nOrigini e significato.\nL'onore delle armi \u00e8 di antica origine e pare che sia stato preteso ai Romani da truppe degli sconfitti Iberi; i legionari lo avrebbero poi adottato come regola d'onore, applicandone alcuni concetti ai loro trionfi. Intorno all'anno 1000 era ormai di generale diffusione la conoscenza di questo istituto, sebbene la sua applicazione fosse ancora rara.\nLa cerimonia ha un altissimo valore morale ed \u00e8 fra le pi\u00f9 importanti cerimonie militari, certamente la pi\u00f9 importante nei rapporti fra due corpi armati avversari; \u00e8 considerata sacerrima, talch\u00e9 qualsiasi atto volto ad impedirne o disturbarne la celebrazione \u00e8 spesso punito con la massima sanzione applicabile dal vigente codice militare per il reato di tradimento (in genere la fucilazione alla schiena).\nDi tutte le forme militari \u00e8 forse quella che pi\u00f9 francamente si rivolge alle truppe, alla semplice bassa forza, essendovi sempre in una sconfitta una presunzione di errore degli ufficiali e dei quadri.\nIn genere la forza che ha ricevuto l'onore delle armi ricever\u00e0, pur sconfitta, anche un importante riconoscimento in seno alla forza armata di appartenenza in patria.\nLa decisione circa la concessione dell'onore delle armi spetta all'ufficiale dell'armata vittoriosa che sul campo ha diretto le operazioni per la sua parte. Nella maggioranza delle armate la decisione del comandante sul campo \u00e8 incontestabile (nessun superiore che non fosse sul campo potrebbe mai cassarla, impedirla o sanzionarla).\nIl comandante della forza sconfitta ha generalmente il dovere di richiederla al suo omologo vittorioso, superando qualsiasi considerazione personale, in presenza di particolari azioni oggettivamente eroiche da parte dei suoi sottoposti. La richiesta pu\u00f2 essere rifiutata, senza ovviamente obbligo di motivazione, ma con intuibili conseguenze sul piano della reputazione.\nNel 1555 le truppe della sconfitta Repubblica di Siena lo ottennero dai vincitori fiorentini. \nDurante la ritirata di Caporetto, il 31 ottobre del 1917 nella battaglia di Ragogna la Brigata Bologna e 4 battaglioni della Brigata Barletta, esaurite le munizioni, ricevono l'onore delle armi dai tedeschi. Una delle pi\u00f9 note unit\u00e0 militari italiane ad avere ottenuto l'onore delle armi fu la 185\u00aa Divisione paracadutisti \"Folgore\" durante la seconda battaglia di El Alamein terminata nel novembre 1942. L'onore delle armi fu anche concesso agli italiani comandati dal Duca d'Aosta che resistettero strenuamente all'assedio dell'Amba Alagi. Un anno prima, il generale tedesco Wilhelm List incaricato nel contesto della invasione della Grecia di attaccare la Linea Metaxas, rese l'onore delle armi ai soldati greci che vi si erano asserragliati. Questi resistettero anche oltre alla caduta dell'esercito intero greco (21 aprile 1941) e si arresero solo il 23 aprile successivo. Il generale vincitore non rese prigionieri i soldati che si arresero e decret\u00f2 che venissero lasciati liberi di andare mantenendo le bandiere di guerra, a condizione di deporre le armi. Venne ordinato ai soldati tedeschi di salutare militarmente la truppa e gli ufficiali durante la resa. \nIl 21 novembre del 1941 nella Battaglia di CulQualber, combattuta in Abissinia (attuale Etiopia), alle forze italiane venne concesso, dopo un\u2019estenuante e gloriosa difesa, anche utilizzando armi bianche, l\u2019onore delle armi da parte delle truppe anglo-indigene. In particolare fu insignita della Medaglia d\u2019Oro al Valor Militare la bandiera della Benemerita Arma dei Carabinieri, guidati dal maggiore Alfredo Serranti, per l\u2019eroico comportamento tenuto durante la difesa del passo di Culqualber."}
{"id": "68046", "revid": "1543377", "url": "https://it.wikipedia.org/wiki?curid=68046", "title": "Bl\u00f3t", "text": "Il Bl\u00f3t era un sacrificio pagano dei popoli del Nord Europa alle divinit\u00e0 scandinave e agli elfi. Questo termine \u00e8 connesso all'inglese \"bless\" (benedire).\nEtimologia.\nIl termine \"bl\u00f3t\" \u00e8 un sostantivo neutro norreno (genitivo di \"bl\u00f3ts\"). Esso corrisponde al sostantivo neutro anglosassone (genitivo di bl\u014dtes), che probabilmente \u00e8 stato influenzato dal norreno; nell'antico vangelo anglosassone contiene il prefisso \"ge-bl\u014dt\" (\"sacrificio\").\nLa forma proto-germanica ricostruita del sostantivo \u00e8 \"bl\u014dt\u0105\" (sacrificio, culto). Collegato a questa parola, \u00e8 il verbo proto-germanico \"bl\u014dtan\u0105\", con discendenza del gotico \ud800\udf31\ud800\udf3b\ud800\udf49\ud800\udf44\ud800\udf30\ud800\udf3d, dal norreno \"bl\u014dtan\", dall'anglosassone e dell'antica lingua tedesca \"bluozan\", che significa letteralmente \"sacrificio, offerta o culto\".\nLa parola appare anche in un attestato composto: dell'norreno come \"bl\u00f3t-h\u00fas\", (casa del culto) mentre dell'antica lingua tedesca come \"bluoz-h\u016bz\" (tempio). Con un diverso nominativo affisso, la stessa radice si trova nel nome proto-germanico \"bl\u014dstr\u0105\" (sacrificio), testimoniato nel gotico \ud800\udf31\ud800\udf3b\ud800\udf49\ud800\udf43\ud800\udf44\ud800\udf42 che significa (adoratore di Dio). Si pensa che la radice sia collegata al verbo proto-germanico \"bl\u014dan\u0105\" (soffiare, fiorire, sbocciare), come per le parole inglesi \"blood\" (dall'proto-germanico \"bl\u014d\u00fe\u0105\") e \"bloom\" (dall'proto-germanico \"bl\u014dm\u00f4\").\nSophus Bugge (filologo e linguista norvegese) \u00e8 stato il primo a suggerire una connessione tra \"bl\u00f3t\" e \"fl\u0103dmen\" (dall'latino \"flamen\") entrambe le parole risalgono alla radice protoindoeuropea \"bhl\u0101d\" (che significa: borbottare, mormorio, chiacchiere).\nRiti e credenze.\nIl verbo bl\u00f3ta significa \"rafforzare\", e l'intenzione era proprio quella di apportare maggior potere agli dei e agli Elfi tramite il rituale. La simbologia pi\u00f9 potente era il sacrificio di oggetti o esseri viventi, di solito animali, in particolare maiali e cavalli. La carne veniva bollita in una larga pentola con pietre riscaldate, poste dentro o al di fuori. Si riteneva che il sangue contenesse poteri speciali e veniva asperso sulle statue degli dei, sui muri e sugli stessi partecipanti.\nEra un momento sacro, quando la gente si riuniva intorno al calderone fumante per banchettare e condividere il pasto con gli dei e gli Elfi. La bevanda che veniva fatta bere era benedetta e consacrata, passata da partecipante a partecipante. Di solito si trattava di birra o bevande a base d'erbe, ma se si era tra nobili poteva addirittura essere importato del vino.\nIl \"go\u00f0i\", ovvero il sacerdote addetto a officiare il sacrificio, offriva la bevanda a Freyja se era un bl\u00f3t di primavera o autunno, o a Odino se era un bl\u00f3t d'estate. Poi bevevano in nome degli antenati defunti, che potevano aver preso parte nel bl\u00f3t. Quando infine erano ubriachi, i partecipanti credevano di percepire il potere degli dei.\nL'antica preghiera era \"til \u00e1rs ok fri\u00f0ar\", \"per un anno fausto e pacifico\" chiedevano fertilit\u00e0, buona salute, una vita serena, di pace e armonia tra il popolo e gli dei.\nGiorni dei bl\u00f3t.\nIl bl\u00f3t d'autunno cadeva a met\u00e0 ottobre, il grande bl\u00f3t di mezzo inverno, anche detto Yule, al solstizio d'inverno. L'oscura stagione invernale era un duro periodo per i popoli scandinavi e per questo sono stati predisposti degli atti simbolici speciali per aiutare la natura a passare la fase pi\u00f9 critica. Freyja era la divinit\u00e0 pi\u00f9 importante nei bl\u00f3t di autunno e d'inverno, tanto che il prosciutto di Natale (il maiale era per Freyr) \u00e8 tuttora la portata principale del Natale scandinavo. Il bl\u00f3t estivo veniva svolto in aprile e durante l'equinozio di primavera, dedicato entrambe le volte a Odino. Poi, si beveva in onore delle vittorie conseguite sui campi di battaglia e il bl\u00f3t segnava il giorno di partenza per le spedizioni vichinghe e per le guerre.\nLuoghi.\nUna struttura dove avveniva il bl\u00f3t veniva chiamata \"hov\" (si confronti con il termine tedesco \"hof\") e ancora oggi molti luoghi derivano il loro nome da questa parola, ad esempio Scania, G\u00f6taland occidentale e G\u00f6taland orientale. Molte chiese vennero edificate al di sopra degli hov e gli scavi nei livelli medievali di M\u00e6re nel Tr\u00f8ndelag e nella vecchia Uppsala lo confermano.\nC'erano anche altri luoghi consacrati chiamati \"Horgr\" che significa \"tumulo\" o \"montagna\", \"Ve\" ovvero \"luogo sacro\", \"Lund\" il \"bosco sacro\" e \"Haug\". Le leggi cristiane proibirono l'adorazione degli Horgr e conseguentemente i tumuli degli antichi.\nUppsala, Svezia.\nLo storico tedesco Adamo di Brema descrisse quello che avveniva nel tempio nell'antica Uppsala in Svezia, nel 1070 circa:\nOgni nove anni avveniva il bl\u00f3t, un rituale comune a tutti in Svezia. Sacrificavano nove maschi per ogni specie, anche uomini (per un totale di 72 defunti), e i corpi venivano appesi ai rami del sacro bosco, presso il tempio. Nessuno era esentato da questo rituale e chiunque mandava doni al santuario, anche il sovrano. Coloro che erano cristiani dovettero pagare un pegno per non aver preso parte ai bl\u00f3t, qualcosa che Adam von Bremen consider\u00f2 una punizione molto dura.\n\u00c8 possibile che l'ultimo blot con cadenza di ogni nove anni avvenne nel 1078. Il tempio di Uppsala fu probabilmente distrutto dal re Ingold I nel 1087. A dire il vero gi\u00e0 da un po' di tempo perdurava una guerra civile che aveva luogo ogni nove anni tra pagani e cristiani, e questo fu l'anno dell'ultima battaglia.\nSecondo Snorri Sturluson, il bl\u00f3t principale si svolgeva al tempio di Uppsala nel mese di febbraio, il \"D\u00edsabl\u00f3t\", durante il quale si offrivano sacrifici per augurare la pace e le vittorie del re. Inoltre dava modo di sapere quanto sarebbe stato denso il raccolto dell'anno. \nPoi il \"Re di tutti gli svedesi\" veniva incoronato e si celebrava l'allegro festeggiamento, il Disting. Il Disting sopravvisse anche al cristianesimo e la tradizione non fu mai interrotta. La festa \u00e8 ancor oggi tenuta ogni febbraio a Uppsala, anche se il giorno \u00e8 stato spostato diverse volte. Nel 1968, la tradizione di discutere su argomenti ufficiali fu ripristinata.\nNell'anno del 2000, il bl\u00f3t fu di nuovo celebrato nella vecchia Uppsala dopo pi\u00f9 di 900 anni, dallo svedese Asatr\u00faar.\nLejre, Danimarca.\nLo storico tedesco Tietmaro di Merseburgo scrisse che il Daner ebbe il suo centro di culto a Lejre nell'isola di Selandia, dove si riunivano ogni nove anni e sacrificavano 99 persone, ma anche cavalli, cani e pollame. A ogni modo non ci sono documentazioni materiali archeologiche che lo confermino.\nM\u00e6re, Norvegia.\nSnorri Sturluson narra di un incontro tra i contadini di Tr\u00f8ndelag e il re Haakon I di Norvegia, incontro che ebbe fine in una faida religiosa a causa del bl\u00f3t. Haakon era cresciuto nella cristiana corte d'Inghilterra e, fatto ritorno per reclamare l'eredit\u00e0 al trono del padre Harald Fairhair (l'unificatore della Norvegia), si dimostr\u00f2 intenzionato a cristianizzare le sue terre. Nonostante il fatto che gli stessi contadini avevano eletto Haakon come re al Ting, si opposero alle sue idee religiose.\nIl re dovette venirne a capo, e durante il grande blot che fu tenuto, bevette l'infuso d'erbe precedentemente offerte e consacrate a Odino, Nj\u00f6r\u00f0r e Freyja. I contadini vollero inoltre che si cibasse anche della carne, ma il sovrano si limit\u00f2 a guardare l'interno del calderone tenendo un panno tra la sua bocca e la carne. Il popolo non fu soddisfatto di un re che non partecipasse attivamente all'intero rituale del bl\u00f3t. Il re a ogni modo si sent\u00ec molto umiliato e in seguito si convert\u00ec all'antica fede. La tradizione narra che venne sepolto secondo le antiche usanze.\nIl bl\u00f3t degli elfi.\nIl \"bl\u00f3t degli elfi\" era un piccolo rituale, celebrato nell'abitazione ed eseguito dalla sua padrona. Non ne sappiamo molto, poich\u00e9 era celato sotto segreto e gli stranieri non erano ben accolti durante i rituali. A ogni modo, poich\u00e9 gli Elfi rappresentavano il potere pi\u00f9 intimamente connesso con gli antenati, possiamo pensare che questo culto avesse a che fare con loro e con l'attuale famiglia.\nSigvat, lo skald di Olaf II di Norvegia riport\u00f2 un evento connesso a questo bl\u00f3t. Una volta Sigvat e i suoi uomini arrivarono nei pressi di una fattoria nel Vermland a tarda notte. Erano tranquilli e sicuri di poter attendersi una giusta accoglienza in accordo con le leggi di ospitalit\u00e0 del luogo. Invece furono scacciati e non gli venne offerto n\u00e9 cibo n\u00e9 ristoro. La padrona di casa disse che stavano celebrando un Elfen bl\u00f3t e che gli stranieri non erano benvenuti, specialmente i cristiani.\nIl \"V\u00f6lse bl\u00f3t\".\nIl \"V\u00f6lse\" era il pene dello stallone, e i rituali che erano svolti attorno a esso sono descritti nel Flateyjarb\u00f3k. Veniva preso in autunno durante la macellazione dei cavalli, e si tramanda che la signora della fattoria lo considerasse il suo dio, e lo serbasse in una scatola con \"linnen\" e cipolle. Verso sera tutti si riunivano nella struttura principale. Anche i fattori e le figlie e i figli dei contadini prendevano parte al sacro rito. La signora della casa mostrava il pene nella scatola offrendogli una preghiera e lo passava di persona in persona. Ognuno lo accoglieva con la frase rituale \"possa Mornir ricevere il sacro sacrificio\". Il singolare termine \"Mornir\" potrebbe interpretarsi con il significato femminile di J\u01ebtunn, e allora il rito potrebbe rappresentare il matrimonio tra il V\u00f6lse e la femmina J\u00f6tunn, (per esempio Freyja e Ger\u00f0r). \u00c8 comunque lampante che riguardasse la fertilit\u00e0 e che persino i giganti venivano adulati con speciali rituali.\nL'ultimo bl\u00f3t tradizionale.\nNella foresta di Tiveden, in Svezia, una tradizione locale conserva un poema che descrive quel che sembra avvenne nell'ultimo bl\u00f3t tradizionale nella montagna di Trollkyrka, nel XIX secolo. Inoltre mostra come i contadini dell'area ancora sapessero come attuare il suddetto rito.\nversi 12-18:\nSi noti che il sangue \u00e8 asperso sui partecipanti e la parte migliore viene data agli \"spiriti\" e il resto ai partecipanti stessi. La notizia dell'uso dei nove tipi di legno per accendere il fuoco si trova solo in questo poema, ma si ricollega molto bene al significato del numero \"nove\" nella mitologia nordica, e potrebbe anche essere stato semplicemente ripreso da fonti medievali."}
{"id": "68047", "revid": "4175", "url": "https://it.wikipedia.org/wiki?curid=68047", "title": "Premio Viareggio", "text": "Il Premio letterario internazionale Viareggio R\u00e8paci \u00e8 un riconoscimento letterario che venne fondato nel 1929 nella citt\u00e0 omonima.\nStoria.\nLeonida R\u00e8paci, autore della \"Storia dei fratelli Rupe\", scriver\u00e0 in seguito i motivi per cui si era deciso di fondare il nuovo premio letterario:\nAlla festa di inaugurazione del premio parteciparono Luigi Pirandello e Massimo Bontempelli e la prima edizione del premio fu vinta a pari merito da Lorenzo Viani con \"Ritorno alla patria\" pubblicato dalla Alpes, la casa editrice di Benito Mussolini e da Anselmo Bucci con \"Il pittore volante\", dalla casa editrice Ceschina.\nMa evidentemente questo non fu sufficiente e nel 1931 Lando Ferretti sostitu\u00ec R\u00e8paci e nel 1934 fu addirittura Galeazzo Ciano ad assumere la supervisione del premio.\nAllo scoppio della seconda guerra mondiale il premio fu interrotto per poi rinascere per volont\u00e0 di R\u00e8paci che lo tenne in vita con forte volont\u00e0 fino alla morte avvenuta nel 1985.\nFin dall'inizio quasi tutte le premiazioni del Viareggio furono costellate da polemiche vivaci perch\u00e9 R\u00e8paci spesso interveniva in modo pesante nelle decisioni prese dalla giuria che lui stesso nominava.\nNel 1946, ad esempio, la giuria aveva deciso di dare il premio ad Umberto Saba, ma quando il presidente venne a conoscenza del fatto che Giacomo Debenedetti aveva dato la notizia al poeta prima della premiazione, volle riconvocare la giuria e la tenne \"blindata\" fino a che non si arriv\u00f2 ad un giudizio di equit\u00e0 tra \"Il canzoniere\" di Saba e \" Pane duro \" di Silvio Micheli, entrambi pubblicati da Einaudi.\nNel 1947 sorse un'altra polemica. Tutti erano convinti che avrebbe vinto Alberto Moravia, invece si decise per \"Lettere dal carcere\" di Antonio Gramsci, anche se il regolamento diceva che dovevano essere premiati solamente autori viventi e Gramsci era morto dieci anni prima.\nCelebri furono anche i rifiuti come quello di Italo Calvino che era stato proposto per il premio con la sua opera \"Ti con Zero\" e che sped\u00ec il seguente telegramma:\nAltrettanto celebri furono le critiche per l'aggiunta al premio di un numero esagerato di targhe, encomi e segnalazioni.\nFinch\u00e9 R\u00e8paci fu in vita il \"Viareggio\" si identificava con il suo fondatore. In seguito, a reggere il premio, furono Natalino Sapegno e Cesare Garboli. Il premio \u00e8 stato presieduto da Rosanna Bettarini fino al febbraio 2012. Le \u00e8 succeduta alla presidenza Simona Costa, restata in carica per oltre nove anni. Il 29 marzo 2021 \u00e8 stato eletto presidente il giornalista Paolo Mieli.\nIl premio \u00e8 attualmente suddiviso in quattro sezioni (\"Opera prima\", \"Narrativa\", \"Poesia\", \"Saggistica\"). \nPer ciascuna sezione vengono designati un numero variabile di finalisti, tra i quali vengono quindi scelti cinque titoli (le storiche \"cinquine\") e infine tra questi viene proclamato il vincitore.\nInoltre viene assegnato dalla giuria il \"Premio Internazionale Viareggio-Versilia\" ad una personalit\u00e0 di grande fama che abbia speso la vita in favore dell'intesa tra i popoli, il progresso sociale e la pace.\nVincitori.\nQuesta \u00e8 la lista dei vincitori delle diverse sezioni del premio:\nLa Collezione Premio Viareggio.\nIl Premio, nel corso della sua esistenza, ha raccolto una serie di opere donate da pittori e scultori che a vario titolo sono stati coinvolti nelle diverse manifestazioni collaterali. Dalle opere utilizzate come premio per i vincitori a quelle oggetto di esposizioni (dal 1974 al 1993 viene organizzata, nell'ambito del premio, una personale di un grande artista italiano, \u201cOmaggio al maestro\u201d).\nLa Collezione \u00e8 composta da circa duecento opere di grafica, pittura e scultura, dei maestri che hanno attraversato gli anni del Premio, tra cui: Ugo Attardi, Enrico Baj, Antonio Bueno, Corrado Cagli, Primo Conti, Pietro De Laurentiis, Pericle Fazzini, Emilio Greco, Piero Guccione, Renato Guttuso, Leonida Repaci, Mino Maccari, Mario Marcucci, Francesco Messina, Augusto Murer, Adolfo Saporetti, Alberto Sughi, Sergio Vacchi, Renzo Vespignani, Lorenzo Viani, Alberto Ziveri.\nNel 2016, La GAMC Galleria Comunale di Arte Moderna e Contemporanea di Viareggio, dedica alla Collezione la mostra intitolata: \"Lo sguardo e la parola 1974/1983. Opere dalla Collezione Premio Viareggio\"."}
{"id": "68048", "revid": "33689", "url": "https://it.wikipedia.org/wiki?curid=68048", "title": "Zosimo (storico)", "text": "Biografia.\nSecondo Fozio, Zosimo fu essenzialmente conte e \"advocatus fisci\", ossia avvocato fiscale.\nUlteriori notizie provengono da cenni nella sua opera: Zosimo, infatti, critica la tassa del \"Chryargyrum\", abolita da Anastasio I nel 498, in termini che suggeriscono fortemente che sia vissuto dopo tale data. Evagrio, che scrive alla fine del VI secolo, attacca Zosimo e afferma che anche Eustazio, morto intorno al 518, scrisse contro di lui. Questo ci permette di datare, dunque, Zosimo tra fine V e inizio VI secolo.\n\"Storia Nuova\".\nZosimo fu autore di una storia di Roma in sei libri con il titolo (\"Storia nuova\"), dove si rif\u00e0 a Polibio riprendendone la tesi storiografica secondo la quale la formazione del potere romano si deve alla sorte e al destino. Lo schema dell'opera \u00e8 reperibile in Fozio:\nDunque, il primo libro \u00e8 un racconto per grandi linee che parte dalla guerra di Troia per concentrarsi sulla storia, appena delineata, degli imperatori da Augusto a Diocleziano (305), con un singolare dettaglio nella narrazione del regno di Aureliano (si perde il periodo tra il 282 e il 305) ; i libri secondo, terzo e quarto trattano con maggiore profondit\u00e0 del periodo che va dall'abdicazione di Diocleziano alla morte di Teodosio I; i libri quinto e sesto descrivono i quindici anni che vanno dall'ascesa al trono di Onorio e Arcadio (395) all'anno del sacco di Roma del 410 da parte di Alarico I (il libro termina improvvisamente poco prima del sacco vero e proprio).\nL'opera \u00e8 stata conservata quasi per intero, attraverso il manoscritto \"Vaticano Greco 156\"; manca solo la sezione che riguardava il regno di Diocleziano, a causa della scomparsa del quarto quaternione. La versione giunta fino al giorno d'oggi sembra essere la stessa letta da Fozio: la fine improvvisa del testo non sembra quindi dovuta a perdite, ma piuttosto pare che Zosimo abbia interrotto la stesura dell'opera.\nIl titolo in greco, \"Historia Nea\", \u00e8 quello originale. Probabilmente l'aggettivo \"nuova\" intendeva sottolineare la sua diversit\u00e0 rispetto ai testi cristiani. Cinque dei sei libri di cui si compone l'opera narrano infatti le vicende degli imperatori da Costantino I in poi, evidenziandone gli errori, attribuiti all'adozione della corrotta religione cristiana, da Zosimo additata come causa della rapida e inarrestabile decadenza dell'Impero romano.\nZosimo, secondo gli studi, avrebbe usato Dessippo, con la sua \"Cronaca\", per il libro I, che \u00e8 un riassunto della storia romana fino a Diocleziano, Eunapio per i libri II-V 27 e poi Olimpiodoro, la cui storia si fermava al 425. Zosimo li utilizz\u00f2 in modo acritico, come si pu\u00f2 notare nel libro V, dove la presentazione di Stilicone \u00e8 ostile mentre segue Eunapio, e poi diventa leggermente positiva in V 34, quando segue Olimpiodoro."}
{"id": "68049", "revid": "1924342", "url": "https://it.wikipedia.org/wiki?curid=68049", "title": "Trespass (album)", "text": "Trespass \u00e8 il secondo album in studio del gruppo musicale britannico Genesis, pubblicato il 23 ottobre 1970 dalla Charisma Records.\nDescrizione.\nL'album vede la formazione incidere per una nuova etichetta discografica, la Charisma (con cui i Genesis pubblicheranno sino al 1981), con un nuovo produttore, John Anthony, e un nuovo batterista, John Mayhew. Quest'ultimo lascer\u00e0 il gruppo subito dopo le registrazioni di quest'album, come pure Anthony Phillips, chitarrista e cofondatore, il quale proseguir\u00e0 in una carriera come solista.\nA meno di un anno dall'uscita del primo album, lo stile compositivo del gruppo ha gi\u00e0 subito una metamorfosi, dalle brevi canzoni pop-rock dell'esordio a brani di pi\u00f9 ampio respiro, non legati necessariamente alla forma canzone e con estesi sviluppi strumentali a met\u00e0 strada fra il rock e la musica sinfonica. L'uso del Mellotron richiama le sonorit\u00e0 dei primi King Crimson (l'influenza di \"In the Court of the Crimson King\" in questa fase \u00e8 stata, a posteriori, pi\u00f9 volte dichiarata dagli stessi Genesis) e il disco nel suo complesso contribu\u00ec a far inserire il gruppo nel filone del rock progressivo.\nLe due tracce pi\u00f9 lunghe dell'album, \"Stagnation\" e \"The Knife\", rimasero parte del repertorio concertistico del gruppo per due o tre anni, nonostante i cambi di formazione. Il tema finale di \"Stagnation\" sar\u00e0 ripreso anche nei concerti dal 1977 in poi come variazione all'interno del brano \"I Know What I Like\" (documentata anche nell'album dal vivo \"Seconds Out\") ed una versione abbreviata di \"The Knife\" verr\u00e0 utilizzata occasionalmente come bis dei concerti negli anni ottanta. Altri brani della durata media di 7 minuti sono \"Looking for Someone\", \"White Mountain\" (ispirata al romanzo di Jack London, \"Zanna Bianca\") e la canzone d'amore \"Visions of Angels\", originariamente scartata da \"From Genesis to Revelation\" e qui ampliata da nuovi passaggi strumentali. Da segnalare infine il brano acustico \"Dusk\", la cui prima stesura risale anch'essa al 1967-68, come testimonia il demo incluso nel cofanetto \"Genesis Archive 1967-75\" del 1998.\n\u00c8 grazie a \"Trespass\" che i Genesis cominciano ad affermarsi nell'Europa del Nord ed in particolare in Belgio (1\u00aa posizione in classifica) e nei Paesi Bassi, ben prima che in patria.\nLa copertina.\nLa copertina dell'album \u00e8 opera dell'artista Paul Whitehead, cui il gruppo commissioner\u00e0 la parte grafica di altri due album dopo questo.\nL'immagine \u00e8 in realt\u00e0 il ricalco di un disegno a china realizzato nel 1911 dall'illustratore e scenografo ungherese Willy Pogany (1882-1955) per il libretto del \"Tannh\u00e4user\" di Richard Wagner; dalla medesima fonte proviene anche il capolettera gotico del titolo \"Trespass\" (che con \"Tannh\u00e4user\" ha in comune appunto l'iniziale \"T\").\nIl cantante dei Genesis Peter Gabriel rivendica a s\u00e9 l'idea che il disegno di copertina appaia sfregiato da un coltello, con riferimento al brano \"The Knife\" ma anche per simboleggiare la compresenza nella musica del gruppo di temi pastorali (espressi nello stile del disegno stesso) ed altri pi\u00f9 aggressivi, nonch\u00e9 pi\u00f9 in generale a rimarcare il contrasto fra eleganza vittoriana e violenza repressa, tipico secondo lui del subconscio inglese: un tema quest'ultimo che ricorrer\u00e0 anche in lavori successivi dei Genesis, come \"Nursery Cryme\" e \"Selling England by the Pound\". La composizione grafica finale consiste nel disegno originale di Whitehead fotografato nuovamente per includervi, sul retro, un vero coltello conficcato.\nTracce.\nTesti e musiche di Tony Banks, Peter Gabriel, Anthony Phillips e Mike Rutherford."}
{"id": "68050", "revid": "125601359", "url": "https://it.wikipedia.org/wiki?curid=68050", "title": "Massacro di Biscari", "text": "Il massacro di Biscari fu un crimine di guerra compiuto dall'esercito degli Stati Uniti durante la seconda guerra mondiale, quando vennero uccisi 76 prigionieri di guerra tedeschi e italiani, in due distinti episodi.\nEntrambi gli episodi avvennero il 14 luglio 1943 nelle campagne di Piano Stella, vicino a Biscari, oggi Acate, localit\u00e0 siciliana a sud di Caltagirone e in provincia di Ragusa.\nIl discorso di Patton e lo sbarco in Sicilia.\nIl 27 giugno 1943, durante la preparazione delle truppe statunitensi in vista dello sbarco in Sicilia, il comandante della 7\u00aa Armata statunitense, generale George Smith Patton, tenne un rapporto agli ufficiali della 45\u00aa Divisione di fanteria, nel corso del quale tenne un discorso per motivare i soldati, che in alcuni passaggi fu molto duro ed esplicito:\nSubito dopo lo sbarco in Sicilia le unit\u00e0 statunitensi si diressero verso gli aeroporti siti nella parte meridionale dell'isola. Si segnalarono gi\u00e0 alcune stragi di civili, come quella che avvenne il 10 luglio 1943 a Vittoria, dove trovarono la morte dodici italiani, tra cui il podest\u00e0 fascista di Acate, Giuseppe Mangano, e il figlio diciassettenne Valerio. Quest'ultimo, riuscito a divincolarsi, cerc\u00f2 di soccorrere il padre, ma fu ucciso da un colpo di baionetta al volto.\nIn particolare, il 180\u00ba Reggimento della 45\u00aa Divisione di fanteria si diresse su quello di S. Pietro, identificato sulle carte statunitensi come aeroporto di Biscari-Santo Pietro. L'attacco ebbe inizio nel corso della notte fra il 13 e il 14 luglio 1943, e i reparti dei difensori, in massima parte italiani, con nuclei tedeschi, dopo un'accanita resistenza si arresero alle forze statunitensi nel pomeriggio.\nLe stragi.\nLa prima strage da parte del capitano Compton.\nL'aeroporto di Santo Pietro era presidiato da una guarnigione di avieri comandati dal capitano Mario Talante, da un battaglione di artiglieri al comando del maggiore Quinti e da un reparto di truppe tedesche. Dopo intensi bombardamenti, l'aeroporto fu accerchiato all'alba del 14 luglio 1943. Gli avieri, la sera prima, furono divisi in due gruppi. \u00c8 certo che un gruppo, armato con i moschetti 91, fu lasciato in una casamatta nel tentativo di contenere l'avanzata degli americani. Furono presto presi prigionieri e uscirono dal rifugio con le mani alzate, mentre qualcuno sventolava un fazzoletto bianco in segno di resa. Ai prigionieri furono tolti vestiti, scarpe, oggetti di valore e subito furono fucilati su ordine del capitano John Compton. Di questo gruppo si salvarono solo due italiani (il caporale Virginio De Roit e il soldato Silvio Quaggiotto) che ai primi colpi riuscirono a darsi alla fuga e a nascondersi presso il torrente Ficuzza. In questo frangente per\u00ec anche il famoso atleta tedesco di salto in lungo Luz Long amico stretto di Jesse Owens, che partecip\u00f2 ai Giochi olimpici di Berlino del 1936.\nIl mattino del 15 luglio il tenente colonnello W.E. King, un cappellano della 45\u00aa Divisione, trov\u00f2 una fila di 34 cadaveri italiani e 2 tedeschi sulla strada che dall'aeroporto portava a Biscari, a pochi metri da una grande quantit\u00e0 di bossoli americani. Poi King trov\u00f2 altri cadaveri allineati, quindi presumibilmente fucilati, prima di giungere all'aeroporto. Qui seppe di un ulteriore gruppo di militari italiani fucilati.\nLa seconda strage da parte del sergente West.\nUn altro gruppo di prigionieri, incolonnato per essere condotto nelle retrovie e interrogato dagli uomini dell'\"intelligence\", fu affidato al sergente Horace West, con 7 militari. Durante il tragitto si aggiunsero al gruppo altri 37 prigionieri, di cui 2 tedeschi. Dopo circa un chilometro di marcia furono obbligati a fermarsi e disporsi su due file parallele, mentre West, imbracciato un fucile mitragliatore, apr\u00ec il fuoco compiendo il massacro. Al centro della prima fila c'era l'aviere Giuseppe Giannola, che fu l'unico superstite. Questi, in una relazione inviata al Comando Aeronautica della Sicilia, ricord\u00f2:\nGiannola, quando pens\u00f2 che gli americani se ne fossero andati via, alz\u00f2 la testa nel tentativo di allontanarsi, ma da lontano qualcuno gli spar\u00f2 con un fucile colpendolo di striscio alla testa. Cadde e si finse di nuovo morto. Rest\u00f2 immobile per circa mezz'ora fin quando, strisciando carponi, raggiunse un grosso albero. Vide degli americani con la croce rossa al braccio e si avvicin\u00f2. Gli furono tamponate la ferite al polso e alla testa e gli fu fatto capire che da l\u00ec a poco sarebbe sopraggiunta un'autoambulanza, che l'avrebbe trasportato al vicino ospedale da campo. Poco dopo vide avvicinarsi una jeep e fece segno di fermarsi. Scesero due soldati, uno con un fucile, che gli domand\u00f2 se fosse italiano. Alla risposta positiva il soldato statunitense gli spar\u00f2, colpendolo al collo con foro d'uscita alla regione cervicale destra, risal\u00ec in macchina e si allontan\u00f2.\nPoco dopo sopraggiunse l'autoambulanza che lo raccolse trasportandolo all'ospedale da campo di Scoglitti. Due giorni dopo fu imbarcato su una nave e portato all'ospedale inglese di Biserta e ad altri del Nord Africa. Rientr\u00f2 in Italia il 18 marzo 1944 e fu ricoverato all'ospedale militare di Giovinazzo. Al termine del conflitto, in data 4 marzo 1947, present\u00f2 al Comando Aeronautica della Sicilia un resoconto di quanto accaduto, ma rimase inascoltato. Negli anni che seguirono continu\u00f2 inutilmente a far sentire la sua voce, fino a quando, assistito dal figlio Riccardo, raccont\u00f2 tutto al procuratore militare di Padova, il quale aveva aperto un fascicolo per la storia di un altro sopravvissuto al crimine di guerra consumato negli stessi luoghi, per mano del capitano Compton.\nLe conseguenze giuridiche della strage.\nLa procura militare statunitense incominci\u00f2 gli accertamenti sui due episodi su insistenza del cappellano King che aveva interessato il generale Bradley, e rinvi\u00f2 a giudizio due graduati del 180\u00ba Reggimento, il sergente Horace West (Compagnia A) e il capitano John Compton (Compagnia C).\nFu accertato che il sergente Horace West aveva ricevuto l'ordine di trasferire al comando di battaglione 37 prigionieri nemici ma, giunti in un uliveto, li aveva personalmente fucilati. Il sergente West si difese sostenendo che gli ordini dal Comando d'Armata erano di uccidere i militari nemici che non si fossero arresi immediatamente, sulla base del discorso gi\u00e0 citato del generale G.S. Patton, riportato ai gradi inferiori dal comandante del 180\u00ba reggimento con le stesse parole. La Corte marziale, comunque, giudic\u00f2 West colpevole per aver ucciso militari che ormai avevano gi\u00e0 ottenuto lo \"status\" di prigionieri, e lo condann\u00f2 all'ergastolo. Fu incarcerato fino alla fine di novembre del 1944, ma poi fu rimesso in servizio sul fronte italiano, come soldato semplice. Le notizie riguardo al suo destino sono contraddittorie, ma secondo alcuni degli autori che si sono occupati del caso, \u00e8 probabile sia sopravvissuto alla guerra ed abbia vissuto fino a tarda et\u00e0.\nAnche il capitano Compton si rifer\u00ec al discorso del gen. Patton per giustificare le sue azioni, dato che aveva fucilato circa quaranta italiani subito dopo la loro resa. Compton concluse la propria difesa sostenendo di aver agito sulla base di istruzioni del comandante d'Armata, generale con tre stelle e una grande esperienza di combattimento. Tutti i testimoni - tra cui diversi colonnelli - confermarono le frasi di Patton, in particolare il \u00abse si arrendono solo quando gli sei addosso, ammazzali\u00bb. La corte marziale riconobbe quindi che Compton aveva agito per seguire gli ordini superiori, ma nessun procedimento fu avviato nei confronti di Patton n\u00e9 egli venne interrogato come testimone. Il capitano Compton fu assolto e mantenne il grado, ma mor\u00ec in combattimento l'8 novembre 1943, presso Montecassino.\nIl generale G.S. Patton, in un colloquio successivo, il 5 aprile 1944, col tenente colonnello C.E. Williams, ispettore del Ministero della Guerra sui fatti di Biscari, ammise di aver tenuto un discorso abbastanza sanguinario (\"pretty bloody\"), ma di averlo fatto per stimolare lo spirito combattivo della 45\u00aa divisione di fanteria, che si trovava per la prima volta sotto il fuoco nemico, negando comunque di aver incitato all'uccisione di prigionieri.\nMentre in Italia per motivi di opportunit\u00e0 politica i crimini di guerra compiuti nel 1943 in Sicilia sono stati sostanzialmente ignorati, gli eccidi di Biscari e altri sono stati spesso riproposti negli Stati Uniti - nel 1988 da James J. Weingartner, nel 2003 da Stanley Hirshson \nLe stragi americane non si limitarono ai due episodi di Biscari ma erano cominciate il 12 luglio a Vittoria con la fucilazione di 12 tra prigionieri e civili e continuarono nelle giornate seguenti con la stessa violenza a Comiso, dove furono uccisi, violando la convenzione di Ginevra, 60 soldati tedeschi e 50 soldati italiani, a Piano Stella, citt\u00e0 di fondazione in provincia di Agrigento, dove il 13 luglio fu trucidato un gruppo di contadini. Cos\u00ec come a Canicatt\u00ec, dove furono uccisi 8 civili per mano di un ufficiale americano, a Butera, e via dicendo, fino ad arrivare nelle vicinanze di Palermo. Per lo pi\u00f9 si tratt\u00f2 di stragi rimaste nella memoria delle comunit\u00e0 e confermate da diverse testimonianze oculari di soldati italoamericani, per le quali non \u00e8 per\u00f2 mai stata fatta alcuna inchiesta giudiziaria.\nRiconoscimenti.\nSolo nel settembre 2009 il superstite Giuseppe Giannola fu ricevuto al Quirinale dal Generale Rolando Mosca Moschini, Consigliere Militare del Presidente Giorgio Napolitano, al quale consegn\u00f2 una lettera appello, rivolta al Presidente della Repubblica, nella quale chiedeva che si facesse di tutto per individuare il luogo ove furono seppelliti i suoi commilitoni, per restituire l'onore ai giovani sterminati quella mattina del 14 luglio 1943, cancellando quindi quei nomi dall'elenco dei dispersi e/o dei disertori.\nIl 14 luglio 2012 \u00e8 stata apposta a Santo Pietro una targa di marmo che ricorda i nomi di tutti i soldati italiani uccisi nella strage insieme a quattro tedeschi. La manifestazione \u00e8 stata organizzata dai comuni di Acate, Caltagirone, Vittoria e Santa Croce Camerina, in collaborazione con l'Associazione Culturale Storica Lamba Doria."}
{"id": "68052", "revid": "599013", "url": "https://it.wikipedia.org/wiki?curid=68052", "title": "Occhieppo", "text": ""}
{"id": "68053", "revid": "599013", "url": "https://it.wikipedia.org/wiki?curid=68053", "title": "Odalengo", "text": ""}
{"id": "68055", "revid": "599013", "url": "https://it.wikipedia.org/wiki?curid=68055", "title": "Olgiate", "text": ""}
{"id": "68056", "revid": "1906976", "url": "https://it.wikipedia.org/wiki?curid=68056", "title": "Oliveto", "text": "Un oliveto \u00e8 un terreno piantato a olivi, ma pu\u00f2 essere considerato anche come il complesso degli olivi che vi sono piantati. \u00c8 anche frequente come toponimo.\nDalla coltura di tale pianta si producono le olive dalle quali viene prodotto l'olio. L'olio ottenuto dalla spremitura di olive sane \u00e8 detto extra vergine, in quanto ha sub\u00ecto solamente processi meccanici e fisici, cio\u00e8 frangitura ed estrazione o spremitura, e deve avere acidit\u00e0 massima di 0,8, oltre il quale \u00e8 classificato come vergine o vergine corrente sino al lampante, quest'ultimo non commestibile. Tuttavia \u00e8 impossibile trovare in vendita oli che non siano extra vergini.\nL'olio di oliva che troviamo comunemente in vendita classificato appunto \"Olio di Oliva\" \u00e8 ottenuto dalla raffinazione chimica degli oli lampanti e vergini con piccola aggiunta di extra vergine. Questo processo si ottiene con deodorazione e decolorazione mediante solventi chimici. Stesso discorso vale per l'olio di sansa, anch'esso ottenuto tramite solventi chimici.\nSecondo gli ultimi dati Ismea del 2017, le regioni con maggiori piantagioni di oliveti sono la Puglia, la Calabria e la Sicilia.\nPiana degli ulivi millenari.\nNel brindisino, vi \u00e8 la cosiddetta \"Piana degli ulivi millenari\", in cui si trovano le pi\u00f9 vaste distese di ulivi millenari al mondo. La zona comprende i comuni di Fasano, Ostuni e Carovigno, in special modo le zone tra Montalbano, Villanova e la borgata Serranova di Carovigno.\nRegioni italiane per produzione di olio.\nFonte: Ismea 2017"}
{"id": "68057", "revid": "1305772", "url": "https://it.wikipedia.org/wiki?curid=68057", "title": "Olmo", "text": ""}
{"id": "68058", "revid": "484362", "url": "https://it.wikipedia.org/wiki?curid=68058", "title": "Oppido", "text": ""}
{"id": "68059", "revid": "93957770", "url": "https://it.wikipedia.org/wiki?curid=68059", "title": "Orciano", "text": ""}
{"id": "68060", "revid": "228587", "url": "https://it.wikipedia.org/wiki?curid=68060", "title": "Orio", "text": ""}
{"id": "68062", "revid": "287204", "url": "https://it.wikipedia.org/wiki?curid=68062", "title": "Orsara", "text": ""}
{"id": "68063", "revid": "599013", "url": "https://it.wikipedia.org/wiki?curid=68063", "title": "Orta", "text": ""}
{"id": "68064", "revid": "713714", "url": "https://it.wikipedia.org/wiki?curid=68064", "title": "Ortona (disambigua)", "text": ""}
{"id": "68065", "revid": "697352", "url": "https://it.wikipedia.org/wiki?curid=68065", "title": "Henri Coanda", "text": ""}
{"id": "68066", "revid": "287204", "url": "https://it.wikipedia.org/wiki?curid=68066", "title": "Osio", "text": ""}
{"id": "68067", "revid": "117948796", "url": "https://it.wikipedia.org/wiki?curid=68067", "title": "Ospedaletto (disambigua)", "text": ""}
{"id": "68068", "revid": "21583", "url": "https://it.wikipedia.org/wiki?curid=68068", "title": "Ostra", "text": "Il toponimo Ostra pu\u00f2 riferirsi a diverse localit\u00e0:\nCon grafia simile"}
{"id": "68069", "revid": "101377644", "url": "https://it.wikipedia.org/wiki?curid=68069", "title": "Ozzano", "text": ""}
{"id": "68072", "revid": "287204", "url": "https://it.wikipedia.org/wiki?curid=68072", "title": "Pago", "text": ""}
{"id": "68073", "revid": "1305772", "url": "https://it.wikipedia.org/wiki?curid=68073", "title": "Palazzo (disambigua)", "text": ""}
{"id": "68074", "revid": "287204", "url": "https://it.wikipedia.org/wiki?curid=68074", "title": "Palazzolo", "text": ""}
{"id": "68077", "revid": "765341", "url": "https://it.wikipedia.org/wiki?curid=68077", "title": "Palma", "text": ""}
{"id": "68078", "revid": "657173", "url": "https://it.wikipedia.org/wiki?curid=68078", "title": "Palu", "text": ""}
{"id": "68080", "revid": "1673205", "url": "https://it.wikipedia.org/wiki?curid=68080", "title": "Guerra sporca", "text": "La guerra sporca (in spagnolo: \"Guerra sucia\") fu un programma di repressione violenta attuato in Argentina con lo scopo di distruggere la cosiddetta \"sovversione\", rappresentata dai gruppi guerriglieri marxisti o peronisti attivi in Argentina dal 1970, ed eliminare in generale qualunque forma di protesta e di dissidenza nel paese presente nell'ambiente culturale, politico, sociale, sindacale e universitario.\nLa brutale campagna repressiva ebbe il suo momento culminante tra il 1976 e il 1979 e venne condotta in segreto, al di fuori di ogni controllo legale, da una serie di corpi speciali e di unit\u00e0 \"antisovversive\" costituite dalle forze armate e dalla polizia federale, secondo i programmi pianificati e attuati dalla Giunta militare argentina del cosiddetto Processo di riorganizzazione nazionale, capeggiata dal generale Jorge Rafael Videla e dai suoi successori, generali Roberto Eduardo Viola, Leopoldo Galtieri e Reynaldo Bignone.\nEssa fu caratterizzata dalla massiccia violazione dei diritti umani e civili nei confronti della popolazione con l'utilizzo di metodi quali la privazione della libert\u00e0 senza procedimenti giudiziari, la detenzione in luoghi segreti controllati dalle forze armate, la tortura, gli omicidi e le sparizioni; durante questo periodo, oltre alle migliaia di persone incarcerate, vi furono circa 2.300 omicidi politici e circa 30.000 persone scomparvero (desaparecidos), delle quali circa 9.000 accertate dalla Comisi\u00f3n Nacional sobre la Desaparici\u00f3n de Personas.\nStoria.\nLa guerriglia prima del colpo di Stato.\nIl quadro politico dell'Argentina nei primi anni settanta era caratterizzato da un'estrema instabilit\u00e0: a seguito della morte, avvenuta il 1\u00ba luglio 1974, di Juan Domingo Per\u00f3n la presidenza del paese fu assunta dalla moglie Isabel Mart\u00ednez de Per\u00f3n, la quale nomin\u00f2 come Segretario di Stato Jos\u00e9 L\u00f3pez Rega, appartenente all'ala conservatrice del partito e per questo inviso alla sinistra peronista che, attraverso il suo braccio clandestino armato Montoneros, riprese un'attivit\u00e0 di guerriglia contro il Governo federale caratterizzata da un elevato numero di attentati e omicidi.\nParallelamente si accentu\u00f2 anche l'attivit\u00e0 dell'Ej\u00e9rcito Revolucionario del Pueblo (ERP), un gruppo di ispirazione trotskista che, dalla fine degli anni sessanta, si era gi\u00e0 distinto in azioni di guerriglia urbana principalmente nella provincia di Buenos Aires e di C\u00f3rdoba contro le forze armate e la polizia federale allo scopo di contrastare la giunta militare al potere in Argentina dal 1966 fino al ritorno di Per\u00f3n nel 1973. La situazione dell'ordine pubblico dell'Argentina si deterior\u00f2 ulteriormente anche a causa del sorgere del terrorismo di estrema destra delle squadre della Alianza Anticomunista Argentina (AAA), una formazione paramilitare organizzata e diretta dallo stesso Rega con il sostegno occulto anche delle forze armate che fu responsabile di numerosi assassinii di militanti di sinistra, sindacalisti e peronisti di sinistra.\nIl continuo aumento delle violenze dei gruppi estremisti di destra e sinistra contribu\u00ec quindi a creare nel paese un clima di terrore che port\u00f2 nel novembre del 1974 alla proclamazione dello stato d'assedio con le dimissioni, nel luglio del 1975, dello stesso Rega dalla sua carica a seguito dell'accusa di avere ispirato le azioni della AAA.\nIl quadro di crescente instabilit\u00e0 indusse soprattutto la presidentessa Isabelita a accentuare le disposizioni antiterrorismo; in realt\u00e0 le prime misure repressive eccezionali e la decisione di impiegare le forze armate per la lotta contro la \"sovversione\" montoneros o marxista furono prese gi\u00e0 durante il governo costituzionale presieduto dalla vedova di Per\u00f3n. Venne quindi stabilita la procedura straordinaria dell'arresto e detenzione \"a disposizione del potere esecutivo\" che permetteva al governo di decidere autonomamente senza procedure legali la sorte degli arrestati. Isabelita inoltre affid\u00f2 espressamente con il decreto n. 281 del 5 febbraio 1975 alle forze armate il compito di \"annientare la guerriglia\" con qualunque mezzo e senza preoccupazioni di tipo normativo legale; nel febbraio 1975 l'esercito, guidato dal generale Acdel Vilas diede inizio all'Operativo Indipendencia, la prima massiccia operazione di repressione contro la guerriglia dell'ERP nella provincia di Tucum\u00e1n; l'azione dei militari fu particolarmente brutale con arresti, esecuzioni sommarie, ricorso sistematico alla tortura e impiego dell'aviazione per bombardare i villaggi rurali occupati dai guerriglieri.\nAlla fine del 1975 la situazione dell'ordine pubblico in Argentina sembr\u00f2 degenerare irreversibilmente verso il caos e la guerra civile; i continui attentati dei gruppi guerriglieri di estrema sinistra o peronisti, le azioni terroristiche della Tripla A e la repressione brutale dell'esercito fecero salire ulteriormente il numero delle vittime che furono 62 in dicembre 1975, 89 a gennaio 1976 e 105 a febbraio 1976; dal ritorno al potere di Per\u00f3n il 25 maggio 1973, al 23 marzo 1976 gli omicidi politici furono 1.358, tra cui 66 militari, 170 poliziotti, 677 civili e 445 \"sovversivi\". Durante il periodo natalizio del 1975 il nuovo comandante in capo dell'esercito, generale Jorge Rafael Videla, indirizz\u00f2 un minaccioso messaggio quasi ultimativo alla presidentessa Isabelita; il generale afferm\u00f2 che era necessario che ognuno \"assumesse le proprie responsabilit\u00e0\", che era indispensabile che fossero attuate le \"soluzioni profonde e patriottiche che la situazione esige\". Il comandante dell'esercito sottolineava \"la gravit\u00e0 dell'ora che la Patria vive\" e affermava che \"l'ora del risveglio del popolo argentino\" era giunta.\nAlla vigilia del colpo di Stato militare l'Argentina sembrava quindi in una situazione di reale guerra civile e le \"\u00e9lite\" economiche e politiche apparentemente temevano una \"vittoria della sovversione\" ma in realt\u00e0 gi\u00e0 alla fine del 1975 i movimenti guerriglieri, in apparenza in fase di ulteriore crescita, erano gi\u00e0 in crisi sotto i colpi della repressione delle forze armate e a causa del declinare dei movimenti di protesta e del consenso sociale verso le istanze rivoluzionarie. Nel 1975 i gruppi guerriglieri pi\u00f9 importanti, Ej\u00e9rcito Revolucionario del Pueblo e Montoneros, subirono duri colpi dall'apparato repressivo; oltre 700 militanti furono uccisi, i detenuti illegali o legalizzati erano gi\u00e0 oltre 5.000; l'assalto a Monte Chingolo nel dicembre 1975 si era concluso con un disastro per l'ERP. I militanti ancora attivi erano circa 2.000-3.000 e i gruppi mantenevano una limitata capacit\u00e0 di reclutamento ed erano ancora in grado di sferrare numerosi attacchi contro le forze armate, politici o dirigenti industriali, ma le possibilit\u00e0 di un'evoluzione rivoluzionaria erano praticamente inesistenti.\nI dirigenti pi\u00f9 importanti dell'ERP e dei Montoneros non sembrarono comprendere la realt\u00e0 della situazione e il pericolo di un nuovo ritorno al potere dei militari; al contrario ritennero che il possibile colpo di Stato, considerato all'inizio del 1976 imminente e inevitabile, avrebbe favorito a lungo termine l'evoluzione rivoluzionaria, accentuando ancor pi\u00f9 il contrasto sociale e spingendo le masse ad unirsi alle avanguardie guerrigliere contro il potere militare. I capi dei gruppi di lotta armata non compresero invece che la societ\u00e0 argentina era profondamente turbata dalle violenze delle due parti, delusa dalle istanze rivoluzionarie e pronta a ritirarsi dall'impegno politico e a delegare l'esercizio del potere alle forze armate che sembravano l'unica struttura della nazione sufficientemente solida e coesa in grado di fronteggiare il caos sociale ed economico.\nLa pianificazione.\nIsabelita Per\u00f3n cerc\u00f2 fino all'ultimo di evitare l'intervento dei militari preannunciato dai minacciosi avvertimenti dei capi militari, ma la presidentessa era priva di qualit\u00e0 politiche e non riusc\u00ec ad evitare un'evoluzione rovinosa dell'economia argentina e dell'ordine pubblico. Tra febbraio e marzo 1976 l'inflazione sal\u00ec al 566% annuo; le riserve finanziarie erano esaurite; fallirono tentativi di formare un governo d'emergenza o di indire elezioni straordinarie. In realt\u00e0 molte forze sociali e politiche argentine consideravano con favore l'assunzione del potere dei militari; forti appoggi alle forze armate giunsero dalla borghesia industriale e finanziaria, dalle alte gerarchie della Chiesa cattolica ma anche da alcuni politici ed esponenti sindacali.\nIl colpo di Stato delle forze armate avvenne nella notte del 24 marzo 1976 e in pratica non incontr\u00f2 alcuna opposizione. Venne diramato un comunicato in cui una Giunta militare (\"Junta de comandantes\") formata dai tre capi di stato maggiore, generale Jorge Rafael Videla, per l'esercito, ammiraglio Emilio Eduardo Massera per la marina, e Orlando Ram\u00f3n Agosti per la forza aerea, dichiarava di aver assunto il potere; altri due comunicati illustravano gli obiettivi del nuovo regime, i regolamenti esecutivi e le altre organizzazioni della nuova struttura istituzionale. Accanto alla giunta furono costituiti un governo, il cosiddetto PEN (\"Podere Ejecutivo Nacional\") e una commissione di consulenza legislativa (CAL, \"Comision de Asesoramiento Legislativo\"); il 29 marzo 1976 il generale Videla divenne il presidente del PEN e quindi \"de facto\" la massima autorit\u00e0 del nuovo regime argentino. Le forze armate assunsero un ruolo dominante all'interno delle nuove strutture del regime; la CAL fu formata da nove militari scelti in parti uguali dalle tre armi; tutti i ministri del PEN furono membri delle forze armate, tranne i ministeri dell'Economia e dell'Educazione che furono lasciati a due civili.\nI poteri della giunta erano estremamente vasti; essa nominava all'unanimit\u00e0 il presidente che sarebbe rimasto in carica per soli tre anni e avrebbe dovuto essere scelto tra gli alti ufficiali non pi\u00f9 in servizio attivo; inoltre i tre membri detenevano il comando delle forze armate, il potere di dichiarare guerra; erano responsabili della formazione della Corte suprema i cui giudici furono tutti immediatamente sostituiti. La nomina di ministri, giudici ordinari, governatori e amministratori era ugualmente soggetta all'approvazione e al controllo della giunta. Caratteristiche fondamentali del sistema di potere del regime militare furono l'estesa militarizzazione delle cariche pubbliche e soprattutto la rivalit\u00e0 tra le tre forze armate e tra i pi\u00f9 ambiziosi e influenti alti ufficiali. La nomina di militari ai vertici delle istituzioni pubbliche riguard\u00f2 oltre ai ministeri e alla Corte suprema, anche le telecomunicazioni, le forze di polizia, sindacati, mutue, organizzazioni industriali, imprese statali, organismi \"ad hoc\" come l'ente preposto all'organizzazione dei Mondiali di calcio previsti nel 1978, tutte le province; le cariche vennero spartite equamente tra le tre forze armate.\nLa giunta militare e gli alti ufficiali incaricati dei pi\u00f9 importanti comandi territoriali cercarono di mostrare fin dai primi giorni del colpo di Stato, coesione, disciplina e una perfetta efficienza organizzativa e realizzativa; si cerc\u00f2 di evidenziare inoltre l'apparente assenza di ambizioni personali; le cariche sarebbero state ruotate ogni tre anni mentre il presidente \"de facto\" sarebbe stato scelto al di fuori dei membri della giunta e non avrebbe dovuto detenere incarichi di comando attivi. Questa regola fondamentale peraltro venne subito disattesa e il generale Videla divenne presidente del PEN ma contemporaneamente mantenne il comando in capo dell'esercito; si giustific\u00f2 la decisione in ragione della situazione di \"guerra contro la sovversione\" che richiedeva il controllo unificato degli apparati militari. La realt\u00e0 della nuova struttura di potere era molto diversa dalle apparenze descritte dalla propaganda del regime; le rivalit\u00e0 tra le tre forze armate fu costante fin dall'inizio; ci furono contrasti accesi soprattutto riguardo alle decisioni di politica economica richieste dalla critica situazione argentina. L'ammiraglio Massera, personalit\u00e0 ambiziosa e priva di scrupoli, inizi\u00f2 subito una lotta di potere per soppiantare il generale Videla e l'esercito; la mediocrit\u00e0 e lo scarso carisma del presidente sembravano favorire gli ambiziosi programmi personalistici dell'ammiraglio.\nIn effetti i tre membri della giunta e gli alti ufficiali delle forze armate si trovarono perfettamente d'accordo all'inizio soprattutto riguardo alle decisioni da prendere e ai metodi da attuare per vincere la cosiddetta \"guerra contro la sovversione\"; in questo campo, ritenuto decisivo per la conservazione del potere, i militari agirono rapidamente e brutalmente, dando prova di una spietata ed inumana efficienza fin dall'inizio e dimostrarono la loro assoluta determinazione a schiacciare gli oppositori, reali o presunti, con ogni mezzo.\nLe ostilit\u00e0 e la conclusione.\nImmediatamente dopo l'insediamento della Giunta furono sospese le libert\u00e0 civili e sindacali e la repressione fu diretta nei confronti della sinistra, principalmente verso i militanti del movimento montonero e verso i radicali, ma lo stesso rigore fu attuato verso gli appartenenti all'ERP, verso i peronisti e verso i guerriglieri trozkisti. Il Partito Comunista, allineato a Mosca, appoggi\u00f2 il governo militare.\nIn realt\u00e0 il piano repressivo perseguito dalla giunta militare era molto pi\u00f9 esteso e radicale; le misure detentive legali erano solo una facciata esteriore, l'apparato della repressione incaricato di \"annientare la sovversione\" divenne completamente illegale, clandestino e basato sul sistema del sequestro dei presunti \"delinquenti sovversivi\" o simpatizzanti, sulla detenzione in strutture segrete delle forze armate o della polizia, sul sistematico impiego della tortura per estorcere informazioni grazie alla quali sarebbe stato possibile estendere ulteriormente l'azione \"anti-sovversiva\", sull'uccisione finale dei sequestrati. Il sistema dei sequestri illegali e della detenzione in segreto non ebbe propriamente inizio dopo il colpo di Stato; durante il governo costituzionale c'erano gi\u00e0 stati oltre 500 \"scomparsi\" (\"desaparecidos\"), ma con l'inizio del \"Proceso\" il piano di annientamento dell'opposizione, reale o presunta, divenne sistematico e particolarmente brutale configurandosi come un reale sistema di terrorismo di Stato. L'obiettivo del regime era estremamente radicale: sarebbero dovute essere eliminate \"tutte le persone che si fosse ritenuto necessario\". L'azione del sistema repressivo illegale ebbe inizio subito dopo il colpo di Stato e colp\u00ec i gruppi guerriglieri che, nonostante le apparenze, erano gi\u00e0 in grande difficolt\u00e0 organizzativa e politica.\nLe organizzazioni guerrigliere sembrarono comprendere correttamente che questo nuovo colpo di Stato segnava un momento decisivo della storia argentina, ma conservarono in un primo momento grande ottimismo; i dirigenti dell'ERP affermarono che si trattava di \"una sfida storica\" da parte di un governo delle forze borghesi imperialiste controrivoluzionarie; furono attivate misure d'emergenza per proteggere dalla repressione i militanti e i simpatizzanti maggiormente esposti. I \"montoneros\" decisero di adottare un programma di \"difesa attiva\" verso l'\"offensiva generalizzata contro il popolo\". Si discusse anche sulla possibilit\u00e0 di unificare le varie formazioni di lotta armata nella cosiddetta OLA, \"Organicacion de liberacion argentina\".\nDecine di migliaia di persone, sospettate di appartenere ad organizzazioni studentesche, sindacali, politiche o che si ritenesse potessero svolgere una qualsiasi attivit\u00e0 che interferisse con la politica marziale della Giunta militare furono arrestate, torturate e segretamente uccise, creando il fenomeno dei \"desaparecidos\", letteralmente \"scomparsi\", ossia coloro che, una volta sequestrati, non risultavano nei registri dei commissariati di polizia o delle autorit\u00e0 militari e di cui era impossibile ricevere notizie, anche in merito ad un eventuale decesso; queste persone subirono, in centri di detenzione clandestina, abusi, violenze e torture e di circa 30.000 di loro non si seppe pi\u00f9 nulla.\nL\"'escalation\" della repressione port\u00f2, nei periodi successivi, a colpire non solo attivisti politici o dissidenti dichiarati del regime ma anche chi avesse semplicemente, anche in modo indiretto, simpatizzato per una qualsiasi associazione a carattere sociale, umanitaria o studentesca e di conseguenza a \"scomparire\" furono anche persone che di fatto non erano state coinvolte in alcun modo in attivit\u00e0 contrarie al regime.\nLe vittime di questa ondata di morte furono riconosciute solo a seguito della \"dichiarazione di morte presunta\", ottenuta dalle Madri di Plaza de Mayo, con l'appoggio dei movimenti per i diritti umani, tra i quali Amnesty International, nel 1983, che consent\u00ec, due anni dopo, l'apertura di procedimenti penali nei confronti degli appartenenti alla Giunta militare. Nel 1977 venne fondata anche l'associazione Nonne di Plaza de Mayo, finalizzata a localizzare e restituire alle famiglie legittime tutti i bambini sequestrati dopo aver ucciso e fatto sparire le madri. Tra le sue presidenti Mar\u00eda Eugenia Casinelli, che ne fu anche fondatrice, ed in seguito Estela Barnes de Carlotto.\nLe torture.\nDurante il periodo della guerra sporca l'uso sistematico della tortura venne costantemente applicato nei commissariati di polizia, nelle carceri e nei centri di detenzione illegali.\nSecondo i dati forniti dopo la fine della dittatura dalle persone che avevano subito tale trattamento, unite a quelle incaricate di attuarle, i soldati delegati ad utilizzare tali sistemi applicavano i seguenti supplizi:\nAccanto alle torture di carattere fisico venivano applicate alle persone sottoposte a custodia anche tecniche coercitive di natura psicologica quali lunghi periodi di detenzione costantemente bendati ed inconsapevolezza della sorte.\nUno dei presunti esecutori di queste torture e autori di crimini simili collegati alla guerra fu un uomo chiamato Malevo Ferreyra, che si suicid\u00f2 nel 2008 dopo un tentativo di arresto da parte delle forze dell'ordine proprio per via di queste accuse.\nDecine di migliaia di persone, di tutte le et\u00e0, patirono enormi sofferenze nei centri di detenzione clandestina e molte di esse morirono ed \u00e8 da rilevare come l'istruzione e l'addestramento dei soldati addetti, in modo specifico, alle torture, provenne da elementi in passato gi\u00e0 coinvolti in pratiche similari quali ex nazisti e militari o mercenari francesi, adusi alla tortura durante la guerra d'Algeria.\nLa segretezza.\nIl Golpe cileno del 1973 aveva fornito alla stampa ed all'opinione pubblica mondiale le immagini del bombardamento aereo del Palacio de La Moneda, con la morte del presidente Salvador Allende, e la prigionia dei dissidenti nello stadio di Santiago del Cile; tali immagini avevano fatto il giro del mondo sollevando l'indignazione e l'interessamento delle associazioni per la difesa dei diritti umani che da quel momento si sarebbero mobilitate attivamente in merito alle diverse situazioni che sarebbero venute in essere in Sud America ed in America centrale negli anni successivi.\nLa Giunta militare argentina, traendo esperienza da quanto avvenuto in Cile, intese intraprendere la propria attivit\u00e0 di repressione all'impronta della \"segretezza\"; tale intendimento si fondava su diversi ordini di ragioni: da un lato l'immagine che il paese doveva fornire all'estero, anche e soprattutto in previsione del campionato mondiale di calcio che si sarebbe svolto in Argentina due anni dopo, e dall'altro l'ondata di terrore che si sarebbe abbattuta sugli oppositori e sui dissidenti se nessuno fosse stato in grado di fornire notizie in merito alle persone arrestate o sequestrate.\nI sequestri dei sospetti avvenivano solitamente di notte ma non mancavano arresti durante il giorno, in particolare quelli attuati sulle persone sorvegliate che usavano spostarsi frequentemente, rendendo maggiormente difficile il loro reperimento durante le ore notturne; la procedura consisteva solitamente nel trasporto delle persone catturate in centri di detenzione clandestini, tra i quali si ricordano Arana, Pozo de Banfield, Pozo de Quilmes, Centrale di Polizia di Buenos Aires, 5\u00ba, 8\u00ba e 9\u00ba commissariato di La Plata, 3\u00ba commissariato di Valent\u00edn Alsina, base navale di Mar del Plata, Lan\u00fas, il commissariato di polizia di Mendoza, il \"Campito\" (campo di prigionia presso la scuola militare di \"Campo de Mayo\"), la \"Cacha\", il Poligono di tiro di Buenos Aires e la \"Escuela Superior de Mec\u00e1nica de la Armada\" (ESMA), luoghi di cui \u00e8 pervenuta notizia grazie al rapporto \"Nunca m\u00e1s\", pubblicato nel 1984, a cui seguivano interrogatori, torture, lunghe detenzioni senza processo e, spesso, morte.\nIn seguito alle sparizioni i parenti degli \"scomparsi\" non venivano informati della sorte dei loro congiunti e molto spesso, nei commissariati di polizia, essi non figuravano nemmeno come arrestati; questa procedura consentiva una larghissima libert\u00e0 di azione in merito alla vita delle persone detenute e, grazie all'estrema segretezza delle operazioni, fu possibile anche la scomparsa e l'omicidio di cittadini stranieri come la diciassettenne svedese Dagmar Hagelin, deceduta alla ESMA probabilmente nel 1977.\nL'impossibilit\u00e0, dato l'estremo rigore della dittatura, non solo di ricevere notizie, ma di creare un movimento democratico o pacifista che potesse portare all'apertura di inchieste, indusse le madri e le parenti delle persone scomparse, convinte ormai della responsabilit\u00e0 della Giunta in merito alle sparizioni, a dare vita ad una protesta silenziosa: essa consisteva in una marcia, la pi\u00f9 importante e conosciuta delle quali si svolgeva ogni gioved\u00ec sulla Plaza de Mayo a Buenos Aires, con l'immagine ed il nome del proprio congiunto su un fazzoletto bianco o su un cartello. Questa forma di protesta venne considerata pericolosa dalla Giunta ed anche nei confronti delle \"madri di Plaza de Mayo\" furono effettuate forme di repressione ed alcune delle fondatrici, Azucena Villaflor, Esther Ballestrino e Mar\u00eda Ponce, furono sequestrate l'8 ed il 10 dicembre 1977, rinchiuse all'ESMA ed uccise facendole precipitare in mare da uno dei voli della morte; si stima che il numero delle donne di Plaza de Mayo uccise sia di 720.\nL'atteggiamento della Giunta militare argentina non imped\u00ec tuttavia il progressivo trapelare delle notizie in merito alla repressione delle proteste e della inspiegabile scomparsa di oppositori o dissidenti, cos\u00ec come furono progressivamente identificate le responsabilit\u00e0 non soltanto \"passive\", ossia il non opporsi politicamente al regime, ma anche \"attive\" di paesi stranieri, quali principalmente gli Stati Uniti e la Francia, con la materiale partecipazione, attraverso l'attivit\u00e0 di \"intelligence\", di \"istruzione\" e di finanziamento del golpe.\nTale attivit\u00e0 fu sostanzialmente condotta dalla C.I.A. e dal governo degli Stati Uniti in quella che, in merito all'area centro e sud americana, fu denominata \"Operazione Condor\"; \u00e8 da rilevare inoltre che, per interessi non politici ma economici, la stessa U.R.S.S. non si impegn\u00f2 contro la dittatura in quanto bisognosa del grano argentino e quindi obbligata a non compromettere i propri rapporti politici e diplomatici con l'Argentina.\nLa fine della dittatura.\nIl 29 marzo 1981 Jorge Rafael Videla fu deposto da un colpo di Stato, capeggiato dal generale Roberto Eduardo Viola, che si autonomin\u00f2 presidente a vita, allontanando dai centri di potere gli uomini fedeli al generale deposto; il cambiamento alla guida del paese tuttavia non modific\u00f2 la strategia basata sul terrore e, sotto il breve regime di Viola, avvenne l'ultima strage perpetrata dal capitano Alfredo Astiz in cui trovarono la morte circa 5.000 prigionieri detenuti in un campo di prigionia.\nDopo solo nove mesi di guida dell'Argentina il generale Viola fu deposto il 22 dicembre 1981 dal generale Leopoldo Galtieri, allontanato a seguito del colpo di Stato in quanto stretto collaboratore del generale Videla ed organizzatore del colpo di Stato del 24 marzo 1976 con il quale la Giunta militare aveva preso il potere; il regime comandato dal generale Galtieri si distinse per una recrudescenza della repressione e, oltre alla repressione di 5 manifestazioni, di cui tre organizzate dalle madri dei desaparecidos, 9.000 persone trovarono la morte nel periodo tra il 22 dicembre 1981 al 18 giugno 1982, data delle sue dimissioni a seguito della sconfitta nella guerra delle Malvinas.\nIl conflitto contro il Regno Unito per il possesso delle isole Falkland fu pensato allo scopo di risollevare il consenso popolare nei confronti della Giunta militare che, anche a causa della crisi economica che aveva investito il paese, stava progressivamente diminuendo ma la sconfitta patita dall'Argentina nel breve conflitto (2 aprile-14 giugno 1982 con 632 vittime) indusse il generale a presentare il 18 giugno le proprie dimissioni.\nDimessosi il generale Galtieri il suo posto fu preso il 1\u00ba luglio 1982 dal generale Reynaldo Bignone, gi\u00e0 vice comandante del \"campito\", un centro di detenzione clandestina nei pressi di Buenos Aires, il quale, a fronte di sempre crescenti opposizioni alla dittatura militare, anche in campo internazionale, fu costretto ad indire libere elezioni che ebbero luogo il 10 dicembre 1983, dalle quali usc\u00ec vincitore il radicale Ra\u00fal Ricardo Alfons\u00edn, ponendo cos\u00ec fine alla dittatura durata sette anni.\nDopo la dittatura.\nL'atteggiamento dei governi democratici.\nDopo la fine della dittatura ed il ritorno alla democrazia fu istituita nel 1983 dal presidente Ra\u00fal Ricardo Alfons\u00edn la Comisi\u00f3n Nacional sobre la Desaparici\u00f3n de Personas (Commissione Nazionale sulla Scomparsa delle Persone, CONADEP), che, visti i rapporti pubblicati dal rapporto Nunca m\u00e1s il 20 settembre 1984, consent\u00ec l'apertura di oltre 2000 processi nei confronti dei militari ritenuti responsabili di abusi, torture e sparizioni ma il Governo, dopo breve tempo, var\u00f2 le due leggi dette Legge del punto finale (\"Ley del punto final\") e Legge dell'obbedienza dovuta (\"Ley de la obediencia debida\") che di fatto estinguevano o bloccavano i procedimenti che erano stati disposti a carico delle persone coinvolte nei crimini commessi fino al 10 dicembre 1983 e, nel 1989, fu concesso l'indulto per i reati ascritti a militari e politici dal presidente Carlos Sa\u00fal Menem; tali leggi tuttavia furono dichiarate incostituzionali dalla Corte Suprema di Giustizia Argentina il 14 giugno 2005, sotto la presidenza di N\u00e9stor Carlos Kirchner, consentendo la riapertura dei processi.\nLa riapertura dei processi nel 2005, durante il governo presieduto da Kirchner, fu probabilmente all'origine di una nuova \"scomparsa\": quella di Julio Jorge L\u00f3pez. Julio Jorge L\u00f3pez, ex attivista peronista, gi\u00e0 detenuto durante il \"Processo di Riorganizzazione Nazionale\" dal 1976 al 1979, fu chiamato a testimoniare nel secondo processo contro Miguel Osvaldo Etchecolatz dopo l'abrogazione delle due leggi emanate sotto la presidenza di Menem ma il 18 settembre 2006, giorno della sua deposizione di fronte alla Corte di La Plata, egli scomparve senza lasciare traccia sollevando l'interesse delle organizzazione per i diritti umani che ritengono che la sua scomparsa costituisca un tentativo, da parte del governo democratico, di non dare seguito ai procedimenti avverso i responsabili della \"guerra sporca\"; opinione sostenuta dal Premio Nobel per la pace Adolfo P\u00e9rez Esquivel che ha indicato in Julio Jorge L\u00f3pez \"il desaparecido numero 30.001\"."}
{"id": "68083", "revid": "2189467", "url": "https://it.wikipedia.org/wiki?curid=68083", "title": "Monastero di Rila", "text": "Il monastero di Rila (in bulgaro: \"\u0420\u0438\u043b\u0441\u043a\u0438 \u041c\u0430\u043d\u0430\u0441\u0442\u0438\u0440\", \"Rilski Manastir\") \u00e8 un monastero a circa 120\u00a0km da Sofia in Bulgaria. \nStoria.\nFu fondato dall'eremita san Giovanni di Rila (876 - 946) nel X secolo, durante il regno di re Petar (927 - 968). San Giovanni di Rila, le cui reliquie sono esposte nella chiesa del santuario, in verit\u00e0 dimorava in una grotta poco distante. Si sa che il monastero fu costruito dai discepoli di Giovanni di Rila, che si erano recati da lui per studiare.\nIl monastero era molto rispettato ed ebbe innumerevoli privilegi fin dalla sua costruzione.\nTutti i re bulgari, a partire da Ivan Asen II (1218-1241) portarono spesso grandi doni. Il santuario raggiunse il suo culmine nel periodo che va dal XII al XIV secolo.\nNel XIV secolo la Bulgaria vide l'arrivo degli invasori ottomani; nel 1378, durante il regno di Ivan \u0160i\u0161man, il Paese cadde sotto il giogo ottomano ed il monastero venne distrutto.La sua rinascita inizi\u00f2 a partire dalla fine del XV secolo. Durante il Risorgimento nazionale, nei secoli XVIII e XIX, il monastero fu ricostruito grazie alle offerte, provenienti da ogni parte del paese, donate dai bulgari pi\u00f9 facoltosi.\nCome tanti altri monasteri, anche durante il giogo ottomano il monastero di Rila fu centro di vita spirituale e culturale per il popolo bulgaro. I monaci dell'epoca crearono nuove opere e trascrissero libri di autori storici, principalmente dalla scuola di T\u0103rnovo e del monte Athos. Queste opere sono tuttora conservate nella biblioteca.\nNel 1976 il monastero di Rila viene dichiarato monumento storico nazionale, e nel 1983 fu iscritto nell'elenco dell'UNESCO dei patrimoni dell'umanit\u00e0.\nBoris III di Bulgaria \u00e8 sepolto qui. La sua morte fu il pi\u00f9 grande mistero della seconda guerra mondiale.\nDescrizione.\nSituato sul monte Rila a 1.147 metri sopra il livello del mare \u00e8 circondato dai piccoli fiumi Rila e Dru\u0161ljavica ed \u00e8 a sole 4 ore a piedi dalla vetta Maliovica. La pi\u00f9 alta vetta dei Balcani, Musala (2925\u00a0m) si trova a circa 8 ore a piedi dal monastero.\nCon le sue alte mura di cinta e le molteplici feritoie, il santuario, almeno esteriormente, assomiglia pi\u00f9 ad una fortezza che ad un monastero.Il complesso \u00e8 composto da un edificio di quattro piani con 300 celle in tutto, un grande cortile, una chiesa e la torre del despota Hrelio. L'opera d'arte pi\u00f9 preziosa, contenuta nella chiesa del monastero, \u00e8 l'iconostasi, intagliata in legno. Le pareti furono affrescate da Zaharij Zograf ed altri pittori. Nella chiesa vi sono molte icone, di epoca risalente tra il XIV e il XIX secolo."}
{"id": "68086", "revid": "466539", "url": "https://it.wikipedia.org/wiki?curid=68086", "title": "Presidenti a vita", "text": "Presidente a vita \u00e8 il titolo assunto da alcuni dittatori per assicurare che la loro autorit\u00e0 o legittimit\u00e0 non vengano messe in discussione, pur cercando di mantenere, con tale titolo, una parvenza formale di istituzione democratica.\nStoria.\nIl primo episodio storico di un leader che estese indefinitamente i termini del suo mandato fu il dittatore romano Giulio Cesare, che si proclam\u00f2 \"dittatore perpetuo\" (spesso tradotto erroneamente in \"dittatore a vita\") nel 45 a.C. In epoca moderna un primo caso formalmente simile pu\u00f2 essere visto nell'azione di Napoleone Bonaparte che fu insignito del titolo di \"Primo Console a vita\" nel 1802. Negli ultimi decenni numerosi dittatori, specie nei paesi africani post colonialisti, hanno adottato titoli simili. Nonostante ci\u00f2, la maggior parte dei leader che si proclamano \"Presidente a vita\" non riescono sempre a esercitare effettivamente la carica fino alla fine della loro esistenza.\nMolti di loro vengono deposti assai prima della loro morte, sebbene alcuni, come Fran\u00e7ois Duvalier e Tito, ci siano riusciti. Alcuni presidenti autoritari con una carriera molto lunga, come ad esempio Fidel Castro, che vengono frequentemente indicati come esempi di presidenti a vita, attualmente si sottopongono a periodiche tornate elettorali per il rinnovo del loro mandato, senza altri competitori e nonostante diversi gruppi di opposizione ne contestino la legittimit\u00e0 e i risultati. Anche Ferdinand Marcos rientra in questa categoria.\nElenco di presidenti a vita.\nElenco di leader che si sono proclamati \"Presidente a vita\" (ordinati per data di proclamazione):\nPresidenti di fatto.\nElenco di leader che, anche senza una formale proclamazione, si sono resi \"di fatto\" inamovibili dalla loro carica:"}
{"id": "68089", "revid": "1318658", "url": "https://it.wikipedia.org/wiki?curid=68089", "title": "Ducato di Napoli", "text": "Il Ducato di Napoli all'origine fu una provincia bizantina (Thema) retta da un governatore militare (\"dux\"). Come in altri territori bizantini d'Italia, la nobilt\u00e0 locale riusc\u00ec a rendere il ducato uno stato autonomo e a rendere ereditaria la carica di \"duca\". Lo stato, che dur\u00f2 per oltre cinque secoli nell'alto Medioevo, \u00e8 noto anche con il nome di Ducato napoletano.\nTerritorio.\nNel VII secolo il Ducato comprendeva, oltre a Napoli, la ristretta area delle zone costiere (come le vicine Amalfi e Gaeta) che i Longobardi non erano riusciti a conquistare. Si estendeva nell'area dell'attuale citt\u00e0 metropolitana di Napoli comprendendo, oltre la citt\u00e0, il Vesuviano, la Penisola sorrentina e l'Isola di Capri, l'Area flegrea e le isole d'Ischia e Procida, l'Afragolese, i territori di Pomigliano d'Arco, Caivano, Sant'Antimo, Giugliano (fino al Lago di Patria), il Nolano, oltre a zone dell'attuale provincia di Caserta come l'Aversano. All'inizio del IX secolo il Ducato comprendeva anche Salerno. Nell'866 l'isola Capri fu donata ad Amalfi in seguito ad un trattato. La popolazione della capitale, Napoli, oscillava in quel periodo tra i trentamila e i trentacinquemila abitanti. Il palazzo ducale era sito nell'antico quartiere del Nilo, fra l'attuale collina di Monterone e Spaccanapoli. Il complesso era caratterizzato da cortili, porticati e giardini.\nOrigini e storia.\nIl patriziato napoletano dell'epoca ducale era rappresentato dalle cosiddette \"famiglie magnatizie\", iscritte ai \"sedili\" della citt\u00e0 medievale: tra di esse meritano menzione il casato dei Capece, dei Ferrario, dei Melluso, dei Piscicelli, Pappansogna, dei Boccia, dei de Gennaro, dei Russo e dei Morfisa, che ebbero particolare rilievo nella vita civile della citt\u00e0 a partire dal X secolo.\nLa data di nascita del ducato di Napoli \u00e8 incerta. Se \u00e8 vero infatti che a Napoli vi era un \"dux\" (duca) fin dalla guerra gotica (il primo fu Conone, nominato da Belisario), \u00e8 altrettanto vero che all'inizio non aveva poteri civili ma solo militari (la massima autorit\u00e0 civile era lo \"Iudex Campaniae\"). La formazione del ducato fu un processo graduale, che port\u00f2 a una sempre maggiore importanza del \"dux\", che nel 638 divent\u00f2 infine la massima autorit\u00e0 civile e militare.\nDal 638 in poi, i poteri civili e militari vennero accentrati in un duca (\"dux\"), nominato dall'imperatore e sottoposto prima all'esarca di Ravenna e dopo la fine dell'esarcato allo \"stratega\" di Sicilia.\nNel 661, ridottosi il pericolo longobardo, Costante II nomin\u00f2 duca Basilio, un funzionario locale: fu il primo passo verso la formazione di uno stato indipendente da Bisanzio. Nel 763, il duca Stefano II di Napoli coni\u00f2 monete locali, con l'effigie del patrono e il proprio monogramma. Secondo alcuni storici risale ad allora l'autonomia del ducato, che per\u00f2 continu\u00f2 a far parte, almeno nominalmente, dell'Impero bizantino. Nell'818, alla morte del duca Antimo, Napoli torn\u00f2 tuttavia per un breve periodo sotto il controllo diretto dei Bizantini, che inviarono i propri funzionari Teoctisto e il \"protospatario\" Teodoro a governare la citt\u00e0. Nell'821, con Stefano III, la carica ducale torn\u00f2 comunque alla classe dirigente locale. A Palermo nell'831 si insedi\u00f2 la dinastia araba, ma gi\u00e0 a Napoli si intravide una politica filo-musulmana in vista di una proiezione pi\u00f9 mediterranea che continentale del ducato.\nUn ulteriore passo significativo verso la completa autonomia fu compiuto nell'840 quando il duca Sergio I di Napoli dichiar\u00f2 ereditaria la carica ducale.\nIl Ducato di Napoli fu coinvolto, fin dalla sua nascita e per tutta la sua esistenza, in una continua e quasi ininterrotta sequenza di guerre, principalmente difensive, contro la pressione dei suoi potenti e numerosi vicini. Tra questi, principalmente, i principati longobardi di Benevento, di Salerno e di Capua, i corsari Saraceni, gli imperatori bizantini, i pontefici e, infine, i Normanni, che lo conquistarono definitivamente nel 1137, ponendo fine alla sua storia.\nNell'836 i Napoletani dovettero allearsi con i Saraceni per far fronte all'ennesimo assedio dei principi di Benevento (il quinto in venti anni).\nParticolarmente significativa l'alleanza che port\u00f2 alla costituzione della Lega Campana, di cui si fece principale promotore papa Leone IV per la difesa di Roma. Una prima storica alleanza di Stati italiani militarmente uniti contro la minaccia straniera, che anticipa di circa tre secoli la pi\u00f9 pubblicizzata Lega Lombarda. Nell'estate dell'849 la Lega Campana fu protagonista della Battaglia di Ostia, immortalata da Raffaello Sanzio in un celebre affresco nelle stanze vaticane. Una flotta costituita dalle navi dei ducati di Amalfi, Gaeta, Napoli e Sorrento, sotto la guida del console Cesario di Napoli, sbaragli\u00f2 i Saraceni che si apprestavano a sbarcare presso Ostia con l'intento di operare l'invasione e la distruzione di Roma e del papato.\nNel X secolo inoltre, dovettero difendersi anche dalle mire dell'imperatore Ottone II di Sassonia\nNel 1027 il duca Sergio IV di Napoli don\u00f2 la contea di Aversa alla banda di mercenari normanni di Rainulfo Drengot, che lo avevano affiancato nell'ennesima guerra contro il principato di Capua. Dalla base di Aversa, nel volgere di un secolo, i normanni saranno in grado di sottomettere tutto il meridione d'Italia, dando vita al Regno di Sicilia. Il ducato di Napoli fu appunto uno degli ultimi territori a cadere in mano normanna, con la capitolazione del duca Sergio VII di Napoli nel 1137."}
{"id": "68099", "revid": "935281", "url": "https://it.wikipedia.org/wiki?curid=68099", "title": "Alpini", "text": "Gli Alpini sono le truppe da montagna altamente specializzate dell'Esercito Italiano, come lo erano per il Regio Esercito. Il termine nella sua duplice accezione indica in senso stretto una specialit\u00e0 dell'arma di fanteria (in particolare fucilieri e mortaisti), e in senso lato l'intero Corpo degli Alpini, che nel corso degli anni ha gradualmente incluso tutte le analoghe specialit\u00e0 delle Armi di artiglieria, Genio e Trasmissioni, Corpo automobilistico, Sanit\u00e0 ecc., parimenti destinate a operare sui terreni montani. Queste truppe oggi sono organizzate sostanzialmente su due brigate operative, inquadrate nel Comando Truppe Alpine specializzate in attivit\u00e0 come raid, imboscate, interdizioni d'area, svolte in ambienti non permissivi e montani, con addestramenti anche al combattimento nei centri abitati, al combattimento e movimento in alta montagna, sia ambiente innevato che ambiente estivo, alla capacit\u00e0 di operare su roccia e su sci anche in condizioni estreme, alla resistenza a cattura e interrogatori, all'avio ed elitrasporto. \nCostituiti il 15 ottobre 1872, gli Alpini propriamente detti sono il pi\u00f9 antico Corpo di Fanteria da montagna attivo nel mondo, originariamente creato per proteggere i confini montani settentrionali dell'Italia con Francia, Impero austro-ungarico e Svizzera. Nel 1888 gli Alpini furono inviati alla loro prima missione all'estero, in Africa, continente nel quale sono tornati pi\u00f9 volte nella loro storia, per combattere le guerre coloniali del Regno d'Italia.\nSi sono distinti durante la prima guerra mondiale, quando furono impiegati nei combattimenti al confine nord-est con l'Austria-Ungheria, dove per tre anni dovettero confrontarsi con le truppe regolari e da montagna austriache e tedesche, rispettivamente Kaisersch\u00fctzen e Alpenkorps, lungo tutto il fronte italiano. Durante la seconda guerra mondiale, gli alpini combatterono a fianco delle forze dell'Asse principalmente nei Balcani (nel difficile teatro greco-albanese) e sul fronte orientale, dove, anizch\u00e9 essere essere impegnati nel Caucaso come inizialmente previsto, presero parte alla prima battaglia difensiva del Don e successivamente alla ritirata e disfatta dell'inverno 1942-1943. A diversi reggimenti degli Alpini coinvolti nella campagna italiana di Russia fu attribuita la medaglia d'oro al valor militare. Nel 1990, con la riorganizzazione dell'Esercito Italiano alla fine della guerra fredda, tre delle cinque brigate alpine e molte unit\u00e0 di supporto furono sciolte. Pi\u00f9 recentemente, gli Alpini sono stati impegnati nella guerra in Afghanistan.\nStoria.\nOrigini del Corpo Alpino.\nSvariati corpi sono stati considerati precursori ideali degli Alpini, dalla \"cohorte montanorum\" romana ai cacciatori delle Alpi impegnati come volontari garibaldini nella seconda e nella terza guerra d'indipendenza. Tuttavia, a Risorgimento compiuto, non esistevano forze specifiche organizzate dallo Stato alla difesa dei valichi alpini. Durante la riorganizzazione dell'esercito italiano iniziata a seguito del successo prussiano nella guerra contro la Francia, venne varata la \"riforma Ricotti\" voluta dal generale e ministro della Guerra Cesare Francesco Ricotti-Magnani, che prevedeva una ristrutturazione delle forze armate condotta sul modello prussiano, basata sull'obbligo generale ad un servizio militare di breve durata, in modo tale da sottoporre all'addestramento militare tutti gli iscritti alle liste di leva fisicamente idonei, abolire la surrogazione e trasformare l'esercito italiano in un esercito-numerico, espressione delle potenzialit\u00e0 umane della nazione.\nNel fervore innovativo in seno alla gestione Ricotti venne affrontato anche il problema della difesa dei valichi alpini. Fino ad allora si era ritenuto che una reale difesa dei valichi fosse impossibile e che un eventuale invasore dovesse essere ostacolato dagli sbarramenti fortificati delle vallate, ma definitivamente fermato solo nella pianura Padana. Questa tattica avrebbe lasciato completamente sguarniti tutti i passi alpini dal Sempione allo Stelvio e tutto il Friuli, cio\u00e8 la pi\u00f9 diretta e potente linea d'invasione disponibile all'Impero austro-ungarico.\nNell'autunno 1871 il capitano di stato maggiore, ex insegnante di geografia, Giuseppe Perrucchetti, prepar\u00f2 uno studio dal titolo \"Considerazioni su la difesa di alcuni valichi alpini e proposta di un ordinamento militare territoriale nella zona alpina\" riprendendo un precedente studio del 1868 del Generale Agostino Ricci nel quale sosteneva il principio che la difesa delle Alpi dovesse essere affidata alla gente di montagna. Nato nel 1839 a Cassano d'Adda, dunque non in montagna, Perrucchetti che non era un alpino, era infatti un Capitano dei Bersaglieri, e non lo divent\u00f2 mai, fu un appassionato studioso attento alle operazioni militari condotte nei secoli precedenti nei territori alpini, e fin dall'inizio colse le contraddizioni che il sistema di reclutamento italiano comportava.\nA causa del complesso sistema di reclutamento concentrato nella pianura, all'atto della mobilitazione gli uomini avrebbero dovuto affluire dalle vallate alpine ai centri abitati per essere equipaggiati e inquadrati, quindi ritornare nelle vallate per sostenere l'urto di un nemico che nel frattempo avrebbe potuto organizzare e disporre al meglio le proprie forze. In questo modo si sarebbe venuta a creare una concentrazione caotica di uomini presso i distretti militari atti a rifornire il personale sceso a valle insieme a quello di stanza in pianura, con conseguenti e inevitabili ritardi. A ci\u00f2 si sarebbe aggiunto - sempre secondo Perrucchetti - un altro grave limite: le esigenze di mobilitazione avrebbero portato alla creazione di battaglioni eterogenei composti da provinciali della pianura poco atti alla guerra di montagna e non pratici dei luoghi.\nNel 1872 Perrucchetti firm\u00f2 un articolo per \"Rivista militare\", nel quale trattava il problema della difesa dei valichi alpini e suggeriva alcune innovazioni per l'ordinamento militare nelle zone di frontiera. Nelle aree di confine sarebbero stati arruolati i montanari locali, similmente all'ordinamento territoriale alla prussiana, per il quale la zona alpina sarebbe stata divisa per vallate in tante unit\u00e0 difensive, costituenti ciascuna un piccolo distretto militare. In ciascuna unit\u00e0 difensiva le forze reclutate sarebbero state formate su un determinato numero di compagnie raggruppate attorno a un centro di amministrazione e di comando, in modo tale da avere tante unit\u00e0 difensive quanti erano i valichi alpini da proteggere. Secondo Perrucchetti i soldati destinati a queste unit\u00e0 dovevano essere abituati al clima rigido, alla fatica dello spostamento in montagna, alle insidie di un terreno accidentato e pericoloso e ai disagi delle intemperie; dal canto loro gli ufficiali dovevano essere conoscitori diretti e profondi del territorio, alpinisti ancor prima che militari. Infine, i rapporti con la popolazione civile dovevano essere stretti e spontanei, in modo tale da giovarsi della funzione di informatori e di guide che i montanari potevano svolgere a beneficio delle truppe. Il reclutamento locale, oltre a fornire uomini gi\u00e0 abituati alla dura vita in montagna, era un forte elemento di coesione tra le truppe: riunendo nelle compagnie i giovani provenienti dalla stessa vallata, e stanziandoli nella loro terra d'origine si ottenevano sensibili vantaggi senza esporsi a rischi.\nPer i problemi di bilancio che affliggevano il Ministero della Guerra, e quindi temendo un voto sfavorevole del Parlamento, Ricotti non present\u00f2 un progetto organico per la creazione di un nuovo Corpo, ma lo inser\u00ec in una generale ristrutturazione dei distretti militari che da cinquantaquattro dovevano diventare sessantadue, unitamente alla creazione di un certo numero di compagnie alpine limitato a quindici. Il progetto fu appoggiato dal ministro della Guerra del governo di Quintino Sella, Ricotti-Magnani, che condivideva le necessit\u00e0 della difesa dei valichi alpini e prepar\u00f2 il decreto nel quale si istituiva, praticamente di nascosto, il nuovo Corpo, mascherato con compiti di fureria. Il decreto venne quindi firmato dal re Vittorio Emanuele II il 15 ottobre 1872 a Napoli. Nella relazione ministeriale che accompagnava il Regio Decreto n. 1056, si parlava dell'istituzione delle prime compagnie alpine. Subito dopo, in occasione della chiamata alle armi della classe 1852, inizi\u00f2 la formazione delle prime quindici compagnie alpine, che si sarebbero costituite nel giro di un anno.\nEvoluzione, armamento e uniformi.\nLa rapidit\u00e0 con la quale il Ministero decise la costituzione ebbe come contropartita riflessi negativi nel numero e soprattutto nell'equipaggiamento. La divisa era la stessa della fanteria, con evidenti inconvenienti in rapporto alle esigenze di montagna; chep\u00ec di feltro, cappotto di panno indossato direttamente sulla camicia, ghette di tela e scarpe basse. L'armamento era costituito da un fucile di modello recente, il \"Vetterli 1870\", in linea con quelli degli altri eserciti europei, ma dal peso e dalla lunghezza eccessivi per gli spostamenti su terreni impervi, mentre gli ufficiali erano dotati della sciabola mod. 1855 e dell'obsoleta pistola a rotazione \"Lefaucheaux\". Per il trasporto dei materiali ogni compagnia aveva a disposizione un solo mulo e una carretta da bagaglio, in modo tale da riempire gli zaini dei soldati non solo degli effetti personali, ma di tutto quello utile alla compagnia, dai generi alimentari, alle munizioni, alla stessa legna da ardere.\nLe insufficienze organizzative comunque non pregiudicarono l'affermazione e la crescita della Specialit\u00e0, le cui compagnie nel 1873 furono portate a ventiquattro e ripartite in sette battaglioni.\nAll'evoluzione organica si accompagn\u00f2 un progressivo adeguamento delle uniformi e dell'armamento. Sin dal 1873, l'elemento caratterizzante del Corpo divenne il cappello alla \"calabrese\" con la penna nera, ornato con fregio rappresentante un'aquila ad ali spiegate sormontata da una corona reale.\nNell'ottobre 1874 il cappotto a falde venne sostituito con una meno impacciante giubba grigio-azzurra, sulla quale veniva indossata una mantella alla bersagliera color turchino e le scarpe basse vennero sostituite con scarponi alti.\nNel frattempo dal 1873 era stata istituita l'Artiglieria da montagna e quattro anni pi\u00f9 tardi se ne costitu\u00ec il primo reggimento. Era una specialit\u00e0 in grado di operare in alta montagna per fornire l'adeguato supporto di fuoco agli alpini, capace di operare in zone inaccessibili alle artiglierie trainate. Batterie da montagna e reparti alpini si abituarono presto a vivere e manovrare insieme.\nNel 1875, constatato che la zona assegnata a ciascuna compagnia era troppo vasta, i battaglioni furono aumentati a dieci per un totale di trentasei compagnie, con un capitano, quattro ufficiali subalterni e 250 uomini di truppa ciascuna.\nNel 1882 il ministro della Guerra Emilio Ferrero decise una ristrutturazione dei reparti, e con il Regio Decreto del 5 ottobre i dieci battaglioni con le trentasei compagnie furono smembrati e raggruppati nei primi sei reggimenti ternari (il 1\u00b0, il 2\u00b0, il 3\u00b0e il 4\u00b0 in Piemonte, il 5\u00b0 in Lombardia e il 6\u00b0 in Veneto), cio\u00e8 composti da tre battaglioni, che divennero sette nel 1887 e otto nel 1910.\nNell'estate 1883 l'uniforme venne caratterizzata dal colore che la distinguer\u00e0 dagli altri corpi e specialit\u00e0, il verde, colore che due anni pi\u00f9 tardi venne esteso a tutte le mostreggiature e le rifiniture della divisa.\nDal 1888 anche l'artiglieria da montagna venne reclutata in base alla provenienza.\nPer quanto riguarda l'armamento, il fucile Wetterli 1870 fu trasformato nel 1887 in un'arma a ripetizione ordinaria grazie al progetto del capitano d'artiglieria Giuseppe Vitali, il quale diede anche il nome alla nuova arma, vale a dire il fucile \"Vetterli-Vitali Mod. 1870/87\". Nonostante l'impegno del Vitali, la necessit\u00e0 di un munizionamento pi\u00f9 leggero port\u00f2 la Commissione delle armi portatili ad adottare il calibro e nel settembre 1890 ad affidare alle fabbriche d'armi del Regno lo studio di un nuovo fucile. Tra i vari modelli presentati fu scelto quello della fabbrica d'armi di Torino, il \"Carcano Mod. 91\", pi\u00f9 corto e maneggevole. Parallelamente al Mod. 91 per la truppa, venne anche rinnovato l'armamento degli ufficiali alpini con la sciabola Mod. 1888 e la pistola Bodeo Mod. 1889 a ripetizione ordinaria con tamburo girevole.\nIl battesimo del fuoco.\nVerso la fine del XIX secolo anche l'Italia venne colta dal \"mal d'Africa\", sospinta dalla brama di cercare alla pari di altre potenze europee nuovi \"spazi vitali\". Il \"battesimo del fuoco\" delle truppe Alpine avvenne durante la guerra di Abissinia. Per cancellare la cocente sconfitta dell'agguato di Dogali dove nel 1887 caddero 413 soldati italiani su 500, il presidente del consiglio Francesco Crispi nell'inverno 1895/'96, sped\u00ec in Etiopia un secondo contingente di Alpini e una batteria d'artiglieria da montagna quali rinforzi richiesti dal generale Oreste Baratieri, governatore della colonia, dopo gli insuccessi dell'Amba Alagi e di Macall\u00e9.\nQueste furono le parole con cui Crispi giustific\u00f2 quell'impegno un po' improprio degli Alpini. Nato per la difesa dell'arco alpino, questo corpo di fanteria da montagna ebbe invece il suo battesimo nella battaglia di Adua in Etiopia, durante la quale gli Alpini patirono indicibili sofferenze, e dove all'alba del 1\u00ba marzo 1896 nonostante l'iniziale fiducia nell'impresa i soldati del generale Baratieri, di cui 954 Alpini, vennero travolti dagli oltre guerrieri di Menelik II. Dei 954 Alpini partiti dall'Italia sotto il comando del tenente colonnello Davide Menini, ne rimasero vivi solo 92 e lo stesso Menini fu decorato con la medaglia d'argento alla memoria. L'intera batteria da montagna, detta \"la siciliana\", i cui artiglieri provenivano dalla zona di Enna, si immol\u00f2 sui suoi pezzi. Il primo Alpino a cui venne assegnata la medaglia d'oro al valor militare fu il capitano Pietro Cella, nato a Bardi, anch'egli morto in quella mattina ad Adua. Un epilogo onorevole, nonostante la sconfitta fosse l'inevitabile conclusione di una missione organizzata male e frettolosamente.\nAlla vigilia della prima guerra mondiale.\nNei quindici anni che intercorsero tra l'inizio del secolo e lo scoppio della prima guerra mondiale, le truppe alpine non subirono trasformazioni determinanti, salvo forse per l'introduzione dello sci.\nMentre gi\u00e0 da inizio Ottocento negli eserciti dell'Europa settentrionale l'impiego delle truppe dotate di sci era cosa nota, e per uso pattuglia e staffetta si pu\u00f2 persino datare a qualche secolo prima, in Italia gli Alpini li sperimentarono solo nell'inverno 1896/'97, per iniziativa del tenente d'artiglieria Luciano Roiti. Durante quell'inverno il 3\u00ba Reggimento fece diverse esercitazioni sperimentali, con risultati incoraggianti che portarono all'organizzazione di campi di istruzione specifici a livello di compagnia con l'assunzione di istruttori svizzeri e norvegesi. In pochissimi anni gli sci acquistarono posto in stabile nell'equipaggiamento degli alpini e con decreto del 25 novembre 1902, il ministro della Guerra Giuseppe Ottolenghi ne ordin\u00f2 l'impiego nei reggimenti.\nNei primi anni del secolo venne aperto un dibattito sull'opportunit\u00e0 di unire i reparti Alpini con i Bersaglieri creando un unico corpo. I Bersaglieri sin dalle origini nel regno Sabaudo erano normalmente impiegati in montagna e la complessione fisica in base alla quale erano selezionati era la stessa degli Alpini. Tuttavia le speciali esigenze della guerra in montagna mal si accostavano a maggiori raggruppamenti di truppe che avrebbe portato questa unione. Questa ipotesi fu pertanto accantonata per alcuni decenni, .\nDai sei reggimenti costituiti nel 1882 e dal settimo formato nel 1887, le unit\u00e0 vennero aumentate di qualche migliaio tra il 1908 e il 1909 con la costituzione dell'ottavo reggimento dopo che l'apertura della ferrovia del Sempione aveva imposto maggiori esigenze difensive in val d'Ossola.\nPer iniziativa di Luigi Brioschi, presidente della sezione milanese del Club Alpino Italiano, nel 1908 dopo quasi due anni di sperimentazione, venne adottata una divisa grigioverde e due anni dopo anche il cappello venne adeguato ai nuovi colori. Per quanto riguarda l'armamento, la novit\u00e0 dei primi anni del secolo fu la mitragliatrice, affermatasi dopo il conflitto russo-giapponese del 1905. Le prime mitragliatrici utilizzate dagli Alpini furono le Maxim Mod. 1906 (utilizzate nella campagna di Libia) e le Maxim-Vickers Mod. 1911 distribuite a partire dal 1913.\nNel 1910 si ebbe la sanzione formale della simbiosi tra Alpini e Artiglieria da Montagna, con l'adozione per quest'ultima del cappello alpino di feltro grigio con la penna la quale per\u00f2 anzich\u00e9 nera era sovente marrone non solo per gli ufficiali inferiori, come stabilito dai regolamenti, ma anche per sotufficiali ed artiglieri di truppa. Cambiavano ovviamente anche i colori delle nappine.\nAlla vigilia del primo conflitto mondiale, erano operativi tre reggimenti d'Artiglieria da Montagna per un totale di trentasei batterie, dotate di cannoni da 65/17.\nLa guerra italo-turca.\nLo scoppio del conflitto italo-turco per il possesso della Libia, nell'autunno 1911, signific\u00f2 un nuovo impiego operativo per le truppe alpine in terra d'Africa. Il 29 settembre 1911, dopo il rifiuto dell\"ultimatum\", l'Italia dichiar\u00f2 guerra all'Impero ottomano e appena una settimana dopo, il 4 ottobre, sbarcarono a Tobruch i primi uomini del Corpo di spedizione comandato dal tenente generale Carlo Caneva.\nQuella che doveva essere una facile e trionfale occupazione, scontava in realt\u00e0 fin dall'inizio delle operazioni i limiti di una campagna improvvisata in pochi giorni e condotta con la piena sottovalutazione delle forze nemiche. Le truppe turche calcolate in circa uomini in Tripolitania e in Cirenaica si ritirarono verso l'interno dando il via ad una consistente resistenza nel deserto, anche grazie all'appoggio della popolazione indigena. Dopo i primi scontri si cap\u00ec subito la portata del conflitto; fu una guerra difficile per cui il contingente dovette essere aumentato dagli iniziali uomini a oltre , in cui l'ambiente e l'ostilit\u00e0 della popolazione rese impossibile mantenere il controllo delle terre occupate. Alla fine il bilancio fu di morti (di cui italiani e circa tra \u00c0scari eritrei, libici o somali), prigionieri; 37 cannoni e fucili furono invece le perdite di materiali.\nLe truppe alpine parteciparono alla campagna libica con un numeroso contingente: tredici batterie da montagna pi\u00f9 i battaglioni \"Saluzzo\", \"Edolo\", \"Mondov\u00ec\", \"Feltre\", \"Vestone\", \"Ivrea\", \"Fenestrelle\", \"Verona\", \"Susa\" e \"Tolmezzo\". Questi non furono impiegati come unit\u00e0 autonome, ma aggregati a reparti di fanteria, prendendo parte a tutti i combattimenti significativi, da Ain Zara (4 dicembre), a Sidi Said (26-28 giugno), a Zuara (luglio 1912). Dopo la firma del trattato di Ouchy, rimasero in Libia i battaglioni \"Feltre\", \"Vestone\", \"Susa\" e \"Tolmezzo\" con tre batterie da montagna riuniti nell'8\u00ba Reggimento alpini \"speciale\" al comando del colonnello Antonio Cantore.\nDopo un periodo di allenamento alla marcia, il reggimento dovette adattarsi a combattere tra le dune contro le trib\u00f9 berbere o contro i musulmani della Cirenaica o nell'entroterra tripolino in una guerra pi\u00f9 lunga del previsto, tanto che i primi contingenti che sbarcarono a Tobruch nell'ottobre 1911 (come l'8\u00ba Reggimento alpini \"speciale\") nel maggio 1915, quando l'Italia entr\u00f2 in guerra contro l'Impero austro-ungarico, si trovavano ancora impegnati a difendere Tripoli e Homs dalle azioni di guerriglia della popolazione indigena.\nLa prima guerra mondiale.\nIl 24 maggio 1915, con l'entrata nella prima guerra mondiale dell'Italia, gli Alpini occuparono importanti ed impervi punti, dal passo dello Stelvio alle Alpi Giulie, passando per il passo del Tonale e il monte Pasubio. Quello stesso giorno il primo soldato a perdere la vita tra le truppe italiane fu proprio un alpino della 16\u00aa Compagnia del battaglione Cividale, 8\u00ba Reggimento, di nome Riccardo Giusto, che alle 04:00 del 24 maggio mentre varcava la frontiera sul monte Natpriciar fu freddato da un tiratore scelto austriaco.\nParteciparono alle pi\u00f9 cruente battaglie, come quella dell'Ortigara con la conquista dell'omonimo monte, la disfatta di Caporetto, fino alla resistenza sul monte Grappa e la controffensiva finale del generale Armando Diaz, che port\u00f2 alla vittoria dell'ottobre 1918. Gli Alpini furono i protagonisti di un conflitto che si combatt\u00e9 quasi interamente sulle Alpi, e su tutti i fronti, dai ghiacciai dell'Adamello alle crode dolomitiche, dal Carso al monte Grappa, dagli altopiani al Piave, soffrendo oltre morti e dispersi e i circa feriti.\nStabilire la cifra esatta degli Alpini mobilitati nel corso della Grande Guerra \u00e8 difficile. Durante il conflitto le truppe alpine raggiunsero il loro massimo sviluppo, arrivando a contare ottantotto battaglioni per trecentoundici compagnie, per un totale poco inferiore a uomini, cifra puramente indicativa perch\u00e9 gli effettivi variarono e i vuoti lasciati dai caduti e dai feriti vennero colmati, almeno in parte, dalle nuove leve. Inoltre alla somma vanno aggiunti sessantasette gruppi di artiglieria da montagna per un totale di 175 batterie. In questo periodo infatti le zone di reclutamento alpino vennero estese a quasi tutti i distretti montani della penisola.\nTra i tanti fatti d'armi della guerra che coinvolsero gli alpini \u00e8 possibile individuarne alcuni significativi per la loro drammaticit\u00e0, come la conquista di monte Nero, la guerra sui ghiacciai dell'Adamello e monte Cavento e la battaglia dell'Ortigara che causarono migliaia di vittime soprattutto tra le unit\u00e0 Alpine. Questi combattimenti e tutti quelli a cui gli alpini presero parte, fecero diventare queste truppe da montagna un vero e proprio simbolo dello sforzo nazionale.\nDal primo dopoguerra al fascismo.\nDei sessantuno battaglioni Alpini esistenti nel novembre 1918, ne furono sciolti pi\u00f9 della met\u00e0 e alla fine del 1919 gli otto reggimenti avevano ripreso quasi per intero la fisionomia del 1914. Gi\u00e0 l'anno successivo alla fine del conflitto alcuni ufficiali alpini reduci, e tutti appassionati alpinisti del CAI di Milano, decisero di creare un'associazione tra coloro che avessero prestato servizio nel corpo degli Alpini. Inizialmente si pens\u00f2 di farne una sottosezione del CAI, poi prevalse la linea di Arturo Andreoletti che ritenendo troppo esclusivo il Club, caldeggiava la nascita di qualcosa di autonomo, e l'8 luglio 1919 l'Associazione Nazionale Alpini (ANA) a Milano, fu costituita presso la sede dell'Associazione Geometri, con primo presidente il Maggiore Alpino Daniele Crespi. Andreoletti, considerato tutt'oggi il fondatore per antonomasia, fu in seguito il primo Presidente eletto dall\u2019Assemblea dei Delegati. Ben presto l'associazione ebbe il suo notiziario l'Alpino, nato lo stesso anno su iniziativa del tenente degli Alpini Italo Balbo, poi noto esponente del fascismo.\nNel settembre del 1920 l'ANA organizz\u00f2 la prima adunata nazionale sul monte Ortigara, che tre anni prima era stata teatro di violentissimi scontri con circa caduti di cui molti Alpini, e da quel primo appuntamento ne seguirono altri venti fino al giugno 1940, a Torino, quando lo scoppio del secondo conflitto mondiale sospese per sette anni la manifestazione.\nNel 1925 l'A.N.A. inglob\u00f2 anche l'Ass. Artiglieri da Montagna, consolidando ulteriormente la simbiosi anche morale tra le due specialit\u00e0 delle rispettive Armi.\nIntanto il paese viveva le forti tensioni sociali dell'immediato dopoguerra: la parte del popolo che per decenni era stata ai margini della vita nazionale ora rivendicava un ruolo primario, forte dei sacrifici patiti in guerra, dal razionamento del cibo alle precettazioni nell'industria armiera, oltre ovviamente a spogliazioni e saccheggi nelle zone invase dal nemico dopo Caporetto. Le tensioni erano alimentate dalle maestranze che, per sostenere lo sforzo dell'industria degli armamenti, non erano stati mandati al fronte ed anche per questo avevano avuto agio di recepire e diffondere le istanze sociali che avevano portato alla recentissima rivoluzione in russa, Si cre\u00f2 cos\u00ec anche un clima ostile tra reduci e lavoratori, i primi giudicando \"imboscati\" i secondi, che per contro rinfacciavalo loro di non essersi insubordinati, e di aver perci\u00f2 contribuito al grande progetto capitalista che dalla guerra aveva indubbiamente tratto profitto economico. Le conseguenti esigenze di ordine pubblico, legate anche alle oggettive difficolt\u00e0 strutturali e logistiche di un paese devastato nell'economia, resero la smobilitazione un'operazione lunga e complicata e fecero s\u00ec che fosse mantenuta in armi una forza di circa uomini, abbastanza da tenere in vita reparti teoricamente soppressi sulla carta.\nGli Alpini nel primo dopoguerra si distinsero anche in ruoli diversi da quelli del soldato. Nel 1928, il dirigibile \"Italia\" sorvol\u00f2 il Polo Nord e al ritorno, il 25 maggio entr\u00f2 in una tremenda tempesta che gli fece perdere quota fino a schiantarsi sul \"pack\" artico, dove la gondola di comando rimase distrutta nell'impatto e dieci uomini furono sbalzati sui ghiacci, mentre i restanti sei membri dell'equipaggio rimasero a bordo dell'involucro; di loro e del dirigibile non si seppe pi\u00f9 nulla, tra i dieci ci fu anche il generale Nobile, che riusc\u00ec ad inviare un primo messaggio di SOS.\nI primi soccorritori furono gli Alpini della spedizione con a capo l'alpino Capitano Gennaro Sora, bresciano, che comandava una squadra formata oltre che dal Sora, al centro della foto, dagli alpini, a partire da sinistra, caporali Giulio Bich, Silvio Pedrotti, Beniamino Pelissier, sergenti maggiori Giovanni Gualdi, Giuseppe Sandrini, Angelo Casari, Giulio Deriad e Giulio Gu\u00e9doz, che il 18 giugno 1928 part\u00ec verso il Polo alla ricerca di Umberto Nobile e del suo equipaggio. La spedizione di Sora per\u00f2 non ebbe successo e i soccorritori diventarono naufraghi. Sora e gli altri furono individuati da tre velivoli svedesi il 12 luglio, e nonostante alla fine Nobile venisse tratto in salvo dalla rompighiaccio sovietica \"Krassin\", Sora e i suoi Alpini passarono alla storia per l'eroismo profuso in condizioni estreme. in oltre un mese di ricerca del disperso\nFu nel 1931 che iniziarono le prime competizioni sciistiche per le truppe alpine, oggi conosciute come Ca.STA (Campionati Sciistici delle Truppe Alpine). Nel 1934 venne costituita ad Aosta la Scuola militare centrale di alpinismo, per provvedere all'addestramento sci-alpinistico dei quadri delle truppe alpine. La scuola diverr\u00e0 ben presto un polo di eccellenza in campo sportivo e sci-alpinistico, tanto da essere considerata \"universit\u00e0 della montagna\".\nNegli anni trenta la difesa dei confini alpini fu affidata alla Regia Guardia di finanza, ai Carabinieri Reali, alla Milizia confinaria e a reparti alpini ai quali fu dato anche il compito di presidiare le nuove opere difensive della fortificazione permanente, allora in corso di progettazione e costruzione lungo il confine montano italiano, da Ventimiglia all'Istria.\nQuesto impiego per le truppe alpine era in contrasto con le dottrine di quel tempo che prevedevano l'utilizzo delle grandi unit\u00e0 Alpine ovunque la necessit\u00e0 lo richiedesse, essendo le stesse truppe idonee a svolgere azioni di carattere dinamico e non milizie destinate alla difesa di punti fissi. Perci\u00f2 col regio decreto legge n. 833 del 28 aprile 1937 fu istituito un Corpo speciale denominato Guardia alla frontiera (GaF), che aveva il compito di presidiare in permanenza il sistema fortificato del Vallo Alpino del Littorio, linea fortificata di tutto il confine italiano. La GAF includeva reparti di Fanteria, Artiglieria, Genio e Servizi, ma fu spesso comandata da Ufficiali Alpini ed ebbe come copricapo il cappello alpino privo della penna. Successivamente a seguito della durezza delle condizioni di vita in quota le fu riconosciuta formalmente la qualifica di reparto Alpino ma incongruamente non le fu concesso l'uso della penna. La Guardia alla frontiera venne quindi destinata alla difesa dei confini nazionali mentre per gli Alpini fu previsto l'impiego in ogni luogo richiesto dalle esigenze militari, anche in azioni offensive e al di fuori del teatro alpino: a tale scopo nel 1934 furono costituite le divisioni Alpine \"Taurinense\", \"Tridentina\", \"Julia\" e \"Cuneense\", cui si aggiunse la \"Pusteria\" nel 1935. A queste unit\u00e0 si aggiungevano il battaglione \"Duca degli Abruzzi\" (aggregato alla Scuola centrale militare di alpinismo) e il battaglione \"Uork Amba\" e, da notare, cinque battaglioni misti del Genio militare e dei Servizi logistici (che allora comprendeva anche le trasmissioni) Nacquero cos\u00ec i supporti delle Truppe Alpine, quali specialit\u00e0 alpine della propria rispettiva Arma di appartenenza, perci\u00f2 a tutti gli effetti appartenenti al Corpo, al fianco degli Alpini e dell'Artiglieria da Montagna che dal 4 giugno 1934 fu ribattezzata Artiglieria Alpina a sottolineare ulteriormente la coesione e le nuove modalit\u00e0 d'impiego, che prevedevano l'affiancamento, talvolta temporaneo, di una batteria da montagna ad un battaglione alpino\nIn totale il Corpo degli Alpini arriv\u00f2 ad annoverare 31 battaglioni, 93 compagnie, 10 gruppi d'artiglieria alpina e 30 batterie, articolati su cinque comandi divisionali. . .\nLo sviluppo dell'armamento degli alpini nel corso del ventennio 1919-'39 fu limitato essenzialmente alle sole mitragliatrici e alle armi a tiro curvo. Nel primo caso si trattava di realizzare un'arma automatica per il tiro collettivo che fosse pi\u00f9 leggera e mobile della mitragliatrice pesante Fiat Mod. 14 che era pi\u00f9 adatta come arma di posizione. Dopo varie sperimentazioni fu sviluppata la leggera Breda Mod. 30 che divenne l'arma di accompagnamento delle squadre fucilieri Alpine. In linea con le necessit\u00e0 della guerra in montagna furono sviluppati due nuovi mortai, il Brixia Mod. 35 da e quello da. La scarsa attenzione che le forze armate diedero allo sviluppo di nuove armi, soprattutto al carro armato e alle armi controcarro, fece s\u00ec che il solo cannone atto a fermare le truppe corazzate, il 47/32 Mod. 1935, fu assegnato solo a tre divisioni alpine (Cuneense, Tridentina e Julia) con conseguenti gravi carenze di fronte al massiccio impiego di mezzi corazzati negli altri eserciti.\nLa guerra d'Etiopia e la campagna d'Albania.\nGli anni 1935-'36 videro gli alpini ancora impegnati in Africa e precisamente in Etiopia, dove sbarcarono a Massaua da dove gli alpini della 5\u00aa Divisione alpina \"Pusteria\" parteciparono alle operazioni di guerra, con le battaglie di Amba Aradam e dell'Amba Alagi. Il 31 marzo ci fu la battaglia finale di Mai Ceu, dove le truppe di Hail\u00e9 Selassi\u00e9 furono costrette a ripiegare e per l'imperatore di Etiopia fu la sconfitta. Per la colonna italiana formata da mille automezzi la strada verso Addis Abeba era spianata, e la \"Pusteria\", con sole 220 perdite, rientr\u00f2 nell'aprile del 1937.\nDopo le operazioni in Albania durante la Grande Guerra, meno di vent'anni dopo gli alpini sbarcarono di nuovo sulle coste di Durazzo e Valona il 7 aprile 1939 per volere del Duce, che volle riequilibrare la mossa dell'alleato tedesco in Austria di pochi mesi prima. Fu una spedizione all'insegna della disorganizzazione, tanto che gli stessi muli imbarcati senza basto, finimenti e cavezza al momento dello sbarco cominciarono a scappare dal porto invadendo le strade di Durazzo.\nNella citt\u00e0 gli alpini rimasero un paio di settimane, poi si sparpagliarono nel paese attraverso le montagne che sono raggiungibili grazie alle strade costruite in quell'occasione dal genio militare.\nL'estate fu particolarmente calda e l'inverno particolarmente rigido, le perdite per malaria raggiunsero il 30% degli effettivi, e gli alpini dovettero anche subire l'umiliazione delle leggi razziali fasciste che nel giugno 1940 imposero ai reparti l'allontanamento degli ufficiali e dei soldati di origine slava e non solo quelli provenienti dalle zone annesse nella guerra del '15/'18, ma anche dalle terre incorporate settant'anni prima. Solo le forti proteste del generale Sebastiano Visconti Prasca impedirono alla Divisione Julia di essere seriamente indebolita da tale provvedimento.\nLa seconda guerra mondiale.\nLa seconda guerra mondiale vide gli alpini impegnati inizialmente sul confine francese durante la battaglia delle Alpi Occidentali del giugno 1940, dove quattro divisioni Alpine erano schierate in zona di guerra: la Taurinense schierata sul confine alla testa della Dora Baltea, la Tridentina in seconda linea nella stessa vallata, con alcuni battaglioni Alpini costituiti all'atto della mobilitazione; in riserva erano la Cuneense e la Pusteria, rispettivamente in valle Gesso e val Tanaro. Questi reparti furono inquadrati nel Gruppo d'armate Ovest forte di uomini lungo tutto il confine.\nNonostante le forze preponderanti, le unit\u00e0 italiane furono chiamate ad operare in condizioni precarie e pregiudizievoli in quanto, soprattutto per gli alpini di origine piemontese, il disagio fu acuito dalla constatazione delle ripercussioni sociali ed economiche sulle popolazioni civili. Inoltre migliaia di truppe male addestrate e mal equipaggiate di mezzi e armamenti si trovarono a combattere in un terreno impervio e contro un sistema difensivo di prim'ordine attrezzato con un complesso di oltre quattrocento opere servite da un'ottima rete ferroviaria e stradale. Il 21 giugno arriv\u00f2 l'ordine di attacco, e le divisioni Tridentina, Cuneense e Pusteria furono spostate nei rispettivi teatri di scontro; la Tridentina fu posta in prima linea assieme alla Taurinense con il compito di penetrare verso Bourg-Saint-Maurice dal colle del Piccolo San Bernardo, mentre le altre due divisioni ebbero il compito di penetrare nel settore Maira-Po-Stura. Nella notte tra il 24 e 25 giugno, appena tre giorni dopo l'inizio delle operazioni per le divisioni alpine, fu firmato l'Armistizio di Villa Incisa che pose fine alle ostilit\u00e0 con la Francia.\nNell'ottobre dello stesso anno le divisioni Cuneense, Tridentina, Pusteria e la Alpi Graie furono spostate sul fronte greco-albanese dove era gi\u00e0 presente la Julia, che fu anche la prima a compiere azioni di guerra nel settore. L'invio degli alpini avvenne a causa dello sfondamento del fronte difensivo italiano sulla Vojussa: l'avanzata greca minacciava di raggiungere l'Adriatico e ricacciare oltremare le truppe italiane. Solo grazie all'afflusso di reparti di rinforzo, tra cui le tre divisioni alpine, fu possibile stabilire una posizione di resistenza in grado di reggere fino alla primavera successiva. La Julia venne impiegata nei primi attacchi, ma la disorganizzazione dei comandi fece s\u00ec che in appena un mese di difficoltose avanzate fu costretta a ritirarsi e a difendersi dalle incursioni greche. A fine dicembre da uomini la Julia rimase con sole 800 unit\u00e0. La campagna di Grecia fu un fallimento per l'Italia, e solo l'intervento dell'alleato tedesco nella primavera 1941 diede una svolta alle operazioni. Per assicurarsi il controllo dei Balcani in previsione dell'invasione dell'Unione Sovietica, Adolf Hitler e il suo Stato Maggiore misero a punto l'operazione Marita. L'attacco italo-tedesco part\u00ec il 6 aprile e il 23 la Grecia chiese l'armistizio, armistizio che giunse dopo un enorme tributo di sangue per gli alpini, con morti, dispersi, feriti e congelati.\nNel 1942 per decisione di Mussolini e dell'alto comando venne potenziato il corpo di spedizione inviato sul fronte orientale costituendo l'8\u00aa Armata italiana o ARMIR, forte di oltre uomini; tra questi, costituivano il Corpo d'Armata alpino, composto dalle Divisioni Cuneense, Tridentina e Julia, per un totale di diciotto battaglioni alpini, nove gruppi d'Artiglieria Alpina e tre battaglioni misto Genio.\nIn questo contesto si colloca, nella primavera estate 1942, il compiersi in scala ridotta del progetto gi\u00e0 vagheggiato decenni prima: una fusione tra Alpini e Bersaglieri. La 216\u00aa Compagnia controcarri del 7\u00ba Reggimento Bersaglieri, di stanza a Cavalese, venne destinata a supporto del 6\u00ba Reggimento della Tridentina, ricevendo \"a Caprino Veronese\" il cappello alpino e le mostrine. Erano nati, non senza malumore di alcuni degli interessati, i Bersalpini della 216\u00aa compagnia controcarro 47/32 Bolzano\u00bb che ottennero di portare le fiamme cremisi sotto il bavero e un fez minuscolo all'occhiello del taschino sinistro della divisa. Erano prevalentemente bresciani, veronesi e bolzanini ad essi furono aggregati 86 conducenti \"dei Battaglioni Verona, Vestone e Valchiese\" con cui si amalgamarono presto date le comuni provenienze. il 19 luglio 1942 la compagnia, forte di 246 effettivi part\u00ec da Asti per il fronte Orientale.\nInvece di essere schierato sul Caucaso, come inizialmente previsto dai piani dei comandi italo-tedeschi, il Corpo d'armata alpino venne invece impiegato nella difesa del Don dove gli alpini giunsero nella prima settimana del settembre 1942 passando alle dipendenze dell'8\u00aa Armata italiana.\nL'ambiente operativo del Don presentava caratteristiche assolutamente diverse da quelle in cui gli alpini erano addestrati a muoversi; una vasta pianura uniforme e priva di rilievi montuosi, dove un esercito invasore avrebbe dovuto disporre di forze corazzate e motorizzate per trarre beneficio da una fondamentale mobilit\u00e0 sul piano tattico. Il Corpo d'Armata alpino invece disponeva di muli e automezzi che sarebbero stati largamente insufficienti anche in spazi operativi molto pi\u00f9 ristretti; mancava inoltre tutto l'armamento anticarro, l'artiglieria contraerea e i mezzi di trasmissione, costruiti per l'impiego in alta montagna, avevano una potenza limitata e non riuscivano a stabilire i corretti collegamenti sulle grandi distanze. In generale, tutto l'armamento in dotazione agli alpini fu gravemente insufficiente: non furono forniti spazzaneve, n\u00e9 mezzi cingolati, n\u00e9 slitte, n\u00e9 lubrificanti antigelo n\u00e9 vestiario adeguato n\u00e9 armi automatiche in grado di resistere alle gelide temperature sovietiche. La destinazione del Corpo d'Armata alpino sul Don non era nato da un piano strategico e organico, ma dall'emergenza determinatasi su tutto il fronte sovietico nell'estate-autunno 1942 e accentuatasi nell'inverno successivo sino alla rotta dei reparti invasori nel dicembre-gennaio. Gli alpini dirottati sul Don arrivarono appena in tempo per essere schierati in prima linea, venire accerchiati dall'avanzata dell'Armata Rossa ed essere costretti a una ritirata tragica nella quale caddero oltre i due terzi degli uomini. Nell'insieme, agli alpini spettava un settore di , per cui non fu possibile tenere una divisione di riserva.\nIl primo periodo di permanenza in linea degli alpini fu soprattutto di \"stasi operativa\", senza azioni di rilievo n\u00e9 da una n\u00e9 dall'altra parte, e gli alpini si preoccuparono di garantirsi condizioni di sopravvivenza in vista dell'inverno con la costruzione di ricoveri, postazioni coperte, approvvigionamento di ogni tipo di materiale, scavo di fossati anticarro, posa di mine su vaste aree e posizionamento di reticolati e postazioni di tiro.\nDopo aver sconfitto l'esercito romeno, accerchiato la 6\u00aa Armata tedesca a Stalingrado nel novembre 1942 e distrutto gran parte dell'ARMIR nel dicembre, il 14 gennaio 1943 l'Armata Rossa sferr\u00f2 la poderosa offensiva Ostrogo\u017esk-Rosso\u0161' e sbaragli\u00f2 le truppe ungheresi e tedesche schierate sui fianchi del corpo alpino che quindi venne rapidamente circondato dalle colonne corazzate sovietiche; le tre divisioni Alpine furono costrette a ripiegare con una lunghissima marcia tra le gelide pianure sovietiche, subendo perdite altissime. Due delle divisioni (la Julia e la Cuneense) vennero infine intrappolate a Valujki e costrette alla resa, mentre i superstiti della divisione Tridentina riuscirono ad aprirsi la strada dopo una serie di disperati combattimenti, tra cui il pi\u00f9 noto \u00e8 la battaglia di Nikolaevka, riuscendo a conquistare il paese e uscire dalla \"sacca\".\nLe perdite complessive del Corpo d'armata alpino (divisioni alpine Julia, Cuneense e Tridentina e Divisione fanteria Vicenza) nella battaglia superarono l'80% degli effettivi schierati sul fronte del Don: su una forza iniziale di circa uomini si contarono ufficiali e soldati caduti o dispersi, 420 ufficiali e soldati feriti, per un totale di perdite. Anche i generali Umberto Ricagno (comandante della Julia), Emilio Battisti (comandante della Cuneense) ed Etvoldo Pascolini (comandante della Vicenza) caddero prigionieri. Molto indicativa anche la sorte della giovane compagnia Bersalpini. Sui 246 effettivi met\u00e0 riusc\u00ec ad uscire dalla sacca, dell'altra met\u00e0 solo 3 rientrarono in patria, di cui 2 con ferite da congelamento.\nAssai pi\u00f9 efficace della storiografia, la letteratura ha consegnato i fatti accaduti in Unione Sovietica alla memoria futura con libri come \"Centomila gavette di ghiaccio\" e \"\" di Giulio Bedeschi (ufficiale medico), \"Il sergente nella neve\" di Mario Rigoni Stern, \"Warwarowka Alzo Zero di Ottobono Terzi\" di Sissa, \"Mai tardi\", \"La guerra dei poveri\" e \"La strada del Davai\" di Nuto Revelli e \"I pi\u00f9 non ritornano\" di Eugenio Corti; tutti autori che parteciparono alla ritirata, alcuni erano Alpini, altri come Ottobono Terzi, pur provenendo da altre unit\u00e0 s'erano aggregati come combattenti a reparti Alpini.\nGli Alpini dopo l'armistizio.\nCon la proclamazione dell'armistizio avvenuta l'8 settembre 1943 la storia degli alpini si frazion\u00f2. La maggior parte degli uomini si unirono ai gruppi partigiani a nord (quali le celebri formazioni Fiamme Verdi dell'Uff. alpino Romolo Ragnoli nel bresciano) o ai reparti Alleati che risalivano la penisola, altri entrarono a far parte della neonata Repubblica Sociale Italiana (RSI), mentre i meno fortunati finirono imprigionati nei campi sovietici o tedeschi. Nella RSI fu costituita la 4\u00aa Divisione alpina \"Monterosa\" cui si aggiunsero altre unit\u00e0 Alpine inquadrate nella \"Divisione Littorio\", il Reggimento Alpini Tagliamento e il battaglione guastatori \"Valanga\" della Decima Mas. Chi invece decise di combattere a fianco degli Alleati e della resistenza oper\u00f2 in tutto il sud e in particolare nell'Abruzzo. Venne formata la 6\u00aa Divisione alpina \"Alpi Graie\", che si scontr\u00f2 duramente con i tedeschi sull'Appennino nei primi giorni successivi all'armistizio, il battaglione alpini \"L'Aquila\" che con gli Alleati risal\u00ec tutta la penisola fino alla vittoria, mentre i reduci dall'Unione Sovietica della Cuneense e Tridentina dettero vita a formazioni partigiane in Alto Adige.\nLe uniche unit\u00e0 Alpine organizzate di cui si poterono seguire le vicende furono quelle inquadrate nell'esercito Alleato impegnato nella guerra di liberazione, come il battaglione \"Piemonte\", dapprima in organico al Primo Raggruppamento Motorizzato, che nell'aprile 1944 fu assorbito dal 3\u00ba Reggimento alpini e inquadrato nel costituendo Corpo Italiano di Liberazione (CIL). Il battaglione fu quindi impiegato nel settore adriatico sino all'agosto 1944, quando il CIL, giunto a contatto con la Linea Gotica fu sciolto per essere sostituito con i Gruppi di Combattimento. Il battaglione Piemonte entr\u00f2 a far parte del gruppo di combattimento \"Legnano\" assieme al battaglione L'Aquila partecipando agli scontri nella val dell'Idice e all'inseguimento dei tedeschi fino a Bergamo e Torino. Il battaglione alpini \"Monte Granero\", assorbito assieme al Piemonte nel 3\u00ba Reggimento, nel settembre 1944 fu inviato in Sicilia in servizio di ordine pubblico.\nIl dopoguerra.\nIl periodo di ricostruzione delle truppe alpine dopo il conflitto fu relativamente lungo; dagli iniziali due battaglioni (Piemonte e L'Aquila) all'istituzione delle cinque brigate che hanno costituito l'organico del corpo alpino fino agli inizi degli anni novanta, trascorsero circa otto anni.\nNotevoli le ristrettezze economiche che si ripercuotevano sull'equipaggiamento, l'armamento e persino sulla reale possibilit\u00e0 di tenere in servizio la forza effettiva prevista. Le reclute nelle prime settimane dall'incorporamento ricevevano solo la tenuta da fatica costituita dalle saloppette dei paracadutisti alleati e la camicia verde scuro gi\u00e0 in dotazione all'Esercito del Sud (i cosiddetti \"Verdoni\"), l'uniforme completa, anch'essa anglosassone, veniva distribuita con forte ritardo, il fucile era il vetusto Enfield inglese; inoltre a fronte di una leva teorica di 15 mesi il precongedo a circa un anno era di fatto una routine.\nNel frattempo era ripresa gradualmente vigore l'attivit\u00e0 associativa dell'A.N.A. Nell'aprile del 1947 ricomparve il giornale \"L'Alpino\", Nell'ottobre del 1948 si svolse a Bassano del Grappa la prima adunata del dopoguerra, (che dopo una sosta nel 1950 dovuta a ragioni tecniche, riprese senza pi\u00f9 interruzioni) mentre il 2 ottobre 1949 vi fu a Bolzano un raduno dei reduci della Monterosa, a cui all'epoca non era stata riconosciuta la pregressa appartenenza ad un reparto alpino per poter partecipare alla vita associativa dell'A.N.A.\nI vincoli numerici posti dall'armistizio furono superati solo nel 1949 con l'entrata dell'Italia nel patto Atlantico dove le forze armate si impegnavano a controllare da sole le frontiere orientali e l'ordine pubblico in tutta la penisola. Intanto. Nello stesso anno venne ricostituita la Scuola militare alpina di Aosta, mentre la Guardia alla Frontiera fu assorbita dalle truppe alpine, dando vita alla specialit\u00e0 degli Alpini d'arresto.\nPer presidiare le nuove opere fortificate, nei primi anni cinquanta vennero costituiti dapprima i \"battaglioni da posizione\", poi i \"raggruppamenti da posizione\" per poi passare, nel 1962, ai \"reparti d'arresto\". I battaglioni da posizione e i reggimenti da posizione fino al 1957 ebbero in carico tutte le postazioni di montagna e di pianura. A partire da tale data, invece, le fortificazioni di pianura restarono alla Fanteria d'arresto, mentre quelle di montagna passarono definitivamente agli Alpini.\nVerso la met\u00e0 degli anni cinquanta le truppe Alpine furono quindi portate a cinque brigate:\nNegli anni cinquanta nacquero gli alpini paracadutisti \"Monte Cervino\", che tuttora, acquisita anche la qualifica NATO di \"Rangers\", rappresentano l'\u00e9lite delle truppe alpine. Altra novit\u00e0 fu l'istituzione dei Centro Addestramento Reclute (CAR), per la formazione iniziale delle reclute di leva.\nNegli anni settanta, nell'ambito di una ristrutturazione dell'esercito per ridurre i contingenti rendendo l'istituzione militare pi\u00f9 efficiente e moderna, le truppe alpine furono riorganizzate con l'abolizione dei reggimenti e la formazione di unit\u00e0 di livello superiore; le brigate. Queste brigate alpine erano riunite nel 4\u00ba Corpo d'armata alpino del quale il primo comandante nel 1952 era stato il generale Clemente Primieri, che comprendeva anche unit\u00e0 di supporto di cavalleria, artiglieria, genio militare, trasmissioni, aviazione leggera e servizi. Compito del IV Corpo d'Armata era la difesa del settore alpino nord-orientale in caso di un attacco sferrato dalle forze del patto di Varsavia. Nell'estate 1972, per festeggiare il centenario, rappresentanze di cinque brigate alpine e della Scuola militare alpina organizzarono il cosiddetto \"raid del centenario\" con una marcia che da Savona, passando per Trieste, arriv\u00f2 il 20 luglio a Roma.\nDalle truppe alpine dal 1963 era inoltre tratto il contingente che costitu\u00ec la componente italiana assegnata all'Allied Mobile Force-Land (AMF-L) della NATO, dipendente dal Comando alleato in Europa. Una piccola e mobile \"task force\" nata con personale della Taurinense, formata da 1.500 uomini suddivisi in tre unit\u00e0: il \"Gruppo tattico alpini aviotrasportabile\", il \"Reparto di sanit\u00e0 aviotrasportabile\" e il \"National Support Element\" per il sostegno logistico del contingente.\nA partire dagli anni ottanta inizi\u00f2 l'impegno delle truppe alpine nelle missioni internazionali e umanitarie all'estero. Tra queste vanno ricordate le missioni di \"peacekeeping\" in Libano (missioni \"Libano 1\" e \"Libano 2\" tra il 1982 e 1984)\nGli anni novanta.\nNei primi anni novanta, con il venire meno della minaccia sovietica, venne avviato il processo di ristrutturazione dell'esercito, che comport\u00f2 per le truppe alpine la soppressione di reparti, sia storici sia pi\u00f9 recenti, tra i quali anche le Brigate Orobica e Cadore e gli Alpini d'Arresto. Nel 1997 il IV Corpo d'Armata Alpino fu riorganizzato nel Comando truppe alpine formato da tre Brigate (Taurinense, Tridentina e Julia), che divennero due nel 2002 in seguito alla soppressione della seconda.\nQuesta ristrutturazione vide gli alpini impegnati in un rinnovamento addestrativo e logistico che gli permise di diventare una delle specialit\u00e0 pi\u00f9 idonee agli impieghi all'estero, l\u00e0 dove servono uomini ben preparati fisicamente, militarmente abituati a muoversi in piccoli gruppi autonomi. \u00e8 del 1993 ad esempio l'intervento in Albania (KFOR )\nPer superare le difficolt\u00e0 legate all'opinione pubblica contraria ad utilizzare militari di leva per missioni all'estero, nel 1995 fu introdotto l'arruolamento di personale volontario, e questa nuova disponibilit\u00e0 di personale trasform\u00f2 le brigate in un prezioso serbatoio di unit\u00e0 da utilizzare sia in operazioni di ordine pubblico interno (missioni \"Forza Paris\" in Sardegna, \"Vespri siciliani\" in Sicilia e \"Riace\" in Calabria), sia in operazioni umanitarie all'estero: l'operazione Provide Comfort nel Kurdistan iracheno al termine della guerra del Golfo (1991). l'operazione Onumoz nel 1993/'94 con le brigate Taurinense e Julia inquadrate nel contingente \"Albatros\" in Mozambico e le missioni per il mantenimento della pace in Bosnia (operazione Joint Guard e operazione Constant Guard 1997/1998, l'operazione Alba (1997) e AFOR (1999), OSCE/KVM in Kosovo (1998/'99) dopo l'intervento della NATO e il ritiro dell'esercito serbo, e in Afghanistan (dal 2002 operazione Nibbio, operazione Enduring Freedom e ISAF). Questi sono i principali teatri operativi delle Penne nere a cavallo tra il novecento e gli anni duemila; se da un lato ci\u00f2 ha permesso di apprezzare gli Alpini a livello internazionale, dall'altro ha comportato la riduzione dell'addestramento prettamente alpino a favore di una versatilit\u00e0 d'impiego su ogni teatro mondiale.\nGli anni 2000.\nLa missione in Afghanistan.\nLa prima aliquota di alpini inviati in Afghanistan fu una compagnia dell'allora Battaglione alpini \"Monte Cervino\", giunta a Kabul nel maggio 2002. Il 30 gennaio 2003 si svolse a L'Aquila la cerimonia di saluto del 9\u00ba Reggimento alpini, che di l\u00ec a pochi giorni avrebbe rappresentato il grosso del nucleo italiano inviato in Afghanistan nell'ambito dell'operazione Enduring Freedom. Il reggimento si stabil\u00ec a Khowst a 300 chilometri a sud-est di Kabul, a rimpiazzo del contingente statunitense che aveva appena lasciato in consegna l'area. Il reggimento \u00e8 parte della Brigata Taurinense, la prima ad arrivare a Kabul con quattrocento uomini con il compito di proteggere le vie d'accesso allo scalo aereo cittadino.\nA partire dal 20 aprile 2010, fino all'ottobre dello stesso anno, la Taurinense ha sostituito la Brigata meccanizzata \"Sassari\" alla testa del \"Regional Command West\" di Herat, il comando NATO responsabile della parte ovest dell'Afghanistan, e ha schierato progressivamente tutti i suoi reparti: i reggimenti di fanteria alpina (il 2\u00ba di Cuneo guidato dal colonnello Massimo Biagini, il 3\u00ba di Pinerolo agli ordini del colonnello Giulio Lucia e il 9\u00ba dell'Aquila sotto il comando del colonnello Franco Federici), i genieri del 32\u00ba reggimento di stanza a Torino comandati dal tenente colonnello Luca Bajata e anche il 1\u00ba reggimento artiglieria da montagna di Fossano agli ordini del colonnello Emmanuele Aresu. Quest'ultimo reparto \u00e8 stato impiegato soprattutto in supporto del \"Provincial Reconstruction Team\" di Herat, una struttura militare impegnata nella ricostruzione civile di quella provincia.\nIn seguito altri reggimenti di alpini, anche non appartenenti alla Taurinense, hanno prestato servizio in Afghanistan, tra cui il 5\u00ba, il 7\u00ba e l'8\u00ba. Il 3\u00ba Reggimento alpini \u00e8 stato in Afghanistan dal 3 settembre 2002 al 18 gennaio 2003, ritornandovi poi al comando del colonnello Lucio Gatti e rientrando in Italia, dopo sei mesi di attivit\u00e0, il 19 maggio 2009. In questi sei mesi sono state addestrate le forze di sicurezza afghane e, nelle valli a sud di Kabul, si sono completate due scuole, costruita da zero una struttura per la riunione dei consigli tribali e attrezzati alcuni villaggi con materiale didattico per l'istruzione e utensili per l'agricoltura, oltre che con medicinali e vestiario; grazie inoltre ai fondi raccolti direttamente in Piemonte tra la popolazione o forniti dalle amministrazioni pubbliche della regione, \u00e8 stato possibile ripristinare di canali di irrigazione affiancati da altrettanti pozzi per rendere disponibile ai villaggi acqua potabile. Il 7\u00ba Reggimento alpini, al comando del colonnello Paolo Sfarra, insieme al 2\u00ba Reggimento genio guastatori e al 232\u00ba Reggimento trasmissioni, \u00e8 rientrato in Italia nel febbraio 2011, dopo aver pattugliato e organizzato basi avanzate nei distretti di Bakwa, Gulistan e Purchaman, luoghi dove \u00e8 stata ricostruita una scuola femminile, pavimentata una piazza e un bazar, restaurata una moschea e una clinica medica, e costruiti pozzi per l'acqua.\nFin dai primi mesi di missione in Afghanistan gli alpini hanno subito diverse perdite dovute a ordigni improvvisati e mine terrestri dirette ai convogli con cui le forze militari si spostano nel territorio. Al 4 aprile 2011, quando la brigata Julia \u00e8 stata rilevata dalla Brigata paracadutisti \"Folgore\", gli Alpini avevano lasciato sul campo sette soldati morti (cinque vittime di mine artigianali e due uccisi in scontri a fuoco).\nCon la legge 23 agosto del 2004 n. 226 venne decretata la sospensione del servizio militare inteso come leva obbligatoria a partire dal 1\u00ba gennaio 2005, determinando la fine del reclutamento regionale pertanto dal 2005 gli alpini vengono reclutati su tutto il territorio nazionale.\nNel 2018 un reparto alpino, il 4\u00ba Reggimento alpini paracadutisti, \u00e8 stato validato come forza speciale.\nIl soccorso civile.\nIl primo riconoscimento ufficiale per un'opera di soccorso fu la medaglia di bronzo al valor civile concessa al Battaglione \"Valle Stura\" intervenuto a spegnere un incendio sviluppatosi a Bersezio in valle Stura di Demonte nel 1883. Col tempo gli Alpini e i veterani dell'ANA si distinsero svariate volte l\u00e0 dove c'era bisogno d'aiuto. A salvare le popolazioni travolte da una valanga in val Varaita nel 1886, durante il terremoto di Messina del 1908, nel disastro del Vajont nel 1963, nei terremoti del Friuli, dell'Irpinia e del Molise, nella catastrofe della Val di Stava del 1985, nell'alluvione della Valtellina del luglio 1987, e ancora dopo nel terremoto di Umbria e Marche del 1997 e nell'alluvione del Piemonte del 2000. Le operazioni di soccorso non si sono limitate al territorio nazionale: gli alpini si schierarono in Armenia nel 1989 dopo un tremendo terremoto, o in operazioni di pace in Mozambico nel 1992, o ancora a supporto dei profughi albanesi e bosniaci durante la guerra del Kosovo.\nOrganico.\nLe truppe alpine sono una specialit\u00e0 pluriarma, riunendo reparti appartenenti alle varie armi e corpi dell'Esercito: fanteria, artiglieria, genio, trasmissioni, trasporti e materiali, corpi logistici. Quasi tutti i reparti alpini fanno capo al Comando truppe alpine (COMALP), un comando a livello di Corpo d'Armata (erede del 4\u00ba Corpo d'Armata Alpino) con sede a Bolzano.\nDal COMALP dipendono:\nVi sono infine due reggimenti di supporto (uno delle trasmissioni ed uno di paracadutisti), un tempo inquadrati in grandi unit\u00e0 alpine ma ora posti alle dipendenze di altri comandi. Questi reparti rimangono comunque truppe alpine a tutti gli effetti, tanto che conservano fisionomia, nome, tradizioni e soprattutto il cappello alpino.\nL'uniforme.\nL'uniforme alpina era inizialmente degli stessi colori dell'esercito piemontese: giubba turchina e pantaloni bianchi, cosa che non consentiva certo una buona mimetizzazione in ambiente montano. La questione fu dibattuta tra 1904 e 1906 su sollecitazione del presidente della sezione di Milano del Club Alpino Italiano, Luigi Brioschi. Nell'aprile 1906, per un esperimento pratico, furono scelti gli alpini del battaglione \"Morbegno\" del 5\u00ba Reggimento, di stanza a Bergamo. L'esperimento fu un successo, e nacque cos\u00ec il \"plotone grigio\", composto di quaranta uomini della 45\u00aa compagnia del \"Morbegno\", che fece la sua prima comparsa ufficiale a Tirano.\nIl cappello.\nIl cappello \u00e8 l'elemento pi\u00f9 noto e rappresentativo dell'uniforme degli alpini. \u00c8 composto da molti elementi atti a rappresentare il grado, il reggimento e la specialit\u00e0 di appartenenza. Il cappello ultima versione fu introdotto nel 1910.\nIl 25 marzo 1873 venne adottato invece del chep\u00ec di fanteria un cappello proprio di feltro nero di forma tronco conica (alla \"calabrese\") a falda larga; frontalmente aveva come fregio una stella a cinque punte, di metallo bianco, con il numero della compagnia. Sul lato sinistro, semicoperta dalla fascia di cuoio, vi era una coccarda tricolore nel cui centro era posto un bottoncino bianco con croce scanalata. Un gallone rosso a V rovesciata guarniva il cappello dallo stesso lato della coccarda e sotto questa era infilata una penna nera di corvo. Per gli ufficiali il cappello era lo stesso, per\u00f2 la penna era d'aquila.\nIl 1\u00ba gennaio 1875, i comandanti di reparto assunsero la denominazione di Comandanti di battaglione e non portarono pi\u00f9 il cappello alla calabrese che distingueva gli appartenenti alle compagnie alpine, ma indossarono il copricapo del distretto nel quale s'insediavano non avendo un ufficio proprio. Nel 1880 invece della stella a cinque punte fu adottato un nuovo fregio ugualmente di metallo bianco: un'aquila \"al volo abbassato\" sormontante una cornetta contenente il numero di reggimento. La cornetta era posta sopra un trofeo di fucili incrociati con baionetta inastata, una scure e una piccozza. Il tutto circondato da una corona di foglie di alloro e quercia.\nNei primi mesi della prima guerra mondiale l'esercito italiano adott\u00f2 l'elmetto \"Adrian\" ma gli alpini e i bersaglieri lo snobbarono perch\u00e9 non riuscivano a collocarci sopra il distintivo, penna i primi e piumetto i secondi, Vi sono tuttavia documentazioni fotografiche che ne attestano l'uso alpino quantomeno a tutto luglio 1916, ad esempio da parte di Battisti e Filzi al momento della cattura su Monte Corno. In seguito furono in particolare gli Alpini operanti ad alte quote ad accantonarlo definitivamente a favore di passamontagna e cappello di feltro, per motivi pi\u00f9 pratici del simbolismo, legati ai problemi nell'uso col gelo, col vento, e con la minaccia incombente dei fulmini. Problemi condivisi anche dagli austro-tedeschi che in montagna spesso ricorsero anch'essi ai passamontagna, oltre che alla classica \"Bergm\u00fctze\" tutt'oggi simbolo dei reparti da montagna dei due paesi\nLa penna.\nLunga circa , \u00e8 portata sul lato sinistro del cappello, leggermente inclinata all'indietro, di corvo, nera, per la truppa, di aquila, marrone, per i sottufficiali e gli ufficiali inferiori e di oca bianca per gli ufficiali superiori e generali.\nViene portata anche sull'elmetto, sin ai tempi del secondo conflitto, mediante appositi fermagli portanappina (talvolta quando questi non erano disponibili, veniva infilata l'estremit\u00e0 della nappina in uno dei fori areatori)\nLa nappina.\nLa nappina, presente sulla sinistra del cappello, \u00e8 il dischetto, a forma semi-ovoidale, nel quale viene infilata la penna. Per i gradi dei graduati e militari di truppa, tale dischetto \u00e8 formato di lana colorata su un'anima in legno. Per gli ufficiali inferiori e superiori, luogotenenti, marescialli e sergenti la nappina \u00e8 in metallo dorato e, nei reparti del Piemonte e della Valle d'Aosta, porta al centro la croce sabauda. Dal grado di generale di brigata in poi, il materiale utilizzato \u00e8 invece il metallo argentato.\nIn origine il colore della nappina distingueva i battaglioni all'interno dei vari reggimenti, per cui il 1\u00ba battaglione di ciascun reggimento aveva nappina bianca, il 2\u00b0 rossa, il 3\u00b0 verde e, qualora vi fosse un 4\u00ba battaglione, azzurra. I colori erano quelli della bandiera italiana, pi\u00f9 l'azzurro di casa Savoia. In seguito si aggiunsero altre nappine con colori, numeri e sigle specifiche per le diverse specialit\u00e0 e i vari reparti.\nLe nappine utilizzate nel corso degli anni sono le seguenti:\nI distintivi di grado.\nSul cappello alpino i gradi sono portati sul lato sinistro, in corrispondenza della penna e della nappina, sotto forma di galloni:\nI distintivi di grado degli Alpini\nLe mostrine.\nOltre ai fregi (ove previsti) sui vari copricapi, insegne specifiche sono le mostrine applicate sul colletto della giacca/camicia nell'uniforme ordinaria e di gala, caratterizzate dal campo verde delle specialit\u00e0 da montagna, a distinguere le specialit\u00e0 delle varie Armi e Specialit\u00e0 che compongono il Corpo degli Alpini:\nNella cultura di massa.\nL'alpino e il mulo.\n\u00c8 durato 130 anni il sodalizio tra gli alpini e i muli, ma questi equini furono arruolati ancor prima degli alpini, perch\u00e9 gi\u00e0 dal 1831 nell'esercito del Regno di Sardegna vennero costituite le prime batterie da montagna dotate di cannoni smontabili per il cui trasporto furono impiegati trentasei muli. Il loro scopo era quello di alleggerire il soldato dai peso che altrimenti avrebbe dovuto portare a spalla, e con il trascorrere del tempo l'importanza dei quadrupedi crebbe sempre di pi\u00f9.\nIl legame tra l'alpino e il mulo si consolid\u00f2 durante la Grande Guerra dove divenne fondamentale per trasportare le armi e il rifornimento logistico dei reparti in alta montagna. In breve tempo l'alpino e il mulo divennero nell'immaginario collettivo un binomio inscindibile, ed assieme agli alpini, i muli patirono la fame e il freddo durante le due guerre mondiali dove furono impegnati su tutti i fronti dove vennero utilizzate forze italiane. Anche nella seconda guerra mondiale il mulo fu protagonista se si pensa al suo impiego sul fronte greco e sovietico. Il Corpo d'armata alpino partito per la steppa sovietica, ad esempio, aveva in dotazione ben muli che ebbero un ruolo fondamentale soprattutto durante la ritirata in Unione Sovietica.\nDal dopoguerra, per effetto della motorizzazione di praticamente tutti i reparti, \u00e8 cominciato il declino nell'uso del mulo e negli ultimi anni di servizio i muli in dotazione in tutto l'esercito erano appena settecento. Il 7 settembre 1993 presso la caserma D'Angelo di Belluno, vennero venduti all'asta per ordine del Ministero della Difesa, gli ultimi ventiquattro muli in forza agli alpini.\nUna rappresentazione di cosa fu il connubio tra l'alpino e il mulo \u00e8 visibile presso il museo nazionale storico degli Alpini a Trento, dove si trova un piccolo \"museo del mulo\". Questo raccoglie materiale da maniscalco ed equipaggiamento relativo all'inseparabile compagno delle truppe alpine.\nIl motto.\nIl motto \"Di qui non si passa\" fu coniato dal generale Luigi Pelloux, primo ispettore generale degli alpini, che nell'ottobre 1888, in occasione di un banchetto ufficiale per la visita a Roma dell'imperatore di Germania, concluse un discorso sugli alpini dicendo:\nLa preghiera dell'alpino.\nLa preghiera, nella sua forma originale, fu scritta dal colonnello Gennaro Sora, allora comandante del battaglione alpini \"Edolo\", a Malga Pader, in Val Venosta, proprio per la sua unit\u00e0. Questa prima versione conteneva degli espliciti riferimenti al Duce e al Re, che col tempo furono cancellati. Il vicario generale Monsignor Giuseppe Trossi il 21 ottobre 1949 comunic\u00f2 il testo rivisto e adattato della preghiera, aggiungendo lo specifico riferimento alla Madonna degli Alpini. Questa preghiera doveva essere quindi recitata in sostituzione della Preghiera del Soldato al termine di ogni Santa Messa di precetto.\nNuovamente nel 1972 il cappellano militare capo del Servizio di Assistenza Spirituale del 4\u00ba Corpo d'armata alpino, Monsignor Pietro Parisio, previa autorizzazione del suo generale comandante il Monsignor Franco Parisio, ottenne dall'Arcivescovo Ordinario Militare, Monsignor Mario Schierano, alcune nuove piccole modifiche alla preghiera, in modo da adattarla nel modo migliore agli Alpini delle nuove generazioni. Il testo venne ulteriormente e leggermente modificato ed infine definitivamente approvato il 15 dicembre 1985.\nAttorno alla met\u00e0 degli anni novanta, il presidente dell'ANA Leonardo Caprioli ottenne dal Consiglio Direttivo Nazionale la possibilit\u00e0 che la preghiera possa essere recitata nella sua forma del 1949 quando siano presenti soltanto soci iscritti all'ANA, o nella sua forma del 1985, alla presenza di reparti alpini alle armi. Infine il 6 settembre 2007 l'Arcivescovo Ordinario Militare, Monsignor Vincenzo Pelvi, ha reinserito, nel testo modificato nel 1985 il riferimento alla \u00abnostra millenaria civilt\u00e0 cristiana\u00bb. Quindi per gli alpini in servizio il passo \u00abRendici forti a difesa della nostra Patria e della nostra Bandiera\u00bb diventa \u00abRendici forti a difesa della nostra Patria, della nostra Bandiera, della nostra millenaria civilt\u00e0 cristiana\u00bb.\nL'inno.\nL'Inno degli Alpini \u00e8 il \"Trentatr\u00e9\". Il motivo di questo nome non \u00e8 chiaro; secondo alcune fonti deve il proprio nome perch\u00e9 era il 33\u00ba pezzo nel repertorio delle fanfare alpine dei primi reparti, secondo altre perch\u00e9 era in origine il motto del 33\u00ba reggimento artiglieria, all'epoca inquadrato nelle truppe alpine, altri infine fanno risalire questo nome alla metrica utilizzata per comporre il testo e la musica. Inoltre, esso \u00e8 ispirato all'inno francese: \"Les Fiers Alpins\", testo scritto da D'Estel, con la musica di Trav\u00e8 "}
{"id": "68103", "revid": "599013", "url": "https://it.wikipedia.org/wiki?curid=68103", "title": "Brigata meccanizzata &quot;Granatieri di Sardegna&quot;", "text": "La Brigata meccanizzata \"Granatieri di Sardegna\" \u00e8 una grande unit\u00e0 dell'Esercito Italiano, di stanza a Roma.\nStoria.\nI granatieri derivano dall'antico Reggimento delle guardie reali creato nel 1659 dal duca Carlo Emanuele II di Savoia. L'appellativo \"granatieri\" deriva dal fatto che, nel 1685, il re Vittorio Amedeo II di Savoia assegn\u00f2 ad ogni compagnia del reggimento sei soldati incaricati di lanciare allo scoperto le granate.\nLa Brigata meccanizzata \"Granatieri di Sardegna\" discende dalla Brigata Guardie costituita a seguito del riordino dell'Arma di Fanteria definito dall'ordinamento del 25 ottobre 1831 e formata con il 1\u00ba Reggimento Granatieri (in vita dal 18 aprile 1659) ed il Reggimento Cacciatori, costituito il 13 luglio 1774.\nCon decreto 20 aprile 1850, la Brigata prese il nome di Brigata Granatieri, composta dal 1\u00ba e 2\u00ba Reggimento Granatieri, conservando la precedenza sulle altre Brigate di Fanteria. Nel novembre 1852 assorb\u00ec le compagnie del disciolto Reggimento Cacciatori ed assunse la denominazione di Brigata \"Granatieri di Sardegna\".\nSciolta il 25 ottobre 1871, unitamente alle altre brigate permanenti, viene ricostituita il 2 gennaio 1881 riunendo ancora il 1\u00ba e 2\u00ba Reggimento Granatieri.\nLa Grande guerra e l'impresa di Fiume.\nNel 1902 Vittorio Emanuele III fece trasferire i due reggimenti Granatieri a Roma, lasciando le sedi di Parma e Piacenza. L'adozione della divisa grigio verde, pochi anni dopo, caus\u00f2 la perdita degli alamari che rimasero solo sull'alta uniforme da parata (essi comunque vengono riprodotti, stilizzati, sulle mostrine). I Granatieri parteciparono nel 1911 alla guerra italo-turca che si svolse in Libia.\nNella prima guerra mondiale i Granatieri sono in prima linea tra Monfalcone e il Sabotino, Oslavia, il Monte Cengio e il Monte San Michele, nonch\u00e9 sul Passo dello Stelvio. Nel 1918 partecipano alla battaglia di Vittorio Veneto. Nel corso del conflitto la Brigata Granatieri fu tra quelle che subirono le perdite in combattimento pi\u00f9 pesanti: 12.202 uomini tra morti e dispersi e 14.110 feriti in poco pi\u00f9 di 20 mesi trascorsi in prima linea. Le bandiere di guerra di entrambi i Reggimenti della Brigata furono decorate con la croce di cavaliere dell'Ordine Militare di Savoia, una medaglia d'oro ed una d'argento al valor militare. Ingente anche il numero di decorazioni individuali: 10 medaglie d'oro, 572 d'argento e 658 di bronzo al valor militare.\nAl termine della Grande Guerra (con la battaglia di Vittorio Veneto) i Granatieri di Sardegna furono destinati al presidio di Fiume. Ma in seguito a problemi con la minoranza croata furono allontanati dalla citt\u00e0 il 25 agosto 1919. Acquartieratisi a Ronchi dei Legionari, sette ufficiali inviarono a Gabriele D'Annunzio la lettera da cui scatur\u00ec l'Impresa di Fiume:\nIn esecuzione della legge 11 marzo 1926 sull'ordinamento dell'Esercito, che prevede la costituzione delle Brigate su tre Reggimenti, inquadra anche il 3\u00ba Reggimento \"Granatieri di Sardegna\" costituito il 1\u00ba dicembre 1926 e prende il nome di XXI Brigata di Fanteria.\nAssegnata, assieme al 13\u00ba Reggimento Artiglieria, alla 21\u00aa Divisione Militare Territoriale di Roma a seguito del decreto 8 febbraio 1934 la Brigata diviene Divisione di Fanteria \"Granatieri di Sardegna\"che nel 1939 diverr\u00e0 Divisione di Fanteria \"Granatieri di Sardegna\" (21^) perdendo di forza il 3\u00ba Granatieri.\nLa seconda guerra mondiale.\nAllo scoppio della seconda guerra mondiale i Granatieri furono impiegati in Albania.\nL'8 settembre 1943, alla proclamazione dell'armistizio, la Divisione, che \u00e8 alle dipendenze del Corpo d'Armata Motocorazzato, ha le proprie unit\u00e0 schierate nella zona sud di Roma, a protezione delle vie d'accesso alla Capitale.\nA seguito dell'armistizio di Cassibile i Granatieri di Sardegna, agli ordini del generale Gioacchino Solinas (che poi ader\u00ec alla Repubblica Sociale Italiana) si scontrarono duramente con reparti tedeschi, contendendo le posizioni presidiate per due giorni: presso Porta San Paolo poi al Campidoglio difeso dalla IV Compagnia Reclute del 1\u00ba Reggimento, comandata del Capitano Alberto Alessandrini, che si riveler\u00e0 l'ultimo baluardo della difesa di Roma, i Granatieri e le altre truppe giunte in rinforzo (carabinieri, bersaglieri, polizia Africa italiana, cavalleria, carristi, paracadutisti) ebbero il forte sostegno della popolazione romana armata. Questo episodio, per l'unione assolutamente inedita tra esercito e popolo, \u00e8 stato considerato il preludio di quella che divenne la Resistenza italiana.\nIl 10 settembre, in seguito al trasferimento di Vittorio Emanuele III assieme alle pi\u00f9 alte cariche governative e militari ed alla successiva resa voluta dagli Alti comandi romani, la Divisione, rimasta priva di ordini, si sband\u00f2, cos\u00ec come la quasi totalit\u00e0 del Esercito Regio, sciogliendosi.\nSempre a seguito dell'armistizio, il Raggruppamento Granatieri in Corsica si batt\u00e9 con successo nelle operazioni intraprese dai comandi e dalle truppe italiane in quell'isola per scacciarne i tedeschi a Zonza, Quenza, Levie e Porto Vecchio e nei combattimenti ingaggiati per ostacolare lo spostamento dei reparti corazzati tedeschi che, lasciata la Sardegna, raggiungevano Bastia per imbarcarsi alla volta di Livorno. in ottobre il raggruppamento fu trasferito nel nord della Sardegna e successivamente a Iglesias.\nIl 3\u00ba Reggimento Granatieri alla data dell'armistizio era dislocato in un'ampia zona della Grecia, con comando nella zona di Atene, attivo in servizi di vigilanza, di presidio e costieri. Su decisione degli alti Comandi fu decisa la resa, a seguito della quale tutti i militari vennero deportati nel campo di prigionia di Wietzendorf, in Germania.\nIl 15 maggio 1944 \u00e8 nuovamente in vita, in Sardegna, quale Divisione Granatieri, per trasformazione del Raggruppamento Granatieri. \u00c8 costituita da 1\u00ba e 2\u00ba Reggimento Granatieri, dal 32\u00ba e 132\u00ba Reggimento Fanteria Carrista, dal 553\u00ba e 548\u00ba Reggimento Artiglieria (quest'ultimo sostituito il successivo 14 luglio dal 507\u00ba Reggimento, formato per trasformazione del 7\u00ba Reggimento di C.A.), dalla 205\u00aa compagnia mista del genio e da elementi dei servizi.\nNella prima decade di agosto i due reggimenti granatieri sono inviati sul continente e passano alle dipendenze della Divisione \"Friuli\".\nCon il personale della divisione, sciolta in data 31 agosto dello stesso 1944, vengono formati il 1\u00ba e 2\u00ba Reggimento Guardie mentre aliquote di personale qualificato sono cedute alla Divisione \"Cremona\".\nIl dopoguerra.\nNel dopoguerra la grande unit\u00e0 venne ricostituita il 1\u00ba aprile 1948 a Roma quale Divisione fanteria \"Granatieri di Sardegna\" con il 1\u00ba Reggimento Granatieri, il 17\u00ba Reggimento fanteria \"Acqui\", il 13\u00ba Reggimento artiglieria da campagna.\nL'8 maggio 1966 le decorazioni al Valor Militare delle Bandiere di Guerra del 2\u00b0 e del 3\u00ba Reggimento Granatieri vennero appuntate al drappo del 1\u00ba Reggimento \"Granatieri di Sardegna\", l\u2019unico ricostituito nel 1946, per riassumere nei simboli l'essenza unitaria dei tre secoli di tradizioni militari comuni dei Granatieri.\nDopo essere stata riconfigurata in Divisione motorizzata ha inquadrato anche una sezione aerei leggeri su velivoli L 21 A.\nBrigata meccanizzata \"Granatieri di Sardegna\".\nNel 1975 con la profonda riorganizzazione dell'Esercito Italiano la Divisione \"Granatieri di Sardegna\" veniva sciolta, insieme al 1\u00ba Reggimento \"Granatieri di Sardegna\" e veniva riconfigurata nella Brigata meccanizzata \"Granatieri di Sardegna\", erede del 1\u00ba, del 2\u00ba e del 3\u00ba Reggimento \"Granatieri di Sardegna\", articolata su tre battaglioni meccanizzati (1\u00ba \"Assietta\", 2\u00ba \"Cengio\" e 3\u00ba \"Guardie\", (quest'ultimo, basato a Orvieto, svolgeva funzione di Battaglione Addestramento Reclute) di Granatieri, uno meccanizzato di Bersaglieri (1\u00ba \"Lamarmora\"), uno di carristi (6\u00ba Battaglione Carri \"M.O. Scapuzzi\") e una compagnia controcarri \"Granatieri di Sardegna\", reparti basati presso Borgata Aurelia a Civitavecchia; infine, il 13\u00ba Gruppo artiglieria da campagna \"Magliana\", basato a Civitavecchia insieme con il Battaglione logistico \"Granatieri di Sardegna\", una compagnia genio e il 14\u00ba Squadrone esplorante \"Cavalleggeri di Alessandria\" con sede a Civitavecchia in posizione quadro. Il comando di Brigata si trovava nella Caserma \"Gandin\" nel vecchio Forte di Pietralata, dove erano anche situati il Reparto Comando e Trasmissioni (RE.CO.TRAS.) composto da una compagnia di fanteria meccanizzata e una di trasmissioni, e il 1\u00ba \"Assietta\".\nNel 1976 la brigata aveva la seguente configurazione organica:\nOltre al normale addestramento proprio dei reparti di fanteria meccanizzata, i due battaglioni di Granatieri basati a Roma erano impegnati in compiti di rappresentanza, quali la guardia d'onore al Quirinale, al Senato, alla Camera dei Deputati, all'Altare della Patria, nonch\u00e9 le occasionali schieranti per visite di capi di Stato esteri, funerali di Stato, sparare ogni giorni dal colle del Gianicolo alle ore 12 la prima cannonata che ricordava la breccia di Porta Pia.\nNel 1979 il Gruppo Squadroni \"Cavalleggeri di Alessandria venne sciolto. Dopo l'ulteriore riorganizzazione della fine anni ottanta, il 4 ottobre 1993 il Reparto Comando e Trasmissioni diviene Reparto Comando e Supporti Tattici nel quale confluisce la Compagnia Genio Guastatori.\nDal 21 dicembre 1995 riceve il 7\u00ba reggimento artiglieria da campagna semovente \"Cremona\" in sostituzione del 13\u00b0 che viene sciolto. Dal 15 maggio 1996 il 7\u00b0 viene sostituito dal 33\u00b0 \"Acqui\". Successivamente, anche il Reggimento \"Lancieri di Montebello\" (8\u00b0) entra nell'organico della Brigata.\nOggi fanno parte della Brigata meccanizzata \"Granatieri di Sardegna\" il Reparto Comando e Supporti Tattici \"Granatieri di Sardegna\", il 1\u00ba Reggimento \"Granatieri di Sardegna\", il 2\u00ba Battaglione \"Granatieri di Sardegna\" e l'8\u00ba Reggimento \"Lancieri di Montebello\".\nDal 1976 le unit\u00e0 di granatieri hanno formato la base della Brigata Meccanizzata \"Granatieri di Sardegna\", destinata in caso di conflitto con il patto di Varsavia alla difesa e protezione del centro Italia, in particolar modo di Roma in quanto capitale e sede del governo. Dislocata nel Lazio, Umbria ed Abruzzo si componeva di due reggimenti granatieri, uno di cavalleria ed uno d'artiglieria.\nLa Brigata \"Granatieri di Sardegna\" ha partecipato alla missione umanitaria UNOSOM 2-IBIS 2 in Somalia dal mese di giugno al mese di dicembre del 1993.\nLo scudetto.\nDeriva dalla bandiera del popolo sardo. Il simbolo dei quattro mori risale al 1281 ed \u00e8 importato in Sardegna come sigillo della cancelleria reale di Pietro il Grande d'Aragona. Il simbolo compare in Sardegna poco pi\u00f9 di mezzo secolo pi\u00f9 tardi, per sottolineare i legami che univano in quel momento l'Isola alla Corona di Aragona. Nel 1949, ricostituita la Divisione, fu inserito nello scudetto la granata, simbolo dei granatieri in generale.\nReparti.\nDalla Brigata meccanizzata \"Granatieri di Sardegna\" dipendono direttamente: il Reparto comando e supporti tattici \"Granatieri di Sardegna\"; il 1\u00ba Reggimento \"Granatieri di Sardegna\" (ordinato su Battaglione Granatieri \"Assietta\" e Compagnia Comando e Supporto Logistico); il 2\u00ba Battaglione Granatieri \"Cengio\"; l'8\u00ba Reggimento \"Lancieri di Montebello\" (ordinato su 1\u00ba Gruppo Squadroni Esplorante e il 2\u00ba Gruppo Squadroni a Cavallo)."}
{"id": "68105", "revid": "1652635", "url": "https://it.wikipedia.org/wiki?curid=68105", "title": "Perca fluviatilis", "text": "Il pesce persico (\"Perca fluviatilis\", Linnaeus 1758), conosciuto comunemente in Italia come persico reale o semplicemente persico, \u00e8 un pesce di acqua dolce appartenente alla famiglia dei Percidi dell'ordine dei Perciformes.\nDistribuzione e habitat.\n\u00c8 originario dell'Europa centro-settentrionale e dell'Asia, con un areale che si spinge fino alla Siberia. \u00c8 alloctono, ma presente in Italia, dove \u00e8 stato importato dalla Svizzera a met\u00e0 '700.\nPreferisce correnti molto deboli, avendo abitudini sedentarie: per questo \u00e8 pi\u00f9 diffusa la sua presenza in ambienti lacustri piuttosto che fluviali. \u00c8 un pesce decisamente eurialino, tanto che nella parte settentrionale del suo areale vive anche in estuari e lagune salmastre. Nel mar Baltico, le cui acque sono estremamente poco salate, si incontra regolarmente anche in mare aperto.\nDescrizione.\nIl pesce persico presenta una dorso arcuato e corpo di forma ovale abbastanza tozza. Ha due pinne dorsali separate da un breve spazio delle quali la prima \u00e8 munita di spine. La pinna caudale \u00e8 leggermente forcuta. Testa e bocca sono di discrete dimensioni. Dietro la testa il corpo forma uno \"scalino\" ben evidente.\nHa dorso verdastro con da 5 a 8 fasce verticali di colore scuro spesso biforcate a forma di Y nella parte posteriore del corpo. Le pinne ventrali, anale e caudale sono di colore rosso o aranciato, spesso molto vivo, le pinne pettorali sono invece giallastre e il ventre bianco. Spesso c'\u00e8 una macchia scura alla fine della prima pinna dorsale.\nRaggiunge i 60\u00a0cm di lunghezza, ma la taglia mediamente non supera i 20\u00a0cm.\nBiologia.\nVive fino a 21 anni. Al contrario di altri percidi come il lucioperca e l'acerina ha abitudini diurne.\nRiproduzione.\nDepone le uova, in relazione alla temperatura ambientale, tra febbraio e la fine di luglio (in Italia di solito tra aprile e maggio). Le uova hanno un diametro di 2-2,5\u00a0mm e sono protette all'interno di lunghi nastri di muco che le femmine distendono tra i rami delle piante acquatiche. Per questo per la riproduzione predilige acque basse con fitta vegetazione o con abbondante presenza di radici. La schiusa si ha dopo 2-3 settimane: le larve misurano 5\u00a0mm e, riassorbito il sacco vitellino, si riuniscono in grandi banchi nelle acque superficiali lungo le rive.\nAlimentazione.\nIn giovane et\u00e0 si ciba di plancton, divenendo poi predatore di altri pesci in et\u00e0 adulta.\nPesca.\nIl pesce persico ha carni squisite e in Italia \u00e8 oggetto di pesca professionale soprattutto nei grandi laghi del Nord (lago di Garda, Maggiore, Como, Iseo e Idro), nei laghi vulcanici del Centro Italia e anche in alcuni bacini artificiali del Meridione come il lago Arvo, in Calabria. Vengono adoperate svariate reti da posta, lenze e \"legnaie\".\nSportivamente, viene anche pescato usando come esche bigattini, lombrichi e pesce vivo o morto come le scardole, i triotti e le alborelle.\nViene pescato anche con esche artificiali (cucchiaini, mosche, vermi di gomma e minnow) con le tecniche dello spinning e della pesca a mosca.\nCucina.\nPiatti a base di questo pesce sono diffusi maggiormente in Lombardia e nel Lazio, grazie alla sua particolare diffusione nel Lago di Como, Lago d'Iseo, nel Lago di Garda e nel Lago Maggiore in Lombardia e nei laghi vulcanici di Bolsena, Vico, Bracciano nel Lazio ed infine nel lago di Piediluco in Umbria.\nViene usato per secondi piatti, in genere fatto a filetti e cucinato alla griglia o fritto.\n\u00c8 un piatto comune nei Paesi scandinavi.\nNelle zone del Lago di Como viene utilizzato per la preparazione del tradizionale risotto al pesce persico.\nNelle zone del Lago di Garda viene cucinato con una salsa a base di aglio, olio, sale, limone e prezzemolo.\nIn alcune zone della Toscana e dell'Umbria viene abbrustolito sulla brace di canna lacustre e servito senza lisca in piccoli pezzetti, condito con olio extra vergine d'oliva a crudo, poco aceto, sale e pepe; il piatto prende il nome di brustico.\nAltre specie.\nIl cosiddetto \"persico spigola\" \u00e8 in realt\u00e0 un ibrido di \"Morone chrysops\" e \"Morone saxatilis\" allevato in acque dolci; tale denominazione \u00e8 imposta dalla sola normativa italiana.\nI \"filetti di persico\" che tanto spesso si vedono in pescheria non sono fatti con questa specie ma con il persico del Nilo una specie africana della famiglia Latidae o Centropomidae pescata soprattutto nel lago Vittoria. Di fatto tale pesce condivide col persico nostrano il solo nome."}
{"id": "68114", "revid": "1543377", "url": "https://it.wikipedia.org/wiki?curid=68114", "title": "Final Fantasy X", "text": " \u00e8 un videogioco di ruolo giapponese creato dalla casa di sviluppo Square nel 2001 come decimo capitolo della serie \"Final Fantasy\". Fu il primo gioco della serie ad essere pubblicato per PlayStation 2. Dal punto di vista tecnico questo capitolo segna il passaggio definitivo alla grafica interamente tridimensionale e costituisce il primo titolo della serie a introdurre il doppiaggio sonoro. Il sistema di combattimento Active Time Battle (ATB) utilizzato fino a quel momento viene sostituito dal Conditional Turn Based (CTB); viene inoltre abbandonato lo sviluppo lineare dei personaggi basato sul livello, in favore di un vasto albero di abilit\u00e0 chiamato Sferografia.\nIl gioco \u00e8 ambientato nel mondo immaginario di Spira, i cui abitanti sono perseguitati da un mostro titanico chiamato Sin. Il protagonista \u00e8 Tidus, un giocatore di Blitzball che viene trasportato su Spira quando Sin attacca la sua citt\u00e0 natale, Zanarkand. Tidus fa amicizia con l'invocatrice Yuna e la accompagna nel suo pellegrinaggio attraverso Spira per ottenere l'Invocazione Suprema e distruggere Sin.\nLo sviluppo di \"Final Fantasy X\" inizi\u00f2 nel 1999 con un budget di oltre 4 miliardi di yen e uno staff di pi\u00f9 di 100 persone. Il gioco fu il primo della serie a non essere interamente arrangiato da Nobuo Uematsu, che fu coadiuvato nel suo lavoro da Masashi Hamauzu e Junya Nakano. \"Final Fantasy X\" godette di un ampio successo critico e commerciale, vendendo circa 8 milioni di copie in tutto il mondo. Nel 2003 gli succedette \"Final Fantasy X-2\", rendendolo il primo capitolo di \"Final Fantasy\" ad avere un sequel diretto. Il 18 marzo 2014 il gioco fu ridistribuito insieme al suo seguito in un porting ad alta definizione per PlayStation 3 e PlayStation Vita intitolato \"Final Fantasy X/X-2 HD Remaster\", poi rimasterizzato anche per PlayStation 4, Microsoft Windows, Nintendo Switch e Xbox One.\nTrama.\nAmbientazione e personaggi.\n\"Final Fantasy X\" \u00e8 ambientato nel mondo immaginario di Spira, composto da un continente centrale circondato da un numero di piccole isole. Il clima varia dal tropicale di Besaid e Kilika, alla regione temperata di Mihen, fino al clima polare di Macalania e del Monte Gagazet. Spira \u00e8 abitata prevalentemente da umani, ma presenta anche altre variet\u00e0 di popoli e razze: tra essi i Guado, umanoidi dalle braccia allungate; i Ronso, creature leonine dal pelo blu; e gli Hypello, anfibi antropomorfi. Fra le varie popolazioni umane si distinguono gli Albhed, un popolo tecnologicamente avanzato ma osteggiato dal resto della popolazione, con distintivi occhi verdi e una propria lingua.\nMille anni prima dell'inizio del gioco, Spira era un continente altamente industrializzato, ma, durante una sanguinosa guerra combattuta con l'utilizzo di potenti macchine e armi, fece la sua comparsa Sin, un mostro simile a un leviatano capace di creare altri mostri a partire dalle anime dei defunti. Sin spazz\u00f2 via la tecnologia di Spira e stermin\u00f2 gran parte della popolazione; i superstiti si adattarono a vivere in piccoli insediamenti e cercarono rifugio in Yevon, un credo secondo il quale Sin \u00e8 comparso per punire l'abuso di tecnologia e che predica sacrifici e penitenze al fine di espiare i peccati e liberarsi della minaccia del mostro. Il clero addestra inoltre regolarmente degli invocatori: sacerdoti capaci di evocare delle creature angeliche dai grandi poteri magici note come Eoni e legate ciascuna a uno degli otto templi yevoniti. Una volta ottenuti tutti gli Eoni e l'Invocazione Suprema, un invocatore pu\u00f2 sacrificarsi per sconfiggere temporaneamente Sin e farlo svanire per diversi anni, assicurando a Spira dei periodi di pace chiamati bonacciali.\nEsistono sette personaggi giocanti, tra cui il protagonista Tidus, un ragazzo allegro e gioviale e un asso del Blitzball, che cerca un modo per tornare a Zanarkand dopo che Sin lo ha condotto a Spira. Per fare ci\u00f2, si unisce a Yuna, un'invocatrice in pellegrinaggio per ottenere l'Invocazione Suprema e sconfiggere cos\u00ec Sin. In viaggio con loro in qualit\u00e0 di guardiani di Yuna vi sono: Kimahri, un guerriero della trib\u00f9 dei Ronso che ha protetto Yuna fin dalla pi\u00f9 tenera et\u00e0; Wakka, un giocatore di Blitzball il cui fratello minore \u00e8 stato ucciso da Sin; e Lulu, una severa maga nera cresciuta con Yuna e Wakka. Durante il viaggio al gruppo si uniscono anche Auron, un ex-monaco guerriero che aiut\u00f2 Braska, il padre di Yuna, e Jecht, il padre di Tidus, nello sconfiggere Sin dieci anni prima dell'inizio della storia; e Rikku, una vivace ragazza Albhed e la prima persona amica ad assistere Tidus al suo arrivo a Spira.\nStoria.\nIl gioco inizia nella gigantesca metropoli di Zanarkand e segue le vicende di Tidus, un giovane campione di Blitzball, il cui padre Jecht \u00e8 sparito nel nulla dieci anni prima. La citt\u00e0 viene attaccata da Sin, un giantesco mostro, e Tidus cerca di fuggire assieme al suo tutore Auron, ma viene teletrasportato su Spira dai poteri di Sin. Disperso in mare, Tidus \u00e8 soccorso da un gruppo di Albhed guidato da Rikku e scopre che in questo mondo Zanarkand \u00e8 stata distrutta da Sin mille anni prima. In seguito ad un nuovo attacco del mostro, Tidus \u00e8 separato dal gruppo e giunge sull'isola di Besaid, dove incontra Wakka, capitano della locale formazione di Blitzball, Lulu, Kimahri e Yuna, una giovane invocatrice che si appresta a iniziare il suo pellegrinaggio per ottenere l'Invocazione Suprema e sconfiggere Sin. Tidus si unisce alla comitiva per aiutare Wakka e la sua squadra nell'imminente torneo di Blitzball e per trovare il modo di ritornare a casa. Nel loro viaggio attraverso Spira i cinque si recano ai templi di Yevon per ottenere Eoni e devono affrontare mostri e scaglie di Sin. Dopo il torneo Auron si unisce al gruppo e convince Tidus a diventare guardiano di Yuna e continuare con loro il viaggio. Egli rivela inoltre di aver effettuato dieci anni prima lo stesso pellegrinaggio in compagnia di Braska, il padre di Yuna, e Jecht, il padre di Tidus; una notizia che confonde Tidus che credeva che il genitore fosse morto in mare. In seguito anche Rikku, che si scoprir\u00e0 essere la cugina di Yuna, entra a far parte del gruppo.\nQuando Yuna giunge a Guadosalam il leader dei Guado, Seymour, chiede la sua mano, affermando che un'unione tra i due allevierebbe le sofferenze di Spira. Al tempio locale, tuttavia, il gruppo trova un messaggio del padre di Seymour, Jyscal, in cui l'uomo rivela di essere stato ucciso da suo figlio, il quale desidera distruggere Spira. Yuna e i suoi guardiani affrontano Seymour in combattimento, uccidendolo e finendo perci\u00f2 scomunicati senza possibilit\u00e0 di appello; subito dopo Sin attacca, separando Yuna dal resto del gruppo. Nel cercare la ragazza a Bikanel, la patria degli Albhed dove il gruppo si \u00e8 ritrovato, Tidus \u00e8 traumatizzato nello scoprire che gli invocatori muoiono dopo aver utilizzato l'Invocazione Suprema e si ripromette di trovare un modo per sconfiggere Sin mantenendo al tempo stesso Yuna in vita. Il gruppo ritrova Yuna a Bevelle e interrompe il matrimonio forzato della ragazza con il non-morto Seymour. Dopo essere stati arrestati come traditori ed essere successivamente evasi, i pellegrini proseguono il loro viaggio.\nLungo il tragitto Tidus si rassegna al fatto che non torner\u00e0 pi\u00f9 a casa e apprende che lui, Jecht e la Zanarkand da cui provengono sono entit\u00e0 illusorie che esistono solo come proiezione della Zanarkand originale e dei suoi abitanti. Quando mille anni prima dell'inizio della storia Zanarkand affront\u00f2 e venne sconfitta da Bevelle in battaglia, infatti, i superstiti di Zanarkand divennero intercessori, in modo da poter ricreare la loro distrutta citt\u00e0 a partire dai loro ricordi. Dopo un millennio, per\u00f2, gli intercessori si sono stancati di sognare e vorrebbero semplicemente morire, ma il potere di Sin glielo impedisce.\nNelle rovine di Zanarkand Yunalesca \u2014 la prima invocatrice a sconfiggere Sin e non-morta da allora \u2014 rivela al gruppo che l'Invocazione Suprema \u00e8 creata dal sacrificio di una persona cara all'invocatore; sconfitto Sin, l'Invocazione Suprema uccide l'invocatore e si trasforma nel nuovo Sin, causando il ripetersi del suo circolo di rinascita. Yuna decide per\u00f2 di rinunciare all'Invocazione Suprema, poich\u00e9 non ha intenzione di portare avanti un ciclo di sacrifici vani. Yunalesca cerca di uccidere il gruppo, ma viene sconfitta mettendo per sempre fine alla possibilit\u00e0 di ottenere l'Invocazione Suprema. Dopo la battaglia il gruppo apprende dagli intercessori che Yu Yevon, un invocatore che ha perso la sua umanit\u00e0, \u00e8 il responsabile del ciclo di rinascita di Sin. Auron, inoltre, rivela a Tidus di essere un non-morto, sconfitto da Yunaleska molti anni addietro, e che a suo tempo fu Jecht a diventare l'Invocazione Suprema di Braska, perci\u00f2 la sua coscienza \u00e8 ancora viva dentro Sin. Aiutata sia dagli Albhed che dagli yevoniti, Yuna ferisce gravemente il corpo di Sin e guida i suoi compagni all'interno della bestia, dove Yu Yevon possiede lo spirito di Jecht e cerca di sconfiggerli, ma viene battuto e annichilito. Il ciclo di rinascita di Sin \u00e8 quindi interrotto e gli intercessori sono liberati dalla loro prigionia. Auron si lascia morire, avendo completato la sua missione, mentre la Zanarkand di Tidus e il ragazzo stesso scompaiono nel nulla; Yuna viene acclamata come salvatrice di Spira, ma in cuor suo spera di ritrovare un giorno il suo amato Tidus.\nModalit\u00e0 di gioco.\n\"Final Fantasy X\" presenta una visuale di gioco in terza persona, con il giocatore che pu\u00f2 controllare direttamente gli spostamenti del personaggio principale, Tidus, e interagire con oggetti e altri personaggi. A differenza dei precedenti titoli della serie, tuttavia, il mondo di gioco e i personaggi sono stati resi in scala 1:1. Il gameplay di \"Final Fantasy X\" differisce inoltre da quello dei \"Final Fantasy\" precedenti per la mancanza di una mappa di navigazione del mondo con visuale bidimensionale dall'alto. Nel gioco tutti i luoghi sono presentati senza soluzione di continuit\u00e0 e i collegamenti tra le diverse localit\u00e0 avvengono in modo lineare formando un unico percorso, con l'inquadratura che segue costantemente i movimenti del personaggio giocante. Pi\u00f9 avanti nel gioco il giocatore ottiene l'accesso ad un'aeronave, che permette di navigare Spira in modo pi\u00f9 rapido.\nOgniqualvolta si incontra un nemico, l'ambientazione passa a un'arena di battaglia tridimensionale in cui \u00e8 necessario impartire un comando ai personaggi, i quali si muoveranno automaticamente per eseguirlo. Come altri titoli della serie, \"Final Fantasy X\" presenta numerosi minigiochi, il pi\u00f9 rilevante dei quali \u00e8 lo sport acquatico Blitzball, che riveste anche un ruolo importante nella trama.\nCombattimenti.\n\"Final Fantasy X\" introduce il sistema di combattimento Conditional Turn Based (CTB) al posto del tradizionale Active Time Battle (ATB) usato nella serie a partire da \"Final Fantasy IV\". Mentre nell'ATB le battaglie si svolgono parzialmente in tempo reale, il CTB \u00e8 un sistema di combattimento a turni in cui il gioco \u00e8 messo in pausa durante ogni turno del giocatore, permettendogli di scegliere un'azione senza limiti di tempo. Una linea del tempo nell'angolo in alto a destra dello schermo indica i turni dei vari personaggi e nemici e l'influenza delle varie azioni intraprese sull'ordine di battaglia successivo. Il giocatore pu\u00f2 controllare fino a tre personaggi in battaglia, con un sistema di rotazione che permette di sostituire i personaggi attivi con quelli \"in panchina\" in ogni momento.\nSconfiggendo un nemico si ottengono punti esperienza, denaro e occasionalmente oggetti ed equipaggiamento. Con un colpo di grazia particolarmente efficace si guadagna il bonus \"Ultracidio\", che aumenta del 50% l'esperienza ed il denaro ottenuto dalle battaglie, oltre a far ottenere oggetti aggiuntivi spesso rari o preziosi. A differenza dei capitoli precedenti della saga, in \"Final Fantasy X\" le armi e le protezioni non aumentano le caratteristiche dei personaggi: ognuna di esse, infatti, presenta degli slot, da uno a quattro, in cui sono presenti delle abilit\u00e0 prettamente di supporto. Nel corso del gioco al giocatore verr\u00e0 inoltre concesso la possibilit\u00e0 di aggiungere delle propriet\u00e0 al proprio equipaggiamento, se quest'ultimo avr\u00e0 slot vuoti in cui inserirle.\nGli attacchi speciali di ogni personaggio, introdotti in \"Final Fantasy VII\" come \"Limit Break\", ritornano in questo capitolo con il nome di \"Turbo\". La maggior parte di essi sono interattivi e richiedono l'immissione di una sequenza di tasti per aumentare la loro efficacia. Sebbene inizialmente le barre Turbo si ricarichino quando i personaggi subiscono danni, proseguendo nel gioco \u00e8 possibile sbloccare ulteriori modalit\u00e0 che permettono di ottenere punti Turbo.\nNel controllare Yuna, il giocatore pu\u00f2 invocare potenti creature chiamate Eoni. Mentre nei \"Final Fantasy\" precedenti le invocazioni apparivano per un breve periodo di tempo affinch\u00e9 infliggessero danno al nemico prima di scomparire, in \"Final Fantasy X\" gli Eoni prendono il posto del party e combattono al suo posto fino a quando vincono la battaglia, sono sconfitti o vengono ritirati dal giocatore. Ogni Eone ha proprie statistiche, comandi, attacchi speciali, poteri e Turbo. Nel corso del gioco il giocatore ottiene cinque Eoni diversi, con tre creature addizionali che possono essere ottenute tramite missioni secondarie.\nSferografia.\nIl sistema di potenziamento dei personaggi di \"Final Fantasy X\" rappresenta una novit\u00e0 rispetto al passato ed al consueto sistema basato su punti esperienza e livelli. Al termine di una battaglia, un personaggio guadagna un certo numero di Punti Abilit\u00e0 (AP); raggiunta una certa soglia si ottiene un Livello Sfera (LS), che consente di spostarsi in una tavola denominata Sferografia. In ogni casella della Sferografia \u00e8 presente una somatosfera, che se attivata potenzia il personaggio, incrementandone un parametro delle statistiche o facendogli apprendere una tecnica o un'abilit\u00e0.\nLa Sferografia e il percorso di crescita permettono al giocatore di personalizzare i vari personaggi andando anche contro il loro ruolo \"naturale\" all'interno del gioco. Le versioni \"International\" e PAL di \"Final Fantasy X\" includono inoltre una modalit\u00e0 Master della Sferografia oltre a quella Standard: la prima fa iniziare tutti i personaggi al centro, risultando pi\u00f9 flessibile, mentre la seconda guida il giocatore entro binari prestabiliti rendendo pi\u00f9 facile lo sviluppo.\nSviluppo.\nLo sviluppo di \"Final Fantasy X\" inizi\u00f2 nel 1999, con un budget di circa 4 miliardi di yen e uno staff di oltre 100 persone, la maggior parte delle quali aveva gi\u00e0 lavorato a precedenti titoli della serie. Yoshinori Kitase rivest\u00ec il ruolo di produttore e capo-direttore, mentre la direzione degli eventi, delle mappe e delle battaglie venne suddivisa tra Motomu Toriyama, Takayoshi Nakazato e Toshiro Tsuchida rispettivamente. La scrittura della sceneggiatura richiese tra i tre e i quattro mesi, e altrettanto tempo venne dedicato in seguito alla registrazione del doppiaggio vocale. Kazushige Nojima collabor\u00f2 con Daisuke Watanabe, Toriyama e Kitase alla creazione dello scenario. Nojima si sforz\u00f2 di instaurare una sorta di rapporto tra il giocatore e il personaggio principale; scrisse cos\u00ec la storia in modo tale che i progressi del giocatore nel mondo e la comprensione delle sue dinamiche si riflettessero nelle conoscenze e nella narrazione di Tidus.\nIl decimo capitolo di \"Final Fantasy\" introdusse numerose novit\u00e0 all'interno della serie, come il passaggio a sfondi renderizzati in 3D, il doppiaggio vocale e la transizione a una narrazione in tempo reale. Il produttore esecutivo Hironobu Sakaguchi dichiar\u00f2 che sebbene inizialmente fosse preoccupato dal numero di novit\u00e0 e dalla loro accoglienza da parte del pubblico, il successo della serie risiedeva proprio nell'abilit\u00e0 del team di sviluppo di mettersi in discussione e sperimentare nuove cose.\nInfluenze.\nNel cercare ispirazione per Spira, Kitase prese atto del fatto che i giocatori erano rimasti delusi dalle atmosfere fantascientifiche di \"Final Fantasy VII\" e \"Final Fantasy VIII\", preferendo un \"semplice mondo fantastico\". Desiderando liberarsi dal retaggio di medioevo europeo che era spesso associato al termine \"fantasy\", Kitase prese a ideare un mondo che ridefinisse deliberatamente lo stereotipo impresso nelle menti dei giocatori. Con gran parte del team di sviluppo interessato a temi orientali nelle prime fasi di \"concept\", l'ambientazione assunse uno stile asiatico, con Australasia, Thailandia e Giappone identificati da Kitase come le maggiori influenze dal punto di vista culturale e geografico sul design di Spira, specialmente per quanto riguarda le ambientazioni di Besaid e Kilika. Nomura si sforz\u00f2 di mantenere alto il livello di dettaglio di Spira durante la fase di creazione. Fumi Nakashima, il responsabile del design dei personaggi secondari, volle attribuire a personaggi di diverse regioni e culture degli abbigliamenti caratteristici. Per far risaltare la cultura Albhed, tecnologicamente molto avanzata, Nakashima gli fece portare maschere e occhialini, per conferirgli un aspetto \"strano ed eccentrico\".\nDesign e doppiaggio.\nInizialmente il gioco avrebbe dovuto incorporare alcuni elementi online, attraverso il servizio di Square PlayOnline; tuttavia durante la fase di realizzazione queste caratteristiche furono eliminate e il gioco in rete entr\u00f2 a far parte della serie solo con \"Final Fantasy XI\". Il direttore delle mappe Nakazato volle introdurre un concetto di mappa del mondo che presentasse un approccio pi\u00f9 realistico di quello dei precedenti \"Final Fantasy\", in linea con il realismo degli sfondi 3D al posto dei fondali pre-renderizzati. Avendo giocato di persona ai precedenti titoli della serie, il direttore delle battaglie Tsuchida cerc\u00f2 di ricreare in \"Final Fantasy X\" quegli elementi che aveva trovato interessanti, portandolo ad abbandonare il sistema di combattimento Active Time Battle e ad introdurre il pi\u00f9 strategico Conditional Turn Based. Originariamente il gioco avrebbe dovuto presentare nemici in movimento e visibili sulla mappa, transizioni senza soluzione di continuit\u00e0 dalla navigazione alle battaglie e la possibilit\u00e0 per i giocatori di spostarsi sulla mappa durante gli incontri con i nemici. Il direttore artistico delle battaglie, Shintaro Takai, afferm\u00f2 infatti che era sua intenzione rendere le battaglie una parte naturale della storia e non un elemento indipendente. Tuttavia, a causa di limitazioni nell'hardware, queste idee non vennero applicate. La Sferografia venne invece pensata come un mezzo per aumentare le statistiche dei personaggi in modo interattivo, cos\u00ec che i giocatori avrebbero potuto sperimentare di persona lo sviluppo delle abilit\u00e0 dei loro personaggi.\nCol passaggio alla piattaforma PlayStation 2, Square pot\u00e9 sfruttare la maggiore potenza di calcolo della console per creare un motore grafico di nuova generazione. Per quanto riguarda gli ambienti, questi sono realizzati interamente in 3D e renderizzati in tempo reale. Grazie all'uso della computer grafica si pot\u00e9 inserire inoltre alcuni filmati in full motion video, che vengono utilizzati in alcune tappe fondamentali del gioco. I personaggi stessi sono completamente tridimensionali e i loro dettagli facciali sono stati curati per permettere il rendering in tempo reale delle espressioni, attraverso la tecnica del motion capture e della skeletal animation. Questa tecnologia permise agli animatori di creare movimenti labiali realistici, i quali vennero poi programmati per adattarsi alle battute dei doppiatori.\nNojima dichiar\u00f2 che l'uso del doppiaggio gli permise di esprimere le emozioni in modo pi\u00f9 efficace rispetto al passato e riusc\u00ec pertanto a mantenere la trama pi\u00f9 semplice. La presenza di doppiatori lo costrinse inoltre ad effettuare vari cambiamenti alla sceneggiatura, in modo da far combaciare la personalit\u00e0 degli attori con i personaggi che interpretavano. L'inclusione del doppiaggio cre\u00f2 tuttavia dei problemi nella localizzazione del gioco. Con i filmati programmati in base alla lingua giapponese, il team di localizzazione inglese dovette affrontare l'ostacolo di svolgere una traduzione che fosse plausibile e che si adattasse al ritmo delle battute e ai movimenti delle labbra dei personaggi. Alexander O. Smith paragon\u00f2 il lavoro di adattamento del gioco a \"scrivere quattro o cinque film di dialogo interamente in \"haiku\" [e] ovviamente gli attori dovevano recitare e recitare bene, all'interno di queste restrizioni\".\nColonna sonora.\n\"Final Fantasy X\" segna il primo gioco della serie principale in cui Nobuo Uematsu, compositore storico della saga, venne assistito nel suo lavoro. A redigere la colonna sonora vennero chiamati anche Masashi Hamauzu e Junya Nakano, che furono scelti per la loro abilit\u00e0 di creare musiche diverse dallo stile di Uematsu, ma in grado di armonizzarsi con esse. Il gioco include tre canzoni cantate. La prima \u00e8 una ballata j-pop intitolata presente sia in versione normale che in versione orchestrata per i titoli di coda. L'arrangiamento venne composto da Uematsu, mentre le parole sono di Kazushige Nojima. Il brano \u00e8 interpretato dalla cantante folk giapponese Rikki, che l'\u00e9quipe musicale scov\u00f2 cercando un cantante la cui musica riflettesse le atmosfere delle isole di Okinawa. La seconda \u00e8 il brano heavy metal \"Otherworld\", opera del gruppo The Black Mages, fondato proprio da Uematsu, e cantata in inglese da Bill Muir. La composizione \u00e8 udibile in una delle scene di apertura e viene ripresa in uno degli scontri che precedono la fine del gioco. Infine l' \u00e8 un brano che utilizza sillabe giapponesi e ricorre di frequente nel gioco.\nLa colonna sonora venne raccolta in 91 tracce suddivise in quattro CD. Venne pubblicata in Giappone il 1\u00ba agosto 2001 da DigiCube e riedita il 10 maggio 2004 da Square Enix. Altri dischi correlati includono \"feel/Go dream: Yuna &amp; Tidus\", pubblicato in Giappone da DigiCube l'11 ottobre 2001 e contenente brani di Tidus e Yuna; \"Piano Collections Final Fantasy X\", una raccolta di musiche del gioco; e \"Final Fantasy X Vocal Collection\", una compilation di dialoghi dei personaggi e canzoni.\nThe Black Mages hanno riarrangiato tre brani della colonna sonora di \"Final Fantasy X\" in stile rock: \"Fight With Seymour\", nel loro album \"The Black Mages\" del 2003 e \"Otherworld\" e \"The Skies Above\", contenute nell'album \"\" del 2004. Uematsu continua inoltre a suonare alcuni pezzi nella sua serie di concerti \"Dear Friends: Music from Final Fantasy\". Le musiche di \"Final Fantasy X\" sono apparse anche in vari concerti e album live come \"20020220 Music from Final Fantasy\", una registrazione live di un'orchestra che eseguiva brani della serie, inclusi alcuni pezzi del gioco. \"Swing de Chocobo\" venne inclusa dall'Orchestra Filarmonica Reale di Stoccolma nel loro tour \"Distant Worlds \u2013 Music from Final Fantasy\", mentre \"To Zanarkand\" venne eseguita dalla New Japan Philharmonic nella serie di concerti \"Tour de Japon\".\nDistribuzione.\n\"Final Fantasy X\" venne pubblicato in Giappone il 19 luglio 2001 e in Nord America il 17 dicembre 2001. Nel 2002 seguirono le distribuzioni in Australia, il 17 maggio, e in Europa, il 24 maggio. La versione europea in particolare, pur basandosi sull'edizione nordamericana, presenta svariate aggiunte. Nei due DVD del set completo si trovano in pi\u00f9 i Dark Eoni e il super-boss Der Richter, nuove armi, armature e abilit\u00e0, la Sferografia Master, interviste ai produttori e agli artisti, una raccolta dei trailer e delle pubblicit\u00e0 filmate della prima uscita, un video musicale con opzione audio 5.1 per il brano \"Suteki da ne\" e infine diversi trailer dei progetti in arrivo da Square durante l'anno, tra cui \"Blue Wing Blitz\", \"Kingdom Hearts\" e \"Final Fantasy: The Spirits Within\".\nIl 31 gennaio 2002 venne pubblicata in esclusiva per il mercato nipponico una versione internazionale del gioco denominata \"Final Fantasy X International\", con doppiaggio in inglese e sottotitoli in giapponese. Rispetto all'originale, la nuova edizione comprende diverse aggiunte tra cui un filmato inedito ambientato due anni dopo la fine della storia principale che costituisce il prologo di \"Final Fantasy X-2\", insieme a diversi trailer di giochi in arrivo e interviste ai doppiatori statunitensi e giapponesi. Una compilation contenente \"Final Fantasy X\" e \"Final Fantasy X-2\" ed intitolata \"Final Fantasy X/X-2 Ultimate Box\" venne messa sul mercato in Giappone a partire dall'8 settembre 2005.\n\"Final Fantasy X/X-2 HD Remaster\".\nIl 13 settembre 2011 Square Enix annunci\u00f2 che \"Final Fantasy X\" sarebbe stato rimasterizzato in alta definizione per PlayStation 3 e PlayStation Vita, in occasione del decimo anniversario dell'uscita del gioco. Il 19 marzo 2013 venne confermato che la versione per PS3 avrebbe contenuto anche il sequel \"X-2\" rimasterizzato in HD. I due giochi vennero pubblicati per PS3 in un unico Blu-ray Disc con il titolo \"Final Fantasy X/X-2 HD Remaster\", mentre in cartucce separate per Vita. Durante la conferenza stampa di PlayStation China che si \u00e8 tenuta a Shanghai l'11 dicembre 2014, Square Enix conferm\u00f2 che \"Final Fantasy X/X-2 HD Remaster\" sarebbe stato reso disponibile anche per PlayStation 4 nella primavera del 2015. La conversione venne effettivamente pubblicata in tutto il mondo tra il 12 e il 15 maggio 2015. Un anno dopo venne reso disponibile per Microsoft Windows, e nel 2019 fu pubblicato anche per Nintendo Switch e Xbox One.\nAccoglienza.\nVendite.\nA causa della limitata diffusione della PlayStation 2, la Square si aspettava dei volumi di vendita iniziali di \"Final Fantasy X\" inferiori ai precedenti tre capitoli della serie, reputando un successo la vendita di almeno due milioni di copie in tutto il mondo. Tuttavia, nei primi quattro giorni di disponibilit\u00e0, il gioco vendette pi\u00f9 di 1,4 milioni di copie in pre-ordini, fissando un record per il videogioco di ruolo a vendere pi\u00f9 rapidamente e superando i risultati di \"Final Fantasy VII\" e \"Final Fantasy IX\" nello stesso periodo. \"Final Fantasy X\" divenne inoltre il primo videogioco per PS2 a raggiungere i due e i quattro milioni di copie vendute. In totale in gioco ha venduto circa otto milioni di copie in tutto il mondo.\nCritica.\n\"Final Fantasy X\" venne accolto molto positivamente dalla critica specializzata. Le riviste giapponesi di videogiochi \"Famits\u016b\" e \"Famits\u016b PS2\" assegnarono al titolo un punteggio quasi perfetto di 39/40. Un altro magazine videoludico giapponese, \"The Play Station\", diede una valutazione di 29/30. Le tre testate espressero particolare apprezzamento per la trama, la grafica e i full motion video del gioco. Il titolo detiene una percentuale di apprezzamento del 91,73% su GameRankings e un punteggio di 92 su 100 su Metacritic. Il produttore Shinji Hashimoto afferm\u00f2 che l'accoglienza del gioco fu \"eccellente\", a causa degli apprezzamenti diffusi e dei molti premi ricevuti.\nDavid Smith di IGN lod\u00f2 il doppiaggio e le innovazioni nel gameplay, in particolar modo l'approccio alle battaglie, il sistema di invocazione, la possibilit\u00e0 di cambiare membri del party, lo sviluppo dei personaggi e il sistema di catalogazione e personalizzazione dell'inventario. Ritenne inoltre che la grafica del gioco era migliorata rispetto ai suoi predecessori in ogni aspetto e che il gioco nel suo complesso era esteticamente \"il pi\u00f9 bello della serie [e] presumibilmente quello con la miglior giocabilit\u00e0\". Greg Kasavin di GameSpot apprezz\u00f2 molto la trama, definendola sorprendentemente complessa, il suo finale soddisfacente e l'assenza di \"clich\u00e9\" tipici dei giochi di ruolo encomiabile. Lod\u00f2 inoltre la musica, reputandola \"variegata e adatta alle diverse scene del gioco\". Allo stesso modo, \"GamePro\" descrisse il sistema di sviluppo dei personaggi e quello di battaglia come \"due delle migliori innovazioni della serie\". La grafica del gioco fu particolarmente apprezzata da Raymond Padilla di GameSpy, che la defin\u00ec \"di prima qualit\u00e0\", oltre a lodare i modelli dei personaggi, gli sfondi, gli eventi e le animazioni. Game Revolution invece ritenne il lavoro dei doppiatori \"sopra la media\" e defin\u00ec la musica \"ricca\".\n\"Edge\" giudic\u00f2 il gioco meno positivamente, criticandone molti aspetti del gameplay come noiosi e poco innovativi e descrivendo i dialoghi come \"nauseanti\", stroncando in particolare il personaggio di Tidus. Andrew Reiner di \"Game Informer\" critic\u00f2 la linearit\u00e0 del gioco e il fatto che ai giocatori non fosse stata data la possibilit\u00e0 di scorrazzare per la mappa liberamente in sella al Chocobo e di poter manovrare l'aeronave come nei capitoli precedenti. Tom Bramwell di Eurogamer ritenne i segmenti a rompicapo \"deprimenti\" e \"superflui\" e che nonostante la Sferografia fosse \"un bel tocco\", occupava troppa parte del gioco. La stessa linearit\u00e0 del gioco fu per\u00f2 apprezzata da \"GamePro\", poich\u00e9 per raggiungere la fine ai giocatori non era richiesto completare tutte le missioni secondarie o i minigiochi, ritenendo alcuni di essi non attraenti. Game Revolution not\u00f2 che alcuni video erano troppo lunghi, senza possibilit\u00e0 di saltarli.\nLa rivista \"Play Generation\" classific\u00f2 il minigioco del Blitzball come il quarto pi\u00f9 \"cool\" tra i titoli disponibili su PlayStation 2. La stessa testata reput\u00f2 l'epilogo come il finale pi\u00f9 \"spaccamascella\" tra i titoli usciti sulla console Sony.\nRiconoscimenti.\n\"Final Fantasy X\" vinse il premio come miglior gioco ai Japan Game Award per il 2001-2002. I lettori di \"Famits\u016b\" lo elessero miglior videogioco di tutti i tempi nel 2006. Nel 2007 si aggiudic\u00f2 il dodicesimo posto nella lista di IGN dei migliori 25 giochi della PS2 e il sesto nell'elenco dei giochi esteticamente pi\u00f9 validi per la stessa console. In una lista simile stilata da GameSpy, si piazz\u00f2 al 21\u00ba posto. 1UP.com vot\u00f2 la rivelazione contenuta nel finale come uno dei pi\u00f9 grandi spoiler nella storia videoludica, mentre IGN classific\u00f2 il finale al quinto posto nella lista dei migliori video pre-renderizzati.\nNel 2004 \"Final Fantasy X\" fu incluso nella lista dei migliori videogiochi secondo GameFAQs e a novembre 2005 venne classificato come il 12\u00ba miglior titolo di tutti i tempi secondo il sito web. In una panoramica generale sulla serie, GamesRadar e IGN ritennero \"Final Fantasy X\" rispettivamente il terzo e quarto miglior titolo della saga. Alla fine del 2007 il \"Guinness World Records\" inser\u00ec il gioco al nono posto nella lista dei giochi di ruolo pi\u00f9 venduti. Nel 2008 i lettori della rivista \"Dengeki Daioh\" lo votarono al secondo posto come miglior videogioco, dietro a \"Final Fantasy VII\". In un sondaggio condotto da \"Famits\u016b\" e \"Dengeki\" sui videogiochi pi\u00f9 commoventi di sempre, emerse al primo posto.\nEredit\u00e0 culturale.\nIn virt\u00f9 del successo commerciale e di critica di \"Final Fantasy X\", Square Enix pubblic\u00f2 un sequel diretto al videogioco nel 2003, intitolato \"Final Fantasy X-2\". L'opera \u00e8 ambientata due anni dopo la fine di \"Final Fantasy X\" e introduce nuovi conflitti ed enigmi, risolvendo le questioni lasciate in sospeso dal capitolo precedente. I progressi introdotti nel titolo nel rappresentare emozioni realistiche attraverso il doppiaggio ed espressioni facciali sempre pi\u00f9 dettagliate sono da allora diventate un marchio di fabbrica della serie. L'attraversamento di ambienti 3D renderizzati in tempo reale al posto di una mappa del mondo, di cui \"Final Fantasy X\" fu un pioniere, \u00e8 diventato allo stesso modo uno standard della saga."}
{"id": "68121", "revid": "123065604", "url": "https://it.wikipedia.org/wiki?curid=68121", "title": "Klingon", "text": "I Klingon (tlhIngan, in lingua klingon) sono una specie extraterrestre umanoide dell'universo fantascientifico di \"Star Trek\", apparsi per la prima volta nell'episodio \"Missione di pace\" della serie originale.\nI Klingon sono una razza di guerrieri umanoidi originaria del pianeta Qo'noS (Kronos, pronunciato nella lingua klingon), la cui rappresentazione si \u00e8 evoluta nei decenni, da iniziali avversari della Federazione dei pianeti uniti, come i sovietici per gli Statunitensi, fino alla versione pi\u00f9 moderata di un popolo fiero con un'etica guerriera. Con il crescere della popolarit\u00e0, l'attenzione dei produttori pass\u00f2 nello sviluppo di effetti di make-up migliori, di una lingua klingon ufficiale e nell'esplorazione delle varie sfaccettature della loro societ\u00e0.\nRealizzazione dei Klingon.\nSerie originale.\nI Klingon furono introdotti nella serie originale, nell'episodio \"Missione di pace\", che sarebbe dovuta essere la loro unica apparizione. Lo scrittore dell'episodio, Gene Coon, fu il primo a immaginare questa razza e la loro cultura e li modell\u00f2 politicamente a partire dai sovietici, in modo che Federazione e Klingon rappresentassero, rispettivamente, Stati Uniti e Unione Sovietica, ispirandosi un po' anche alla Cina comunista e ai suoi alleati vietnamiti e nordcoreani. Dopo averli ideati, Coon dovette pensare a come chiamarli: colse l'ispirazione sentendo il nome di un amico di Gene Roddenberry, il tenente della polizia di Los Angeles Wilbur Clingan.\nNonostante vengano introdotti con caratteristiche somatiche \"orientali\" e descritti come individui \"dalla faccia dura, in uniforme, pesantemente armati e che indossano quelli che sembrano essere dei gilet di maglia\", nell'episodio in questione, appaiono molto simili a normali esseri umani. A parte il pesante trucco infatti, non vi era il tempo, il budget e i materiali necessari per creare un make-up elaborato. Poich\u00e9 nessuno sapeva all'epoca che aspetto dovesse avere un klingon, il truccatore Fred Philips chiese direttamente a John Colicos, interprete del comandante Kor, come volesse sembrare. Colicos rispose che voleva somigliare a Gengis Khan, dato che Kor era un ambizioso leader militare, e al personaggio immaginario Fu Manchu, ottenendo cos\u00ec un aspetto vagamente tartaro e un colorito marrone verde. Le caratteristiche fisiche dei Klingon variarono poi da episodio a episodio, mentre essi divenivano la razza antagonista della serie; in alcuni di essi vennero rappresentati molto simili agli esseri umani, con sopracciglia e pelle pi\u00f9 chiare, come nell'episodio \"Animaletti pericolosi\" (TOS). Come giustificazione, anche riguardo alla futura decisione di creare Klingon con le creste craniali, Roddenberry afferm\u00f2 che, come per gli Umani, anche per i Klingon vi sono differenti etnie, con caratteristiche proprie.\nRoddenberry inoltre avrebbe voluto che i Klingon apparsi nella serie originale fossero pi\u00f9 alieni di quanto non sembrassero, ma questo desiderio dovette scontrarsi con il budget a disposizione. Inoltre, non fu nemmeno contento del modo in cui i Klingon furono ritratti, rendendosi sempre pi\u00f9 conto quanto sembrassero delle teste di legno, rappresentati esclusivamente come dei nemici, in contrasto con l'idea dei creatori che differenti razze significasse diversi modi di vedere la verit\u00e0 e non semplicemente Bene contro Male.\nPrimi film.\nNella realizzazione del primo film, \"Star Trek - The Motion Picture\", migliori tecniche di make-up, budget superiori e pi\u00f9 tempo a disposizione portarono a ridisegnare l'aspetto dei Klingon, rendendoli molto pi\u00f9 elaborati e \"alieni\" rispetto alla serie originale. Il nuovo aspetto includeva alcuni particolari del viso e dei capelli visti nella serie originale, ma aggiungeva la cresta ossea sul capo, che diverr\u00e0 un segno distintivo della razza. Questa cresta venne pensata prendendo come ispirazione un'opera non realizzata di Roddenberry, \"Planet Earth\", in cui vi era un'altra razza aliena con strutture ossee sul capo.\nPer il terzo film, \"Star Trek III - Alla ricerca di Spock\", venne realizzata la terza versione dei Klingon, le cui creste frontali furono rese meno pronunciate rispetto al primo lungometraggio. Questa scelta venne fatta per rendere i Klingon meno brutali e prominenti, in modo da poter meglio distinguere le singole facce dei personaggi e renderli pi\u00f9 interessanti agli occhi del pubblico. In questa versione, per definire la lingua e i costumi klingon si trasse ispirazione dalla cultura del Giappone feudale, in modo da vedere i Klingon come dei guerrieri samurai autoritari. Roddenberry non fu molto soddisfatto neppure dei Klingon di \"Star Trek III\", poich\u00e9 ai suoi occhi continuavano a essere troppo simili ai Klingon delle versioni precedenti.\nSerie \"The Next Generation\" e opere successive.\nPer la serie \"\" inizialmente Gene Roddenberry era totalmente contrario alla presenza dei Klingon. Non voleva infatti far riapparire questi ultimi, i Vulcaniani e i Romulani finch\u00e9 la serie non fosse stata accettata dal pubblico, oltre al fatto che le molte storie gi\u00e0 esistenti relative ai Klingon erano un potenziale ostacolo per le trame di \"The Next Generation\". Il produttore Robert Justman convinse Roddenberry proponendoli di inserire un personaggio klingon a bordo della \"Enterprise\", suggerendo che le abilit\u00e0 militari della sua razza potessero essere adatte per un ruolo sulla nave stellare e asserendo che l'ingresso dei Klingon nella Flotta era un segno di come l'umanit\u00e0 era cresciuta, confermando cos\u00ec la visione ottimistica che Roddenberry voleva per Star Trek. Alla fine Roddenberry diede il suo assenso all'ideazione di un personaggio che poi sarebbe divenuto Worf, ma si oppose con fermezza a qualunque storia di guerra relativa ai Klingon.\nL'aspetto dei Klingon in \"The Next Generation\" e nelle opere successive fu influenzato dalle precedenti caratteristiche facciali. Michael Westmore ritenne che le protesi craniali erano insufficienti, volendo differenziare i Klingon di questa serie da quelli della serie originale e dei film. Westmore si bas\u00f2 molto sul loro aspetto in \"The Motion Picture,\" adattandolo per una serie televisiva. Il tratto pi\u00f9 distintivo fu il naso klingon che presentava una cresta in lattice. Questo naso sembrava unirsi con la fronte in una struttura unica, dove la cresta sul naso continuava lungo la fronte, come appariva nei precedenti Klingon, ottenuta prendendo spunto da immagini di vertebre di dinosauri. Un'altra novit\u00e0 fu l'elaborata dentatura: Westmore rese i denti klingon scoloriti, rotti e irregolari, coprendo la dentatura degli attori con dei tappi acrilici; una dentiera per ogni singolo attore.\nUno degli episodi pi\u00f9 significativi per i Klingon fu \"\" (TNG), che esplor\u00f2 la loro cultura parlando ai fan per la prima volta dell'Alto Consiglio Klingon e dei pilastri fondanti del loro governo. Ron Moore, che lavor\u00f2 a questo episodio, trasse ispirazione dal romanzo \"Dune\", per quanto riguarda il sistema di caste sociali, passando per\u00f2 dall'analogia con i sovietici, a una con i Samurai giapponesi e con i Vichinghi.\nQuando i tre comandanti Klingon, apparsi nella serie originale, riapparvero nell'episodio ' (DS9), il loro aspetto viene adattato alle nuove caratteristiche facciali dei Klingon. La giustificazione che venne data fu che i cambiamenti estetici erano legati all'invecchiamento dei personaggi. Le stesse caratteristiche furono poi usate anche nella serie '.\nSerie \"Enterprise\".\nNel contestualizzare la serie \"\" circa un secolo prima della serie originale, i suoi creatori, Rick Berman e Brannon Braga, ebbero l'opportunit\u00e0 di reinventare i Klingon. Essi tornarono cos\u00ec a essere quella razza fiera e antagonista vista nella serie originale, priva della comprensione e distensione politica vista in \"The Next Generation\", \"Deep Space Nine\" e \"Voyager\".\nVenne presa inoltre la decisione di non tornare alla rappresentazione vista nella serie originale, ma di mantenere le caratteristiche facciali adottate per quindici anni, a partire da \"The Next Generation\", non volendo modificare troppo l'aspetto dei Klingon e poi giustificarsi con cambiamenti dovuti all'evoluzione. Le uniche novit\u00e0 estetiche furono delle clavicole ossute ben distinte.\nCome avvenuto sempre per la serie originale, i Klingon prendono il ruolo degli \"oppositori\" dell'Occidente, nella visione dell'epoca in cui la serie venne realizzata. Nello specifico, i Klingon diventano i russi com'\u00e8 intuibile, per esempio, nell'episodio ', che si ispira all'incidente del sottomarino russo \"Kursk\". L'idea di spiegare le mutazioni fisiche che porteranno a Klingon esteticamente pi\u00f9 umani \u2013 quelli presenti nella serie originale \u2013 venne nell'ultima stagione di \"Enterprise\" dove, nell'episodio ', i Klingon ottengono il DNA di Umani potenziati.\nRealt\u00e0 alternativa.\nNella realt\u00e0 alternativa dei film di J.J. Abrams, i Klingon compaiono brevemente solo nel film \"Into Darkness - Star Trek\". Abrams volle che questa versione dei Klingon somigliasse ai soliti Klingon, ma avesse anche qualcosa di originale. Venne cos\u00ec accentuata la parte superiore del capo, con la cresta che cominciava dalla fronte e proseguiva fin dietro la testa e su cui vennero aggiunti dei piercing o delle scarificazioni, che rappresentavano le vittorie ottenute in battaglia dal Klingon. Abrams stesso afferma che, poich\u00e9 nelle varie serie televisive essi avevano sempre caratteristiche diverse, anche in questo film dovevano avere qualcosa di originale. Inoltre dice che non vi \u00e8 un motivo preciso per cui appaiono in modo diverso rispetto alla serie originale, ma possiedono comunque tutte le caratteristiche per essere definiti Klingon.\nSerie \"Discovery\".\nNella serie \"\", venne deciso di rappresentare i Klingon privi di capelli, con delle cavit\u00e0 sensoriali simili a quelle dei pitoni che corrono dalla fronte fino al retro del capo, assieme a una cresta ossea, pensati come un unico organo sensoriale sulla loro testa. I produttori vollero inoltre mostrare gli adattamenti di una razza divisa in ventiquattro Casate tramite una variet\u00e0 di colori della pelle, diversi stili d'abbigliamento e variazioni nelle caratteristiche facciali.\nAlex Kurtzman spieg\u00f2 che venne deciso di mostrare cosa volesse dire per i Klingon affrontare la Federazione, spostando cos\u00ec la prospettiva sul loro punto di vista e non relegandoli al solito ruolo di cattivi.\nStoria dei Klingon.\nOrigine.\nSecondo la mitologia, i Klingon nascono con la creazione di Kotar e della sua compagna su un pianeta chiamato Qui'Tu, una sorta di Giardino dell'Eden. Kotar e la sua compagna causarono la distruzione degli dei, loro creatori (\"Star Trek V - L'ultima frontiera\"; \": \"; \": \"). Nel 2369, prove scientifiche suggeriranno che molte delle razze umanoidi della galassia discendono da una singola razza, vissuta probabilmente 4,5 miliardi di anni prima e che ha disseminato parte del proprio DNA su vari mondi nella Via Lattea (\": \").\nImpero Klingon.\nL'Impero Klingon viene fondato nel IX secolo da Kahless l'Indimenticabile, dopo aver unificato le varie trib\u00f9 ed essersi proclamato Imperatore, in seguito all'uccisione del tiranno Molor per mezzo della prima \"bat'leth\", la Spada di Kahless. Esso verr\u00e0 poi venerato quasi come una divinit\u00e0, tanto che molti aspetti della loro cultura sono legati alla vita di Kahless stesso (\"TNG: \").\nNel XIV secolo, Qo'noS fu saccheggiato da una razza che loro chiamarono Hur'q, \"stranieri\". Questi erano una razza molto potente proveniente dal quadrante Gamma, probabilmente attraverso il wormhole bajorano. I razziatori se ne andarono dopo aver rubato molti tesori anche culturali, inclusa la Spada di Kahless (\": ; DS9: \").\nAll'inizio del XVI secolo, la Seconda Dinastia prese il potere sull'Impero Klingon. La sua linea di sangue, cess\u00f2 di esistere per mano del generale K'Trelan che assassin\u00f2 l'Imperatore Reclaw e tutti i membri della sua famiglia. Nei dieci anni che seguirono, l'Impero venne governato da un consiglio eletto dal popolo e quest'epoca venne poi chiamata \"epoca oscura\", nonostante in questo periodo siano state varate importanti riforme. In seguito a questa breve fase di democrazia, un nuovo gruppo di Klingon, la Terza dinastia, ricevette i titoli e i nomi della Famiglia imperiale originaria, restaurando l'Impero con un senso di continuit\u00e0 con la discendenza di Kahless (\"DS9: \").\nEpoca spaziale.\nSecondo Quark, i Klingon raggiunsero la tecnologia della propulsione a curvatura non prima del 1947 e, per l'anno 2152, i loro vascelli potevano raggiungere il fattore di curvatura 6 (\"DS9: ; ENT: \").\nNel 2016, una nave stellare vulcaniana attravers\u00f2 lo spazio klingon, nei pressi di H'atoria, venendo subito distrutta. I Vulcaniani da quel momento spararono per primi, quando incrociarono navi klingon, finch\u00e9 non furono stabilite relazioni diplomatiche formali tra le due razze (\": \").\nL'etica del guerriero \u00e8 stato un aspetto fondamentale della societ\u00e0 klingon sin dall'epoca di Kahless, ma divenne ancor pi\u00f9 dominante all'inizio del XXI secolo. Nel tempo la casta guerriera guadagn\u00f2 importanza fino al punto che i Klingon iniziarono a essere considerati una \"razza guerriera\" (\"ENT: , \"). A met\u00e0 dello stesso secolo, la monarchia imperiale giunse al termine quando l'ultimo Imperatore mor\u00ec e il governo pass\u00f2 al Cancelliere dell'Alto Consiglio Klingon (\"TNG: \").\nXXII secolo.\nNel XXII secolo, i Klingon erano oramai divenuti una potenza regionale, protetta dalle Forze Difensive Klingon (\"ENT: , \"). Periodicamente inviavano navi in saccheggi, finch\u00e9 una di esse non si avventur\u00f2 nella Distesa Delfica, nel 2133. Quando riemerse il suo equipaggio era anatomicamente invertito e, da quel momento, l'Alto Consiglio proib\u00ec di entrare nella Distesa (\"ENT: \"). Sempre in questo periodo, i Klingon incontrarono per la prima volta gli Organiani (\"ENT: \").\nTra gli anni '40 e '50, i Klingon furono impegnati in duri scontri interni che per poco non sfociarono in una vera e propria guerra civile. Diverse schermaglie ebbero luogo in tutto l'impero, diviso in varie fazioni, e che a loro insaputa erano state pilotate dalla Cabala sulibana, guidata da un individuo misterioso impegnato nella Guerra fredda temporale (\"ENT: \").\nIl contatto con gli Umani e la crisi dei potenziati.\nIl primo contatto tra i Klingon e gli Umani avvenne nel peggiore dei modi, dopo l'incidente di Broken Bow, Oklahoma, in cui un Klingon si schiant\u00f2 sulla Terra mentre era inseguito da due soldati sulibani. Sopravvissuto seppur ferito nello scontro con i due, il Klingon venne curato dagli Umani e il capitano Jonathan Archer lo ricondusse su Qo'noS, non comprendendo per\u00f2 che ci\u00f2 era un grave insulto per i Klingon (\"ENT: \").\nNel 2154, i Klingon ebbero accesso al DNA di Umani potenziati - retaggio delle Guerre eugenetiche - che usarono per provare a potenziare loro stessi. Inizialmente gli effetti erano quelli desiderati ma poi la rete neurale dei soggetti cominci\u00f2 a degradarsi portandoli alla morte. Uno di essi soffr\u00ec dell'influenza levodiana che venne mutata dal DNA potenziato, dando vita a una piaga che si diffuse in tutto l'Impero e che, nella prima fase, faceva assumere ai Klingon sembianze pi\u00f9 umane. Con l'aiuto dello scienziato klingon Antaak, il dottor Phlox riusc\u00ec a realizzare una cura che fermava i cambiamenti nell'aspetto (\"ENT: \", \"\").\nXXIII secolo.\nNel 2223, le relazioni tra Federazione e Impero Klingon degenerarono fino all'ostilit\u00e0, che dur\u00f2 per diversi decenni. (\"Star Trek VI - Rotta verso l'ignoto\"; \"TNG: \") Le tensioni tra le due fazioni continuarono a crescere, fino allo scontro diretto nella battaglia di Donatu V nel 2245, e nella battaglia alla stella binaria nel 2256, provocata da , e che sfoci\u00f2 nella Guerra tra la Federazione e i Klingon (\"TOS: Animaletti pericolosi; DIS: \").\nIl conflitto si concluse rapidamente, tuttavia i trattati di pace proseguirono fino al 2267, quando fallirono, e la Federazione dichiar\u00f2 ufficialmente guerra all'Impero. I Klingon lanciarono subito un assalto, occupando diversi mondi, in particolare il pianeta Organia. Gli Organiani rapidamente intervennero come mediatori e posero fine al conflitto dopo appena quattro giorni di combattimenti, stabilendo una zona neutrale e sovrintendendo agli accordi (\"ENT: ; TOS: Animaletti pericolosi, Missione di pace; DS9: \"). Nei successivi decenni prese corpo una complessa fase di pace, spezzata solo da brevi e feroci schermaglie, in particolare negli anni '80, con la crisi del Progetto Genesis (\"Star Trek III - Alla ricerca di Spock\"; \"Star Trek IV - Rotta verso la Terra\").\nLe interazioni tra i Klingon e i Romulani invece furono estremamente rare. Nel 2268, un incrociatore da battaglia klingon venne usato dai Romulani, che lo modificarono con il loro dispositivo di occultamento (\"TOS: Incidente all'Enterprise\"), una tecnologia nuovissima per l'Impero (\"DS9: \"). Nel 2271, Kor guid\u00f2 i Klingon nella memorabile vittoria sull'Impero Stellare Romulano nella battaglia di Klach D'kel Brakt (\"DS9: \"). Nei decenni successivi, i due imperi inizieranno a guardarsi come \"nemici di sangue\" (\"TNG: \").\nNel 2290, un criminale di nome \"L'Albino\" lanci\u00f2 una serie di raid contro delle colonie klingon, costringendo l'Impero a inviare i generali Kor, Kang e Koloth a scovarlo. Essi riuscirono a interrompere i raid, ma L'Albino non venne catturato e tempo dopo si vendic\u00f2 sui tre comandanti uccidendone i primogeniti (\"DS9: \").\nLa pace con la Federazione.\nLe relazioni tra Impero Klingon e Federazione cambiarono significativamente dopo l'esplosione della luna Praxis nel 2293. Il disastro caus\u00f2 grossi problemi all'economia e al comparto militare klingon, oltre a una crisi ecologica su Qo'noS. Il Cancelliere Gorkon ne approfitt\u00f2 per chiedere una pace totale. Tuttavia, mentre era in viaggio per incontrare il Presidente della Federazione, Gorkon venne assassinato da una cospirazione che aveva complici in entrambi gli schieramenti e anche tra i Romulani. La figlia di Gorkon, Azetbur, venne nominata nuovo cancelliere e, nonostante le pressioni contrarie, continu\u00f2 il progetto del padre portandolo a compimento. La conseguente Conferenza di Khitomer port\u00f2 alla firma degli Accordi di Khitomer, sempre nel 2293, un trattato che port\u00f2 la pace totale tra la Federazione e l'Impero Klingon (\"Star Trek VI - Rotta verso l'ignoto\"; \"TNG: , \").\nXXIV secolo.\nNonostante gli accordi siglati, le relazioni con la Federazione rimasero difficili e nuove negoziazioni iniziarono nel 2344. Quello stesso anno, un'azione di coraggio cambi\u00f2 radicalmente la visione che i Klingon avevano della Federazione, quando questa rispose a un segnale di soccorso inviato dall'avamposto klingon di Narendra III, attaccata dai Romulani. L'USS \"Enterprise\"-C accorse in aiuto e nello scontro che segu\u00ec venne distrutta (\"TNG: \").\nDue anni dopo, i Romulani attaccarono il pianeta Khitomer, uccidendo almeno 4\u00a0000 Klingon (\"TNG: , \"). Nel 2350, le forze romulane tentarono di abbordare la nave ammiraglia del generale ShiVang e, alla battaglia che segu\u00ec, prese parte anche Martok, futuro Cancelliere. Nello stesso anno, un attacco klingon cost\u00f2 le vite dei familiari del futuro Pretore romulano Neral (\"DS9: , \").\nNel 2353, il Trattato di Alleanza venne firmato, stabilendo finalmente una ferma amicizia tra la Federazione e l'Impero Klingon, come predetto dagli Organiani (\"TNG: , ; DS9: ; VOY: \").\nLa minaccia Borg.\nPoco prima della battaglia di Wolf 359 contro un cubo Borg, la Flotta Stellare richiese assistenza ai Klingon, ma pare che lo scontro sia avvenuto prima del loro arrivo (\"TNG: \"). Il numero di droni Borg di origine Klingon incontrati dalla USS \"Enterprise\"-E e dalla USS \"Voyager\" suggeriscono che anche l'Impero fosse stato esposto all'aggressione del Collettivo Borg. Chakotay, durante un collegamento neurale con il Collettivo, scopre che era avvenuto almeno uno scontro tra i Klingon e un cubo Borg delle stesse dimensioni di quello incontrato vicino a Wolf 359; sembra che i Klingon in questa battaglia se la siano cavata meglio della Federazione (\"Star Trek - Primo contatto\"; \"VOY: , , \").\nLa Guerra Civile e il ritorno dell'Imperatore.\nDurante il regno del cancelliere K'mpec, due fazioni rivali si formarono nell'Alto Consiglio Klingon; una di esse, guidata da Duras, alleato segretamente con i Romulani, voleva adoperare una politica indipendente e aggressiva contro la Federazione. L'altra fazione, guidata da Gowron, era invece favorevole a mantenere le relazioni attuali e ricevette anche il supporto di Worf. Dopo la morte per avvelenamento di K'mpec, l'anno successivo, le due fazioni giunsero sull'orlo della guerra civile (\"TNG: , \").\nDopo la morte di Duras per mano di Worf, le sorelle del primo, Lursa e B'Etor, continuarono la battaglia al posto del fratello. Poich\u00e9 la maggior parte dell'Alto Consiglio era stata corrotta dal casato di Duras, molti consiglieri appoggiarono le sorelle e uscirono dal Consiglio quando l'Arbitro di Successione Jean-Luc Picard rigett\u00f2 la pretesa di Toral, figlio illegittimo di Duras, rendendo cos\u00ec ufficiale la spaccatura nell'Impero (\"TNG: \").\nLa guerra civile che ne segu\u00ec fu il pi\u00f9 duro e sanguinoso conflitto della storia klingon. Nei primi tre scontri, le forze della famiglia di Duras sconfissero quelle di Gowron. Tuttavia, non era noto all'epoca che le forze di Duras stavano segretamente ricevendo aiuti dai Romulani. La Flotta federale, per\u00f2, scopr\u00ec che i Romulani stavano interferendo nel conflitto e stabilirono un blocco sul confine tra i due imperi per impedire loro di inviare ulteriori aiuti. Quando il legame con i Romulani venne reso noto, i Klingon che appoggiavano la famiglia di Duras ritirarono il loro supporto e Gowron riusc\u00ec a unire nuovamente l'Impero sotto la sua guida (\"TNG: , \").\nNel 2369, i sacerdoti di Boreth ottennero la tecnologia necessaria per ricreare un clone di Kahless l'Indimenticabile. L'intento era quello di opporsi alla corruzione e al disonore crescenti nell'Impero, restaurando la forte leadership dell'Imperatore. Per la stabilit\u00e0 dell'Impero si decise che il clone sarebbe divenuto Imperatore solo come leader morale dei Klingon e che Gowron rimanesse Cancelliere ed effettivo regnante (\"Star Trek: The Next Generation\", episodio \"\").\nI conflitti con la Federazione e i Cardassiani.\nSempre nel 2369, venne scoperto il wormhole bajorano che collegava il quadrante Alfa con il Gamma. I Klingon inviarono subito esploratori attraverso il tunnel. La IKS \"Toh'Kaht\" fu tra le prime navi ad attraversare il wormhole con l'intento di stabilire nuove colonie. Dopo che una spedizione vulcaniana scopr\u00ec il Velo che copriva la Spada di Kahless in un antico avamposto Hur'q nel 2372, Kor, Dax e Worf partirono con l'intento di recuperare la spada ma, capendo che il ritrovamento avrebbe gettato l'Impero nuovamente nel caos, decisero di non riportarla indietro (\"Deep Space Nine\", episodi ', ', ', ').\nL'alleanza con la Federazione venne messa a dura prova negli anni '70 del XXIV secolo, con il primo contatto tra Federazione e Dominio. I leader del Dominio, i Fondatori, espressero subito l'intento di conquistare il quadrante Alfa, per prevenire un'interferenza con il Grande Legame (\"Deep Space Nine\", episodio '). Alla fine del 2371, il Dominio cattur\u00f2 il generale Martok, divenuto un consigliere di Gowron, sostituendolo con un mutaforma (\"Deep Space Nine\", episodi ', '). Il finto Martok convinse Gowron che le recenti ribellioni nell'Unione Cardassiana erano parte del piano del Dominio per l'imminente invasione. Gowron lanci\u00f2 quindi un massiccio assalto contro i Cardassiani all'inizio del 2372. Le proteste del Consiglio Federale contro le azioni klingon furono considerate da Gowron come un tradimento, cos\u00ec ritir\u00f2 l'Impero dagli Accordi di Khitomer, prima di lanciare un attacco alla base federale Deep Space Nine, con l'intento di catturare i restanti membri del Consiglio Cardassiano. Durante la battaglia, Benjamin Sisko fece notare a Gowron che un conflitto tra le loro fazioni era esattamente ci\u00f2 che il Dominio voleva; resosi conto di ci\u00f2, Gowron ferm\u00f2 l'attacco (\"Deep Space Nine\", episodio ').\nNegli anni successivi la tensione crebbe, con i Klingon che tentavano di ottenere una giustificazione politica all'offensiva contro i Cardassiani e la Federazione (\"DS9: , \"). Alla fine del 2372, su suggerimento del finto Martok, Gowron pretese dalla Federazione diversi territori lungo il confine, nel settore Archanis, minacciando la guerra. Al rifiuto della Federazione, l'Impero Klingon inizi\u00f2 un'invasione che condusse alle battaglie di Archanis IV, Ajilon Primo e Ganalda IV. Gowron stesso mise fine al conflitto quando la Flotta Stellare scopr\u00ec che Martok in realt\u00e0 era un mutaforma del Dominio (\"DS9: , , , \").\nLa Guerra del Dominio.\nQuando l'Unione Cardassiana fu annessa dal Dominio, a met\u00e0 del 2373, i Klingon furono rapidamente sconfitti dai Jem'Hadar e respinti dai territori cardassiani. Prospettando una guerra contro un nemico molto pi\u00f9 forte, Gowron accett\u00f2 di firmare nuovamente gli Accordi di Khitomer e rinnovare l'alleanza con la Federazione. In aggiunta, un distaccamento di guerrieri klingon venne assegnato alla base \"Deep Space Nine\", comandati dal vero Martok, salvato da un campo di internamento del Dominio (\"DS9: \"). L'Impero e la Federazione combatterono fianco a fianco nella Guerra del Dominio (\"DS9: , \") e alla loro alleanza si unirono inaspettatamente i Romulani a met\u00e0 del 2374. Nonostante Romulani e Klingon provassero ancora odio reciproco, riuscirono a mettere da parte i dissensi e combatterono assieme con successo (\"DS9: \").\nQuando i Breen entrarono in guerra alla fine del 2375 a fianco del Dominio, l'uso dell'arma di smorzamento dell'energia rese completamente inutile tutta la Flotta Stellare e le forze romulane. I Klingon furono gli unici ad adattarsi rapidamente ma si ritrovarono comunque in inferiorit\u00e0 numerica. Gowron ordin\u00f2 quindi a Martok di lanciare un'offensiva su vasta scala contro il nemico, cercando di sfruttare l'effetto sorpresa (\"DS9: \").\nLa speranza di Gowron era di ottenere una rapida vittoria contro il Dominio e reclamare la vittoria per il solo Impero Klingon. Il vero piano di Gowron per\u00f2 era molto pi\u00f9 politico: temeva infatti la crescente popolarit\u00e0 di Martok, comandante delle forze Klingon. Gowron tent\u00f2 quindi di recuperare popolarit\u00e0, guidando egli stesso lo sforzo bellico dalla \"Deep Space Nine\" e inviando Martok in missioni senza speranza. Capiti i suoi intenti politici, Worf sfid\u00f2 Gowron in duello, uccidendolo; Martok venne poi proclamato Cancelliere dell'Alto Consiglio Klingon (\"DS9: \"). Alla fine, l'Impero raggiunse la vittoria assieme alla Federazione e ai Romulani, resa definitiva dal Trattato di Bajor, dopo la sconfitta finale del Dominio nella battaglia di Cardassia, alla fine del 2375 (\"DS9: \").\nUniversi paralleli.\nNell'universo specchio, i Klingon e i Cardassiani fondarono l'Allenza Klingon-Cardassiana nel XXIII secolo per sconfiggere l'Impero Terrestre (\"DS9: \").\nNel 2233 della realt\u00e0 alternativa, l'equipaggio della USS \"Kelvin\" stava studiando una particolare tempesta luminosa vicino al confine con i klingon quando giunse il vascello minerario romulano \"Narada\" dall'universo primario. La \"Narada\" stessa successivamente distrusse 47 Sparvieri klingon nel 2258. In questa realt\u00e0 alternativa i Klingon possedevano gi\u00e0 la tecnologia dell'occultamento, in anticipo rispetto all'universo primario (\"Star Trek\").\nAl 2259 della realt\u00e0 alternativa, dopo il primo contatto della Flotta Stellare con l'Impero, i Klingon avevano conquistato e occupato due pianeti conosciuti alla Federazione e avevano aperto il fuoco su navi federali in una dozzina di occasioni. Nel 2259, prima di arrendersi alla Federazione, Khan Noonien Singh distrusse tre pattugliatori klingon di classe D4 su Qo'noS, uccidendo i loro equipaggi (\"Into Darkness - Star Trek\").\nSecondo il soldato temporale Daniels, i Klingon si uniscono alla Federazione entro il XXVI secolo in almeno una linea temporale (\"ENT: \").\nBiologia e fisiologia dei Klingon.\nEvoluzione della specie.\nCome molte altre specie della Via Lattea, i Klingon condividono con le altre razze umanoidi un antenato comune, ossia un'antica razza che semin\u00f2 il proprio DNA per la galassia, mescolandolo con specie non senzienti. Anche se ognuna di esse evolvette poi indipendentemente, il DNA in comune diede origine a razze pressoch\u00e9 simili e compatibili (\"TNG: , ; VOY: , \").\nI progenitori dei Klingon erano abbastanza grandi e pesavano fino a duecento chilogrammi. Erano corazzati con un esoscheletro da cui partivano spine e piastre ossee sporgenti dai lati, dalla parte superiore delle braccia e dalla schiena; le braccia terminavano con tenaglie artigliate. Sulla loro faccia erano presenti sacche di veleno, un composto acido, e ghiandole sputanti poste all'interno della bocca, che venivano utilizzate per difesa e per marcare il territorio. Possedevano inoltre due mandibole posizionate sulla mascella inferiore (\"TNG: \").\nAnatomia e aspetto fisico.\nInternamente, gli organi presentano una ridondanza, un principio chiamato \"brak'lul\", che permette ai Klingon di sopravvivere a gravi ferite subite in battaglia. Essi possiedono infatti ventitr\u00e9 costole, due fegati, un cuore a otto camere, tre polmoni e persino una funzione neurale ridondante, oltre a pi\u00f9 stomaci (\"TNG: ; VOY: \").\nIl tratto fisico pi\u00f9 distintivo dei Klingon \u00e8 la cresta sagittale, che parte dalla fronte e spesso continua su tutto il cranio (Star Trek: The motion picture). La testa pu\u00f2 avere caratteristiche differenti da individuo a individuo; in alcuni il capo si estende a forma di cono allungato (\"DIS: , , \"). Il cranio stesso \u00e8 incassato in un esoscheletro, il quale possiede una conformazione nota come lobo tricipitale (\"TNG: \").\nLa met\u00e0 inferiore della faccia tende a somigliare a un viso umano, con creste meno pronunciate e che svaniscono nelle zone dove crescono i capelli. Le sopracciglia tendono a crescere in una direzione pi\u00f9 diagonale rispetto agli Umani e possiedono anche creste diagonali suborbitali dove pu\u00f2 crescere della peluria. Le orecchie Klingon sono formate principalmente da un padiglione esterno attaccato a una lamina cartilaginea, come negli Umani. La struttura del padiglione tende a essere arrotondata mentre la cartilagine tende a estendersi verso il retro del capo. Nei Klingon della realt\u00e0 alternativa, il padiglione somiglia per forma e dimensione alla lamina cartilaginea, con lievi creste lungo il bordo (Into Darkness - Star Trek).\nGli occhi in generale sono rotondi, di colori differenti su una sclera bianca, la quale pu\u00f2 essere intensificata di colore per intimidire i propri rivali o nemici (\"TNG: ; DS9: \"). Alcuni Klingon possiedono una cornea pi\u00f9 grande, una sclera rosa e una riflettivit\u00e0 simile alle gemme (\"DIS: \" e gli altri episodi della serie). Si dice che i Klingon non abbiano dotti lacrimali (Star Trek VI - Rotta verso l'ignoto), tuttavia, \u00e8 certo che Kurn produsse delle lacrime (\"TNG: ; DS9: \").\nI nasi klingon possono avere una serie di lievi creste orizzontali sulla sommit\u00e0 del naso, o una singola cresta verticale, o una serie di increspature dalla sommit\u00e0 alla punta del naso, il quale risulta essere quindi pi\u00f9 ampio e piatto, quasi un tutt'uno con la fronte. Possono avere anche delle creste sulle narici, pi\u00f9 grandi di queste e con la stessa forma; in tal caso, il naso tender\u00e0 a essere pi\u00f9 schiacciato e pi\u00f9 grande (\"TNG: ; DIS: \").\nLa dentatura solitamente consiste di due zanne ben evidenti, i canini, assieme ad altri denti ricurvi e aguzzi, simili ai denti di squalo. Si dice che i Klingon si modifichino i denti in questo modo deliberatamente prima di andare in battaglia (\"VOY: ; ENT: ; DS9: \"). Altri individui invece possono avere labbra spesse con denti sempre aguzzi ma di dimensioni pi\u00f9 grandi (\"DIS: \" e gli altri episodi della serie).\nI capelli, di solito, sono presenti in entrambi i sessi e i maschi possono avere la barba (\"TOS: La forza dell'addio; TNG: \"). I capelli vengono tenuti lunghi, ricci o ondulati, fini e lussureggianti (\"TNG: \"). Durante la pubert\u00e0, o \"jak'tahla\", vi \u00e8 una accelerazione della crescita dei capelli, assieme a variazioni intense dell'umore e tendenze aggressive insolite (Star Trek - La nemesi) mentre, invecchiando, i capelli ingrigiscono (\"DS9: \"). Alcuni Klingon, invece, sono completamente calvi e privi di peli facciali (\"DIS: \" e gli altri episodi della serie). Anche nella realt\u00e0 alternativa, i Klingon sono sia calvi e privi di peli facciali, che con lunghi capelli e barbe (Into Darkness - Star Trek).\nI Klingon possiedono delle guance molto pi\u00f9 pronunciate e una cresta verticale che scende dal mento fino al collo dove si divide, continuando sulla parte superiore del petto, delle spalle e, nelle donne, anche tra i seni. Il collo pu\u00f2 essere simile a quello umano oppure con affossamenti o strutture ossee che salgono ai lati del capo fino alla parte posteriore del cranio e alla spina dorsale. Il torace dei maschi sembra essere perlopi\u00f9 liscio. La schiena \u00e8 ampiamente coperta con creste da spalla a spalla e sulla parte inferiore della schiena; tutte si irradiano da una spina dorsale con creste spesse e ben definite. Anche la zona addominale, almeno per le donne, sembra avere creste ben visibili, simili per forma alle costole e anche nella regione delle natiche sono presenti delle creste (\"DIS: , , , \").\nDopo la nascita, alcuni bambini mostrano una curvatura pronunciata alla spina dorsale, una forma di scoliosi, correggibile con la chirurgia. Questo \"difetto\" tende a trasmettersi ereditariamente, in particolar modo per le bambine. I medici della Federazione garantirono una scelta di trattamento ulteriore, che prevedeva una modifica genetica del feto (\"VOY: \").\nIl colore della pelle klingon pu\u00f2 variare tra color oliva, marrone, nero, perlaceo, metallico, oltre a fucsia, rosa, bordeaux, giallo o arancio scuro, ambra, grigio, blu, verde scuro, nero carbone e bianco gesso. Per alcuni di loro, inoltre, la pelle ha una lucentezza semitrasparente lucida e scintillante (\"DIS: \").\nEssendo mammiferi, le donne Klingon allattano i figli (\"TNG: \") e i loro bambini crescono pi\u00f9 rapidamente dei coetanei Umani. Passato un anno terrestre dalla nascita, un klingon ha l'aspetto di un bambino umano di quattro anni mentre, a otto anni terrestri, ha raggiunto la maturit\u00e0 di un sedicenne (\"TNG: ; DS9: \").\nTendenzialmente, i Klingon possono superare i 150 anni di vita. Anche in et\u00e0 avanzata, sono forti abbastanza per combattere ma possono manifestare perdite di memoria (\"DS9: , \"). La loro forza fisica \u00e8 mediamente superiore alla maggior parte delle specie ma sembra che riescano a tollerare poco il freddo (\"VOY: ; DS9: \").\nVirus di potenziamento.\nI Klingon furono soggetti al virus di potenziamento, diffusosi con una mutazione dell'influenza levodiana. Questi Klingon persero le caratteristiche creste craniali e divennero nell'aspetto molto simili agli Umani (\"ENT: \"). Nonostante infatti la cura per il virus fosse stata distribuita in tutto l'Impero, il DNA dei Klingon infetti era stato alterato irrimediabilmente dal virus e i tratti fisici pi\u00f9 umani erano stati passati ai rispettivi discendenti. Per oltre un secolo, nell'Impero vissero quindi milioni di Klingon con apparenze umane (\"ENT: ; TOS: Missione di pace\").\nGravidanze miste.\nLe gravidanze klingon normalmente durano trenta settimane, tuttavia con specie miste la gestazione \u00e8 pi\u00f9 breve (\"VOY: \"). Si dice che i Klingon abbiano un numero diverso e non completamente compatibile di organi riproduttivi rispetto agli Umani (\"DIS: \"). Tuttavia, le caratteristiche anatomiche rendono Umani e Klingon sessualmente compatibili (\"DIS: \").\nLe probabilit\u00e0 di concepimento tra Umani e Klingon sono abbastanza elevate. In tal caso per\u00f2 metabolismi delle due specie vanno in contrasto, causando fluttuazioni biochimiche nella madre che possono portare a svenimenti. I tratti klingon rimangono dominanti per generazioni, di conseguenza un bambino con un solo nonno klingon avr\u00e0, ad esempio, le creste sulla fronte se ne possiede il gene (\"VOY: \").\nSociet\u00e0 dei Klingon.\nPrima del declino culturale visto a met\u00e0 del XXII secolo e di nuovo alla fine del XXIII secolo, la societ\u00e0 si basava su un sistema feudale organizzato in tradizionali Casate di sangue nobile. Seguendo la tradizione, queste Casate sono rappresentate nell'Alto Consiglio Klingon, guidato da un Cancelliere. Il declino della cultura klingon si manifest\u00f2 portandoli a non occuparsi pi\u00f9 delle proprie armi, a tal punto che le lasciarono arrugginire, e cessarono persino di interessarsi all'onore (\"ENT: , \").\nGli uomini tradizionalmente dominano la vita pubblica dell'Impero, assumendo i ruoli di guide politiche e militari, con qualche rara eccezione (\"TNG: \"), come Azetbur, figlia di Gorkon, divenuta Cancelliere (Star Trek VI - Rotta verso l'ignoto). Le donne, in compenso, governano gli affari della Casata e la gestione della famiglia (\"DS9: \"). Vengono inoltre considerate alla pari degli uomini, eccetto in politica e in materia di eredit\u00e0. La legge proibisce loro di prendere il controllo delle Casate finch\u00e9 non abbiano guadagnato sufficiente denaro e se non vi \u00e8 un possibile successore maschio. I Klingon sono estremamente territoriali e secondo il primo linguista klingon di cui si ha traccia, non vi \u00e8 un \"angolo insignificante nello spazio klingon\" (\"ENT: \").\nTradizione e rituali.\nLa societ\u00e0 klingon ha come base l'onore e la reputazione della famiglia. La tradizione \u00e8 parte integrante della vita e non osservarla viene considerato un grave insulto alla societ\u00e0. La massima vergogna per un klingon \u00e8 l'Esclusione, un atto dell'Alto Consiglio che priva un Klingon dell'onore proprio o familiare. Le linee di sangue e sono anch'esse prese molto in considerazione, poich\u00e9 una parentela \u00e8 molto pi\u00f9 che un semplice legame familiare (\"TNG: \").\nL'esercito \u00e8 una parte importante della societ\u00e0, dato che d\u00e0 l'opportunit\u00e0 ai guerrieri di morire in battaglia, un grande onore per i Klingon. Per tale motivo, l'Impero spesso cerca di espandersi attraverso la conquista. La disciplina \u00e8 fondamentale e imposta senza restrizione a ogni livello gerarchico, anche se i subordinati possono assassinare i propri superiori e prenderne il posto; ci\u00f2 pu\u00f2 avvenire solo in determinate condizioni, tra cui l'abbandono del dovere o la codardia, ed \u00e8 rivolto solamente al proprio diretto superiore (\"TNG: , \"). I duelli vengono effettuati con la \"Bat'leth\", la \"Spada dell'Onore\", arma tradizionale dei Klingon.\nAll'interno della tradizione vi sono diversi rituali. Uno di essi \u00e8 il Rito di Successione, che un futuro leader dell'Impero deve completare con un valido Arbitro di Successione che deve sorvegliare il rituale. Prima che il rito possa cominciare, vi \u00e8 un'altra elaborata cerimonia necessaria per confermare la morte del precedente leader, nota come cerimonia Sonchi (\"TNG: \"). Un altro rituale importante \u00e8 quello che coinvolge ogni giovane Klingon, ossia il Rito di Ascensione, che lo introduce alla vita adulta (\"TNG: \"). Se il casato a cui un Klingon appartiene si scioglie o cade in disgrazia, esso pu\u00f2 essere adottato da un altro casato attraverso la cerimonia R'uustai che simbolicamente segna un'unione di parentela e fedelt\u00e0 (\"TNG: ; DS9: , , \").\nNel momento di scegliere un partner, \u00e8 tradizione per una donna klingon mordere il viso del maschio, per assaggiare il suo sangue e decidere se pu\u00f2 essere un buon compagno. Anche i maschi di solito mordono il viso della donna a cui sono interessati (\"VOY: , , \").\nReligione.\nNonostante i Klingon non siano un popolo religioso, essi credono che in passato siano vissute delle divinit\u00e0. Ritengono inoltre che i primi klingon uccisero i loro dei, ritenuti un problema e esseri non degni di venerazione (\"DS9: \").\nSecondo la loro leggenda, il primo Klingon, Kortar, insieme alla sua compagna distrusse gli dei che li avevano creati. Tale leggenda, rievocata nella cerimonia nuziale tradizionale, narra che il primo cuore Klingon creato dagli dei fosse un maschio, estremamente forte e potente, ma triste; gli dei gli chiesero il perch\u00e9 della sua tristezza e questi rispose che si sentiva solo. Gli dei allora crearono un altro cuore Klingon, una femmina; questo secondo cuore era ancora pi\u00f9 forte e fiero del primo e questo ne era geloso e l'attacc\u00f2, ma il secondo cuore era dotato anche della saggezza e invit\u00f2 il primo a unirsi a lui per divenire invincibili. Quando i due cuori si unirono e cominciarono a battere all'unisono crearono un frastuono tale che spavent\u00f2 gli dei loro creatori, che inutilmente cercarono la fuga. I primi due Klingon uccisero gli dei e diedero fuoco al cielo. Da quel giorno, conclude la leggenda, nessuno ha pi\u00f9 osato opporsi a due cuori Klingon che battono all'unisono.\nAlmeno fino al XXIII secolo, alcuni Klingon seppellivano i loro morti in sarcofagi (\"DIS: \"). Tuttavia, nel XXIV secolo, molti Klingon ritengono che quando si muore, lo spirito esca dal corpo, lasciandosi dietro un involucro senza valore da smaltire (\"VOY: \"). Nel rituale della morte, \u00e8 tradizione per i presenti urlare verso il cielo, in modo da avvertire l'aldil\u00e0 che un guerriero klingon sta arrivando (\"TNG: ; DS9: \"). In alcuni casi, viene eseguito un canto funebre in memoria del deceduto, oppure i suoi amici si siedono accanto al suo corpo per proteggerlo dai predatori, pratica nota come \"ak'voh\" (\"DS9: \").\nI Klingon credono che un guerriero morto onorevolmente finir\u00e0 nello \"Sto-Vo-Kor\", dove ad attenderli vi \u00e8 Kahless stesso. Coloro che muoiono in modo non onorevole, come assassinati in un'imboscata, possono accedere al Paradiso klingon se qualcuno gli dedica una battaglia, segno del rispetto ottenuto dai vivi (\"TNG: , ; VOY: ; DS9: \").\nChi muore nel disonore invece non avr\u00e0 posto nello \"Sto-Vo-Kor\", bens\u00ec vengono condotti dalla Barca dei morti, guidata da Kortar il primo Klingon, in quello che \u00e8 considerato l'Inferno Klingon, il \"Gret'hor\", dominio della bestia \"Fek'lhr\", equivalente Klingon del Diavolo, anche se essi affermano che la loro tradizione non prevede una tale figura (\"TNG: ; VOY: ; TOS: La forza dell'odio\").\nCucina.\nL'alimentazione klingon si compone principalmente di carne, il pi\u00f9 delle volte cruda e a volte viva; di norma non si usano posate.\nCibi.\nIl \"Gagh\" \u00e8 uno dei pi\u00f9 noti cibi della cucina tradizionale klingon. Si compone di un verme servito rigorosamente vivo in una salsa chiamata \"ghevili\". I vermi vengono nutriti con sangue animale annacquato, dal quale la pietanza prender\u00e0 una parte importante del suo sapore. Prima di essere mangiati, i vermi vengono messi in una scodella piena della salsa sopra citata e di un'erba aromatica che divorano essi stessi prima di morire intossicati dalla pianta. \u00c8 molto importante mangiarli prima che muoiano. Se non si riesce a mangiarli vivi allora possono essere stufati e mangiati in un secondo tempo. Ne esistono diverse qualit\u00e0: il \"Torgud gagh\" (che si dimena), il \"Filden gagh\" (che si contorce), il \"Meshta gagh\" (che salta), il \"Bithool gagh\" (che ha le zampe), il \"Wistan gagh\" (che \u00e8 servito nel sangue di targh), il \"Racht\" (i vermi sono molto pi\u00f9 grandi del normale).\nAltre pietanze tipiche:\nLingua klingon.\nLa lingua klingon (\"tlhIngan Hol\") \u00e8 una lingua artistica ideata da Marc Okrand per i film di Star Trek, dopo la serie classica, e utilizzata in seguito in tutte le serie televisive in cui appaiono i Klingon.\nIl linguaggio klingon contiene ottanta dialetti gutturali costruiti su una sintassi adattiva. Il primo essere umano a diventare fluente nella lingua klingon fu Hoshi Sato, che la impar\u00f2 da un database linguistico vulcaniano (\"ENT: \"). Il linguaggio klingon non \u00e8 immutabile ma in costante cambiamento per andare incontro alle necessit\u00e0 e alle aspirazioni del popolo. Per esempio, nel XXIV secolo, la parola \"conciliatore\" appare per la prima volta nella lingua klingon dopo una negoziazione tra l'Impero e la Federazione (\"TNG: \").\nNavi stellari.\nLa Marina Imperiale Klingon insieme alla Flotta Astrale e alla Flotta Imperiale Romulana \u00e8 una delle pi\u00f9 potenti flotte del quadrante Alfa. Conta su innumerevoli navi da battaglia di varie dimensioni.\nCaratteristica comune delle navi stellari della Marina Imperiale Klingon del XXIV secolo \u00e8 il dispositivo di occultamento, un sistema non in possesso della Federazione che permette di camuffare tutte le emissioni della nave e di deviare tutte le particelle anche energetiche, nascondendo la nave alla vista e alla rilevazione dei sensori. Durante l'occultamento non vi \u00e8 possibilit\u00e0 di usare le armi, sia i disgregatori che i siluri fotonici.\nNella storia \"canonica\" dell'Impero Klingon solo un Sparviero sperimentale \u00e8 stato dotato della capacit\u00e0 di fare fuoco con i siluri mentre \u00e8 in fase di occultamento, quello comandato dal generale Chang (\"Star Trek VI - Rotta verso l'ignoto\").\nKlingon famosi.\nI pi\u00f9 famosi personaggi Klingon apparsi nelle serie sono:\nCultura di massa.\nDopo la loro prima apparizione, con gli anni, i Klingon assunsero sempre pi\u00f9 popolarit\u00e0 tra il pubblico, nonostante nella serie originale siano comparsi solo otto volte. Negli anni successivi all'andata in onda della serie originale, una parte dei fan era cos\u00ec appassionata dei Klingon, che un esteso universo di storie sui Klingon inizi\u00f2 a formarsi, anche in assenza di serie televisive o film. La risposta dei fan alla notizia che i Klingon non sarebbero stati inclusi in \"The Next Generation\" determin\u00f2 un cambiamento di rotta da parte dei produttori e, in seguito, il pubblico fu ancora pi\u00f9 attratto dai Klingon nel vederli come alleati della Federazione che come nemici, soprattutto grazie ai personaggi come Worf.\nNonostante i cambiamenti nell'aspetto fisico, per la fine del Novecento persino molti di coloro che non erano fan di Star Trek avevano sentito parlare o conoscevano i Klingon, grazie anche all'avvento di internet, e in un sondaggio della rivista \"Star Trek Magazine\" nel 2002 i votanti hanno decretato i Klingon come la loro seconda specie aliena preferita, dopo i Borg. Nel 2007, parlando al Congresso degli Stati Uniti e riferendosi alla guerra in Iraq, il deputato David Wu paragon\u00f2 lo staff del presidente Bush a dei Klingon, che per\u00f2 non avevano mai combattuto in prima persona, mentre, riguardo a questa affermazione, Judith Barad, professore di filosofia alla Indiana State University, afferm\u00f2 che lo staff di Bush somigliava pi\u00f9 ai Cardassiani, a cui non importa nulla dell'onore n\u00e9 sono leali e solidali fra loro. Per il 2010, i Klingon divennero la razza pi\u00f9 popolare del franchise di Star Trek, superando persino i Vulcaniani."}
{"id": "68125", "revid": "1534511", "url": "https://it.wikipedia.org/wiki?curid=68125", "title": "Sovrani del Galles", "text": "Prima della conquista edoardiana, avvenuta nel 1282, il Galles consisteva di diversi principati indipendenti, dei quali i pi\u00f9 importanti erano Gwynedd, Powys, Deheubarth (in origine Seisyllwg e Dyfed), Gwent e Morgannwg. I cambi nei confini e l'equa divisione del patrimonio, significarono che pochi principi riuscirono mai ad arrivare vicini a regnare sull'intero Galles.\nI nomi dei personaggi noti per aver regnato su uno o pi\u00f9 dei principati sono elencati di seguito (quelli in grassetto regnarono su gran parte del Galles). \nDeheubarth.\n\"il Deheubarth fu nelle mani dei normanni dal 1093 al 1155\"\n\"Dal 1234 al 1283, il Deheubarth fu soggetto ai principi di Gwynedd\"\nRegno di Gwynedd.\nPer i re/principi di Gwynedd si veda Re del Gwynedd.\nRegno di Powys.\nRhodri il Grande \"pose Powys all'interno del principato di Gwynedd, dove rimase fino al 1075\"\n\"il Powys meridionale venne regnato da\""}
{"id": "68126", "revid": "737155", "url": "https://it.wikipedia.org/wiki?curid=68126", "title": "Nuova lira turca", "text": ""}
{"id": "68128", "revid": "122606483", "url": "https://it.wikipedia.org/wiki?curid=68128", "title": "Storia e gloria della dinastia dei paperi", "text": "Storia e gloria della dinastia dei paperi \u00e8 un arco narrativo a fumetti a puntate pubblicato su \"Topolino\" dal n. 749 al n. 756 del 1970; venne scritto da Guido Martina e disegnato da Romano Scarpa e Giovan Battista Carpi; narra le vicende della famiglia dei paperi, partendo dall'Antico Egitto per concludersi con l'epoca della corsa all'oro nel Klondike. Ad ogni numero di \"Topolino\" era allegata una delle monete che fanno da tramite tra le storie; a tutt'oggi quelle monete sono ricercate dai collezionisti.\nL'opera non \u00e8 coerente con la cronologia della vita di Paperone e della sua famiglia ideata da Barks per la quale aveva anche concepito un albero genealogico. Al contrario di quanto avviene nella successiva \"Saga di Paperon de' Paperoni\" di Don Rosa, non venne concepita come una rigorosa ricostruzione del passato della famiglia dei paperi, e per questo motivo sono presenti numerose incongruenze sia all'interno dell'opera stessa che nei riguardi di numerose altre storie Disney.\nTrama.\nStrutturata in 8 episodi, la serie narra la storia della famiglia dei paperi, senza per\u00f2 fare una distinzione tra le tre famiglie dei de Paperoni, Coot e Duck.\nEpisodio 1 (\"Zio Paperone e il rimbombo lunare\"): Paperone e Archimede Pitagorico, a bordo di un razzo viaggiano nello spazio verso la Luna perch\u00e9 Paperone ha sepolto, in una caverna sotterranea lunare, un prezioso scrigno ripieno di antiche monete d'oro con un gran valore anche affettivo ed \u00e8 intenzionato a riprenderselo per evitare che gli studi scientifici che si stanno effettuando sulla Luna portino alla scoperta di questo prezioso cofano; le monete sono dotate di un potere magico per il quale, una volta sfregate fra i polpastrelli della mano, mostrano la storia del personaggio che vi \u00e8 raffigurato, o in che modo esso ha avuto a che fare con gli antenati dei paperi. Gli scienziati terrestri per\u00f2, che sono giunti alla scoperta della cavit\u00e0 lunare e stanno monitorando il suolo. Quando poi Archimede e Paperone tornano sulla Terra, la polizia li cattura per metterli in quarantena. A quel punto Paperone decide di portarsi il cofano con le monete d'oro, ma Paperino, pensando che ad avvicinarsi fossero stati i Bassotti, lo ha gi\u00e0 gettato in mare.\nEpisodio 2 (\"Paperina e i papiri del Pah-Peh-Rheo\"): Si salvano sette monete raffiguranti ognuna un antenato della famiglia. La prima moneta porta i paperi sulle tracce una loro antica antenata che \u00e8 stata faraone nell'Antico Egitto, \"Cleopat-Perina\", bisnonna della famosa Cleopatra e le cui tracce si limitano ad alcuni enigmatici papiri lasciati da suo zio Pah-Peh-Rheo, gran tesoriere del regno. Saputo questo dal direttore del museo di Paperopoli, i quattro paperi tornano a casa e, memori dell'insegnamento di Paperone sul potere magico delle monete, effettuano il rituale che fa scaturire una nebbia dalla moneta che riporta i paperi indietro nel tempo fino all'epoca del Pah-Peh-Rheo il quale cerca di mettere in salvo le sue ricchezze e la sua persona dalle avide mani dei Beduini del basso Nilo, antenati dei Bassotti, i quali, dopo essere stati ingannati una prima volta, cercano di mettere le mani sul tesoro reale, ma ancora una volta il tesoriere egizio riesce ad imbrogliarli, ma al caro prezzo di dover fuggire in un paese straniero.\nEpisodio 3 (\"Petronius Paperonius e i sesterzi di Pippus Augustus\"): i Beduini del Basso Nilo sono giunti a Roma per incontrare Gamba il gladiatore e chiedergli aiuto nella ricerca di Pah-Peh-Rheo e del suo tesoro. Gamba porta i Beduini alla locanda di Petronius, che cos\u00ec riconoscono nel padrone i tratti somatici della loro preda. Nella notte, allora, Gamba si rivolge a Rockius Duckius, centurione della legione romana, col quale si mette in combutta per soffiare il malloppo a Petronius e ai Beduini. L'intervento di Rockius consente la scoperta del tesoro ma anche l'arresto di Petronius e del nipote Paperinius. Solo la fuga dei tre nipotini d\u00e0 loro la possibilit\u00e0 di ritornare in libert\u00e0: i tre, infatti, scoprono i loschi traffici di Rockius e li rivelano all'imperatore Pippus Augustus, che cos\u00ec fa imprigionare il centurione e libera i due paperi egizi. In cambio, per\u00f2, l'imperatore confisca il tesoro di Petronius e lo utilizza per pagare i soldati che partiranno per la Caledonia e Petronius, allora, decide di partire anch'egli, con la famiglia, per quella lontana terra e riguadagnare, cos\u00ec, le sue monete.\nEpisodio 4 (\"Paperon McPaperon e le sterline di Trisnonna Papera\"): Ad Edimburgo, nel 1392, secondo Paul McPaperin \u00e8 stato l'esule egizio a introdurre il kilt per poter risparmiare sulla stoffa. Erede di Petronius \u00e8 Paperon McPaperon, che si trova a Loch Ness nel tentativo di ritrovare il tesoro di Petronius. Lo stesso obiettivo che hanno il Ducka McRocker e i suoi Bravacci della Brughiera. Nal frattempo Paperon sembra aver trovato un sistema per determinare il luogo in cui \u00e8 nascosto il tesoro: \u00ab\"Ogni cent'anni, in una notte del mese di aprile, Paperonius Petronius torna nel suo castello per fare il bagno...\"\u00bb e poich\u00e9 nessun Paperone ha mai fatto il bagno in niente di diverso dall'oro, allora il fantasma di Petronius comparir\u00e0 nella stanza del tesoro. Tra l'altro la leggenda di Nessie si scopre avere avuto origine a causa di un mostro marino a vapore realizzato da McArchimed del Clan Pitagorikon per tenere lontani i curiosi dal maniero di Petronius. A mezzanotte compare il fantasma di Petronius che consente ai paperi di trovare il suo tesoro nascosto. Caricatolo sul drago meccanico, i paperi prima respingono l'assalto del Ducka McRocker, quindi partono alla volta di un nuovo paese, la Spagna.\nEpisodio 5 (\"Paperin de la Scalogna e il re dell'arena\"): in Spagna Paperin de la Scalogna si contende con il cugino Fortunio Gastonete la mano di Paperincita in quel di Siviglia. Nel frattempo lo zio del povero papero, Don Paperon y Paperonios, \u00e8 disperato perch\u00e9 i toreri alle sue dipendenze sono in sciopero e chiedono l'aumento. Decide allora di mandare Paperin come torero ad affrontare il toro pi\u00f9 feroce di tutto lo stato. In realt\u00e0 Paperonios sostituisce i cartelli del nome per mandare, al posto del diabolico toro, il ben pi\u00f9 mansueto El Pelandro, toro con grandi doti drammatiche. Il giorno della corrida Paperin non sa che mentre il popolo lo acclama, il cugino Fortunio, intuendo lo stratagemma di Paperonios, ha rimesso a posto i cartelli e cos\u00ec Paperin \u00e8 costretto ad affrontare il vero El Diablo. Segue un incredibile inseguimento che si conclude con l'atterraggio del torero nel palco reale che convince la regina ad abolire le corride. Paperonios viene a conoscenza del viaggio di Cristoforo Colombo e cos\u00ec, il 3 agosto del 1492, sulle caravelle in partenza dal porto di Palos e destinate ad approdare in un nuovo continente ci sono anche i paperi.\nEpisodio 6 (\"Paperino e il fuorilegge di Pensacola\"): il Filibustiere Mascherato, un ribelle che cerca di far sollevare le colonie spagnole contro la madrepatria. Sfuggito alla ricerca dell'ammiraglio barone Roquer de' Conquibus, avo di Rockerduck, il fuggiasco arriva a Pensacola, il suo paese natale, dove scopre di avere una taglia sulla testa. Paperino insieme ai nipotini vanno verso le everglades dove incontrano i Bellicosi Bucanieri che li catturano portandoli dal loro capo, Roquer, dove scoprono le monete coniate dal Filibustiere Mascherato e, confrontando l'effigie sulla moneta, si scopre che il ricercato e Paperino sono la stessa persona. Roquer manda un messaggio al vicer\u00e9 comunicandogli il suo ritorno con tanto di prigionieri ma, di fronte al vicer\u00e9, i paperi sbugiardano Roquer dimostrando che il contrabbandiere che sta mettendo in difficolt\u00e0 il commercio delle colonie altri non \u00e8 se non il barone de' Conquibus. Il vicer\u00e9 condanna de' Conquibus e i Bucanieri ai lavori forzati e all'impiccagione la famiglia dei paperi che per\u00f2 riescono a fuggire e ricominciare in un altro stato.\nEpisodio 7 (\"Zio Paperone e i cannoni del Mississippi\"): durante la guerra civile americana, gli avi dei paperi cercano di portare avanti il commercio del cotone. Paperhone e, per salvarsi da un improvviso bombardamento finiscono arenati su un isolotto. Paperhone decide di abbandonare il battello per dirigersi verso l'ovest, mentre lungo il fiume i Bravacci della Baia e Pokerdyck, feroce avversario di Paperhone, stanno aspettando proprio il vecchio papero e il suo battello. I paperi, nel frattempo, si imbattono in una vecchia miniera abbandonata ricca di platino. Estratto un quintale di platino, vengono scoperti e catturati da un avo di Pippo, nonch\u00e9 discendente di Pippus Augustus, e un avo di Topolino, generale dell'esercito sudista che decide di lasciare liberi i paperi per poi dirigersi verso il nord.\nEpisodio 8 (\"Zio Paperone e l'oro del Klondike\"): durante la corsa all'oro nel Klondike, Paperon-Pap\u00e0 sposato con Oretta Paporetta gestisce un emporio, quando incontra Pykerdock. I due rivali finiscono in una scarpata e, in ospedale, nella stessa camera dove Pykerdock si innamora di una infermiera e dalla loro unione nascer\u00e0 Rockerduck, mentre da Paperon-Pap\u00e0 e Oretta nascer\u00e0 Paperon de Paperoni. Finisce qui la storia narrata magicamente dalle monete ma iniziano i guai per Paperino. Lo zio Paperone, infatti, sta per concludere la sua quarantena e deve quindi fronteggiare la sua ira per aver perso il cofano\nSequel.\nDa questa serie, tra il 1994 ed il 2003, deriva \"I paralipomeni della dinastia dei paperi\" di Figus ed Held: tre storie tra il 1994 e il 2003, dove si rievocano gli avi di Paperino.\nNel 2005, su \"Topolino\" n. 2569 del 16 febbraio, la serie ebbe un capitolo aggiuntivo (un \"2bis\", cronologicamente fra il secondo e il terzo), scritto da Alberto Savini e disegnato da Andrea Freccero, mentre nel 2017, viene realizzata \"La nuova storia e gloria della dinastia dei paperi\" a opera di Alessandro Sisti e Claudio Sciarrone pubblicata dal n. 3232 con il prologo della storia.\nPetronius Paperonius e la calata dei barbari: nell'Antica Roma, al tempo dell'imperatore Pippus Augustus presso cui Pah-Peh-Rheo e nipoti si sono rifugiati: con il nome di Petronius Paperonius ha aperto una locanda dove continua ad arricchirsi. Fuori dalla citt\u00e0, dei barbari della Beozia chiedono aiuto ad Amelya per derubare Petronius il quale falsifica monete modificando le monete egizie in sesterzi romani che valgono il doppio e per questo sar\u00e0 costretto a darle all'imperatore.\nBibliografia.\nL'articolo si basa sulla raccolta cartonata della \"Storia e gloria\", il supplemento a \"Paperino Mese\" n. 85 del luglio 1987, con copertina di Marco Rota.\nAltre edizioni, dopo quella originale su \"Topolino\" sono:\nCollegamenti esterni.\nNel database INDUCKS:"}
{"id": "68137", "revid": "2108263", "url": "https://it.wikipedia.org/wiki?curid=68137", "title": "Re dei Pitti", "text": "La lista dei re dei Pitti (popolo che visse in Scozia tra il V e il IX secolo) \u00e8 basata su quella della \"Cronaca dei Pitti\". Si tratta di documenti tardi che non riportano le date di regno dei sovrani. Le diverse liste giunte non concordano sui nomi dei re e sulla durata dei loro regni. Un'ampia parte delle liste si armonizza con la Materia di Britannia o con la mitologia irlandese. Le parti pi\u00f9 tarde delle liste possono essere ampiamente conciliate con altre fonti.\nI sovrani Pitti regnarono sulla Scozia settentrionale e orientale. Nell'843 la tradizione racconta di come il regno pitto fu rimpiazzato dal regno di Alba, sebbene gli annali continuino a usare i termini \"\"Pitti\" e \"Fortriu\"\" per un altro mezzo secolo.\nSecondo la tradizione fu sul finire del regno di Drust mac Erp, un leggendario sovrano che avrebbe regnato un centinaio di anni e avrebbe combattuto un centinaio di battaglie, San Patrizio giunse in Irlanda. Si pensa che la lista dei sovrani sia stata compilata attorno al 724, forse durante i regni di Bridei e Nechtan.\nGli \"Annali dell'Ulster\" e gli \"Annali di Inisfallen\" si riferisce ad alcuni sovrani come \"re di Fortriu\" o \"re di Alba\". Sovrani mitici dei Pitti si trovano nel \"Lebor Bretnach\" riguardo alle origini dei Cruithne. La lista inizia con Cruithne figlio di Cing e i suoi figli: ns Fib, Fidach, Foltlaig, Fortrend, Caitt, Ce e Circinn.\nLe datazioni cos\u00ec come l'ortografia dei nomi sono problematiche.\nElenco di re dei Pitti.\nLe caselle dello stesso colore indicano re presumibilmente imparentati.\nPrimi sovrani.\nI sovrani precedenti a Drust sono stati omessi perch\u00e9 di loro si sa poco o nulla.\nPrimi sovrani storici.\nIl primo sovrano a comparire in pi\u00f9 fonti \u00e8 Bridei figlio di Maelchon. I sovrani che regnarono dal tardo VI secolo possono essere considerati figure storicamente esistite e la loro morte viene generalmente riportata dalle fonti irlandesi.\nRe dei Pitti dall'839 all'848.\nLe morti di E\u00f3gan e Bran sembra aver avuto come conseguenza a un gran numero di pretendenti al trono della Pittavia\nRe dei Pitti tradizionalmente considerati re degli Scozzesi.\nCin\u00e1ed mac Ailp\u00edn viene tradizionalmente considerato il primo \"\"sovrano degli Scoti\" o \"dei Pitti e degli Scoti\"\", anche se in realt\u00e0 sembra essere stato un re pitto proprio come i precedenti."}
{"id": "68139", "revid": "124518962", "url": "https://it.wikipedia.org/wiki?curid=68139", "title": "Dashiell Hammett", "text": "Biografia.\nDashiell Hammett nacque nella Contea di Saint Mary, sulla costa del Maryland. A causa delle precarie condizioni finanziarie della famiglia, dovette lasciare la scuola all'et\u00e0 di 13 anni e fece i lavori pi\u00f9 disparati prima di diventare, all'et\u00e0 di vent'anni, un investigatore per l'Agenzia Pinkerton, attivit\u00e0 che diventer\u00e0 l'ispirazione per le sue opere. Durante la prima guerra mondiale si arruol\u00f2 nel servizio di ambulanze dell'esercito statunitense, ma si ammal\u00f2 di tubercolosi e pass\u00f2 la guerra in ospedale.\nIl suo primo racconto, \"The Road Home\" \"(La strada di casa)\" fu pubblicato dalla rivista \"Black Mask\" nel 1922. Nel 1923 scrisse il primo racconto con il personaggio Continental Op, che comparir\u00e0 in 28 racconti e due romanzi. Dal 1929 si dedic\u00f2 soprattutto a un altro investigatore privato, Sam Spade, che diventer\u00e0 uno dei personaggi pi\u00f9 celebri del romanzo giallo statunitense. Nel 1931 inizi\u00f2 una relazione trentennale con la scrittrice di teatro Lillian Hellman. Nel 1934 scrisse il suo quinto e ultimo romanzo, poi lavor\u00f2 per il cinema e si dedic\u00f2 all'attivismo politico di sinistra (nel 1937 si iscrisse al Partito Comunista degli Stati Uniti d'America). Nel 1942 riusc\u00ec ad arruolarsi di nuovo, nonostante la tubercolosi, e fu inviato con il grado di sergente nelle Isole Aleutine, dove cur\u00f2 la redazione di un giornale dell'esercito.\nAl suo ritorno dalla guerra, Hammett era affetto da enfisema e il suo alcolismo era peggiorato. Nel 1948 riusc\u00ec a liberarsi dal vizio dell'alcool, ma inizi\u00f2 a pagare per le sue idee politiche. Per aver contribuito in qualit\u00e0 di tesoriere a un fondo per la cauzione di sospettati comunisti in attesa di processo, fu processato e intimato a testimoniare sui nomi dei contribuenti al fondo. Hammett rifiut\u00f2 di testimoniare e fu condannato a sei mesi di carcere per oltraggio alla corte. Al suo ritorno in libert\u00e0 scopr\u00ec che il suo nome era sulle \"liste nere\": Hollywood tronc\u00f2 ogni rapporto di lavoro con lui e le trasmissioni radiofoniche basate su materiale dello scrittore furono sospese.\nFu di nuovo citato in tribunale contro lo Stato, per una causa di tasse arretrate che si chiuse con la confisca di ogni suo bene. Hammett si ritir\u00f2 in solitudine, in stato di povert\u00e0, vivendo da solo fino al 1956, quando il continuo aggravarsi della sua salute lo costrinse, malgrado il proprio orgoglio, a trasferirsi in casa della Hellman. Nel 1960 la tubercolosi si trasform\u00f2 in cancro e diede inizio ad un'agonia destinata a protrarsi fino al 10 gennaio 1961 quando Hammett mor\u00ec in un ospedale di New York. Come veterano di due guerre mondiali, fu sepolto al Cimitero nazionale di Arlington.\nAl cinema.\nMolti dei suoi romanzi diventarono film, a partire da \"Il falcone maltese\". La prima riduzione cinematografica fu diretta nel 1931 da Roy Del Ruth, ma quella che rimase nella storia fu la versione di John Huston del 1941, \"Il mistero del falco\", con Mary Astor, Peter Lorre e un Humphrey Bogart che divenne l'archetipo dell'investigatore privato cinico e disilluso. La vita di Hammett ha anche ispirato un libro, \"Hammett\", di Joe Gores, un romanzo ispirato alla sua vita. Dal romanzo \u00e8 stato tratto l'omonimo film \"Hammett - Indagine a Chinatown\" (1982) di Wim Wenders, prodotto da Francis Ford Coppola ed interpretato da Frederic Forrest nel ruolo di Hammett."}
{"id": "68146", "revid": "767487", "url": "https://it.wikipedia.org/wiki?curid=68146", "title": "Enrica Zunic'", "text": "Vive e lavora a Torino. La sua esperienza in Amnesty International \u00e8 l'ispirazione principale della sua narrativa.\nHa pubblicato racconti sulla rivista online Delos e su numerose antologie, e la raccolta personale di racconti \"Nessuna giustificazione\" (Solid, 2002), vincitrice del Premio Italia 2003 come miglior romanzo o antologia personale di fantascienza."}
{"id": "68147", "revid": "2143", "url": "https://it.wikipedia.org/wiki?curid=68147", "title": "Seine-et-Marne", "text": ""}
{"id": "68149", "revid": "1718925", "url": "https://it.wikipedia.org/wiki?curid=68149", "title": "Baritono", "text": "Il termine baritono, in musica, designa sia la voce maschile intermedia tra quelle di basso e tenore, sia il cantante che la possiede, sia il suo registro peculiare.\nConvenzionalmente, l'estensione vocale del baritono viene indicativamente fissata nelle due ottave comprese tra il \"la grave\" e il \"sol acuto\" (la1 - sol3), ma spesso pu\u00f2 salire al \"la acuto\" (e perfino al \"si bemolle\") o scendere al \"sol grave\" (sol1 - la/si3). La tessitura pi\u00f9 congeniale \u00e8 comunque compresa, grosso modo, nel tratto re2-re3.\nStoria.\nL'identit\u00e0 della corda di baritono si defin\u00ec solo nel XIX secolo come conseguenza della trasformazione della voce di tenore, il cui registro grave perse di sonorit\u00e0 e d'importanza man mano che i cantanti si abituarono a cantare \"in voce\", cio\u00e8 senza ricorrere al falsettone nel registro acuto. A quel punto si cre\u00f2 uno spazio intermedio tra tenore e basso, e il cosiddetto basso-cantante dei primi decenni del secolo si trasform\u00f2 in baritono. \nIl primo grande baritono fu Giorgio Ronconi, per la cui voce Gaetano Donizetti e Giuseppe Verdi composero \"Il furioso all'isola di San Domingo\" (1833), \"Torquato Tasso\" (1833) e \"Nabucco\" (1842), assegnandogli il ruolo di protagonista.\nVariazioni nell'estensione.\nSe, come gi\u00e0 accennato, in ambito operistico l'estensione canonica della voce di baritono include le note che stanno nell'intervallo tra il la1 e il sol3, le incursioni verso le zone pi\u00f9 gravi del pentagramma sono sporadiche. Le note pi\u00f9 gravi scritte espressamente per baritono nel repertorio standard sono un \"fa\" grave (fa1) (scritto per il personaggio di Ford nel \"Falstaff\" di Verdi e di Guglielmo Tell nell'omonima opera di Gioachino Rossini) e un \"fa diesis\" grave (fa#1) facoltativo scritto per il personaggio di Iago nell\"Otello\" di Verdi. Fatte queste eccezioni, il \"sol\" grave (sol1), intonato da diversi personaggi (ad esempio da Jack Rance nella \"Fanciulla del West\", da Michele nel \"Tabarro\" e da Fra Melitone nella \"Forza del destino\"), rimane la nota pi\u00f9 grave scritta obbligatoriamente. Per il resto, alcuni ruoli scendono al la bemolle grave (la1). L'estremo grave della maggior parte dei ruoli per baritono rimane oscillante tra il la1 e il si1. Tuttavia, diversamente da quanto i compositori scrivono per questa voce, l'estremo grave della maggior parte delle voci di baritono raggiunge e supera spesso il sol grave, scendendo talvolta a tonalit\u00e0 tipiche della voce di basso. Non \u00e8 infatti escluso che un baritono possa cantare ruoli per basso buffo o basso-baritono, nei quali possono essere presenti note come il fa1.\nNella zona acuta, la musica scritta per questa voce termina tipicamente sul sol acuto, con poche eccezioni. Rimangono tuttavia moltissimi casi di acuti facoltativi o tradizionali. Ad esempio, nella celeberrima aria \"Largo al Factotum\" del \"Barbiere di Siviglia\", il personaggio Figaro, oltre ad intonare due sol acuti, pu\u00f2 intonare un la acuto previsto come facoltativo. Il ruolo di Rigoletto ha scritti in partitura alcuni sol acuti, ma, se l'interprete dovesse intonare tutte le note tradizionali createsi nel tempo per questo ruolo, i sol, la bemolle e la acuti supererebbero gli acuti previsti. Un esempio estremo: nell'aria dell\"Attila\" \"\u00c8 gettata la mia sorte\", alcuni baritoni, quali Piero Cappuccilli e Sherrill Milnes, hanno interpolato un si bemolle (si3).\nStrumenti musicali.\nSpesso il termine \u00e8 riferito anche agli strumenti musicali, per indicare la loro estensione e il timbro del loro suono (ad esempio il flicorno baritono, l'euphonium, il fagotto)\nChiave musicale.\nPer la corda di baritono esistevano tradizionalmente due chiavi, perfettamente equivalenti, dette entrambe \"chiave di baritono\": la chiave di fa posta sulla linea centrale, cio\u00e8 sulla terza riga, del pentagramma, e la chiave di do posta sulla quinta riga. Oggi sono generalmente sostituite dalla chiave di basso.\nIl baritono nel musical.\nLa tessitura baritonale \u00e8 ampiamente utilizzata anche nei musical, generalmente per ruoli ambigui o da antagonista o per ruoli di persone anziane.\nAlcuni esempi:"}
{"id": "68152", "revid": "2143", "url": "https://it.wikipedia.org/wiki?curid=68152", "title": "Val-de-Marne", "text": ""}
{"id": "68155", "revid": "1226", "url": "https://it.wikipedia.org/wiki?curid=68155", "title": "Enrica Lozito", "text": ""}
{"id": "68156", "revid": "1226", "url": "https://it.wikipedia.org/wiki?curid=68156", "title": "Enrica Zunic", "text": ""}
{"id": "68158", "revid": "158913", "url": "https://it.wikipedia.org/wiki?curid=68158", "title": "Centimetro cubo", "text": "Il centimetro cubo (cm\u00b3) \u00e8 un'unit\u00e0 volumetrica del Sistema Internazionale (SI), equivalente al volume di un cubo con lato di 1 centimetro. \u00c8 stato l'unit\u00e0 volumetrica di base del sistema CGS (centimetro-grammo-secondo). Possiede multipli e sottomultipli di esponente 3, tra cui il metro cubo.\nIn unit\u00e0 del SI:\n1\u00a0cm\u00b3 = 10\u22126 metro cubo = 1 millilitro (mL)\nL'abbreviazione cc non \u00e8 parte del SI, ma comune in molti contesti in lingua inglese, particolarmente negli Stati Uniti e in medicina. \u00c8 anche usata comunemente per indicare la capienza cilindrica dei motori. In Europa si usa anche ccm."}
{"id": "68159", "revid": "1714743", "url": "https://it.wikipedia.org/wiki?curid=68159", "title": "Edredo d'Inghilterra", "text": "Figlio di re Edoardo il Vecchio e della sua terza moglie Edgiva del Kent, Edredo succedette al fratello, Edmondo I, e venne incoronato il 16 agosto 946 dall'arcivescovo di Canterbury. Come i suoi due fratelli maggiori, ottenne dei successi militari sui Vichinghi.\nGli inizi e l'ascesa al trono.\nEdredo era figlio di Edoardo il Vecchio e della sua terza moglie Edgiva del Kent.\nSuccedette al fratello Edmondo I, pugnalato a morte a Pucklechurch (Gloucestershire) il 26 maggio 946.\nLo stesso anno fu consacrato dall'arcivescovo di Canterbury Oda a Kingston upon Thames, dove pare che abbia ricevuto atti di sottomissione da parte di signori gallesi e conti del Nord.\nDifficolt\u00e0 in Northumbria.\nLa Cronaca anglosassone registra a proposito del 946 che Edredo \"ridusse tutte le terre di Northumbria sotto il suo controllo; e gli Scoti giurarono che avrebbero fatto tutto quanto egli avrebbe voluto.\" Tuttavia, Edredo dovette presto affrontare numerose sfide all'egemonia degli Sassoni Occidentali nel Nord. Sfortunatamente, emergono notevoli difficolt\u00e0 riguardo alla cronologia degli eventi descritti nelle fonti storiche, ma \u00e8 chiaro che vi furono due principi scandinavi che si proclamarono sovrani di Northumbria. \u00d3l\u00e1f Sihtricson, anche noto come Amla\u00edb Cuar\u00e1n ('Sandalo'), era stato re di Northumbria nei primi anni quaranta del X secolo quando divenne figlioccio di Edmondo e re cliente, solo per essere successivamente cacciato.\nSuccedette quindi a suo cugino come Re di Dublino, ma, dopo essere stato pesantemente sconfitto in battaglia nel 947,\nfu nuovamente costretto a cercare fortuna altrove. Poco dopo, Olaf era nuovamente in gioco, essendosi ripreso il Regno di York.\nChe cosa Edredo ebbe a pensare della questione o quanta simpatia egli provasse per il figlioccio del fratello pu\u00f2 unicamente essere supposto, ma pare che perlomeno toller\u00f2 la presenza di Olaf. In ogni caso, Olaf venne spodestato una seconda volta dagli abitanti della Northumbria, questa volta in favore di Eric figlio di Harald, come riferito dal MS E della \"Cronaca\". L'altro giocatore di questa partita era Erik I Haraldsson, precedentemente Re di Norvegia dal 930 al 934. Dopo varie operazioni coronate dal successo altrove, raggiunse la Northumbria e pare si sia proclamato re.\nRe Edredo rispose duramente ai disertori del Nord, lanciando una micidiale incursione in Northumbria, che incluse il rogo del monastero di Ripon fondato da Vilfrido di York. Nonostante le sue forze affrontassero gravi perdite nella battaglia di Castleford (una volta rientrato a casa), Edredo riusc\u00ec a controllare il suo avversario promettendo ai suoi sostenitori devastazioni anche maggiori qualora non avessero disertato il principe straniero.\nGli abitanti della Northumbria placarono il re inglese e pagarono risarcimenti.\nL\"Historia Regum\" suggerisce che la minaccia di un re indipendente della Northumbria termin\u00f2 attorno al 952, quando finalmente i conti si sottomisero definitivamente.\nCondizioni di salute e morte.\nFino al termine della sua vita Edredo soffr\u00ec di una malattia digestiva che si rivel\u00f2 in ultimo fatale. \"Author B\", biografo precedentemente apprendista di Dunstano di Canterbury, descrisse con vivida memoria come il re succhi\u00f2 fuori i succhi dal suo cibo, mastic\u00f2 quello che ne restava e lo sput\u00f2 fuori. Edredo mor\u00ec all'et\u00e0 di 32 anni il 23 novembre 955 a Frome (Somerset) e fu seppellito nella cattedrale di Winchester. Mor\u00ec senza eredi, venendo succeduto da Edwing d'Inghilterra, figlio di Edmondo."}
{"id": "68161", "revid": "125215805", "url": "https://it.wikipedia.org/wiki?curid=68161", "title": "Poison Ivy", "text": "Poison Ivy, il cui vero nome \u00e8 Pamela Lillian Isley, \u00e8 un personaggio immaginario dei fumetti creato da Robert Kanigher e Sheldon Moldoff nel giugno 1966, apparso per la prima volta in \"Batman\" (vol. 1) n. 181, pubblicato dalla DC Comics.\nPoison Ivy risulta 64\u00aa nella classifica dei 100 pi\u00f9 grandi cattivi e antieroi della storia dei fumetti secondo IGN e 21\u00aa nella classifica di \"Comics Buyer's Guide\" \u00abLe 100 donne pi\u00f9 sexy dei fumetti\u00bb.\nCaratterizzazione.\nIn parte ispirata al personaggio titolare del racconto di Nathaniel Hawthorne \"La figlia di Rappaccini\", \u00e8 una botanica e biochimica misantropica che possiede un tocco velenoso, abilit\u00e0 fisiche potenziate e un controllo soprannaturale sulla vita vegetale, poteri che usa per scopi di ecoterrorismo. L'aspetto del personaggio \u00e8 considerato iconico; \u00e8 tipicamente disegnata con i capelli rossi lunghi fino a met\u00e0 schiena e a piedi nudi in un costume intero adornato con foglie e rampicanti, con occasionali variazioni al tono della sua pelle. Il suo costume comprendeva inizialmente una corona e un corpetto di foglie, dei pantaloni e un paio di stivali (fatta eccezione per alcune serie dove \u00e8 rappresentata con abiti assai minimalisti e provocanti), il tutto di colore verde, \u00e8 stato sviluppato da Carmine Infantino. A partire da The New 52 il personaggio viene rappresentato spesso con una tuta vegetale aderente che le riveste tutto il corpo fino al collo, questa \u00e8 di colore nero con delle foglie che coprono varie parti del corpo (cambiano a seconda del fumetto) ed \u00e8 in grado di usarla come una vera e propria arma, poich\u00e9 su di essa possono crescere anche dei viticci in grado di stritolare chiunque si metta sulla sua strada. Mossa da un profondo amore per le piante, la giovane odia tutti coloro che cercano di resistere al suo fascino e che non hanno alcun rispetto per le piante. Usa tossine vegetali e feromoni per il controllo della mente per le sue attivit\u00e0 criminali, che di solito sono volte a proteggere le specie in via di estinzione e l'ambiente naturale dalle azioni negligenti degli umani. Originariamente era caratterizzata come una supercriminale, ma a partire da The New 52 e DC Rebirth, \u00e8 stata periodicamente descritta come un'antieroina o un'eroina, spesso facendo le cose sbagliate per le giuste ragioni. Appartiene al collettivo dei nemici pi\u00f9 duraturi di Batman. \nBiografia del personaggio.\nNella prima versione era la dottoressa Lilian Rose che, sedotta da un ladro, fu avvelenata da quest'ultimo con delle antiche erbe egizie che invece di ucciderla le diedero un'immunit\u00e0 a ogni tipo di veleno.\nDopo la \"Crisi sulle Terre infinite\", il personaggio fu ricreato con una nuova identit\u00e0. Pamela Lillian Isley, cresciuta in una famiglia senza amore, era una studentessa di botanica che fu sedotta dal suo professore, il dottor Jason Woodrue, che approfitt\u00f2 di lei per usarla come cavia per i suoi esperimenti su piante e veleni, trasformandola. L'esperienza la traumatizz\u00f2 rendendola mentalmente instabile. Anni dopo, si trasfer\u00ec a Gotham, dove inizi\u00f2 la sua carriera criminale minacciando di rilasciare delle spore velenose nell'aria se non fossero state soddisfatte le sue richieste. Fermata da Batman, divenne per lei un'ossessione sconfiggere l'unico uomo che non poteva controllare ed incominci\u00f2 a perfezionare i suoi poteri creando armi come i suoi baci velenosi. Per un periodo ha anche fatto parte della Suicide Squad (formata da lei, Deadshot, Capitan Boomerang, Ravan, Nightshade, Bronze Tiger, Vixen, Conte Vertigo, Jubelee e Shade), reclutata da Lashina, membro delle furie femminili del pianeta Apokolips che dopo essere stata cacciata si risvegli\u00f2 sulla Terra ed entr\u00f2 a far parte della squadra, aiut\u00f2 quest'ultima a rapire una parte dei membri della Squadra Suicida per poi portarli ad Apokolips per farsi aiutare a recuperare il titolo di capo delle furie. Una volta l\u00e0 Ivy scopre di essere stata usata da Lashina e si ritrova assieme agli altri a fronteggiare i parademoni di Darkseid, le furie e anche Granny Goodness, ma successivamente vengono rispediti tutti sulla Terra dal tiranno. Poi aiuta Amanda Waller, assieme a Deadshot e a Ravan, ad eliminare l'organizzazione criminale LOA. In una missione in Vlatava le viene assegnato l'incarico di recuperare il Conte Vertigo dai ribelli, ma dopo averlo liberato decide di ipnotizzarlo con i suoi feromoni per trasformarlo nel suo schiavo personale. Nella missione successiva la squadra si trova in Israele e Amanda Waller libera Vertigo dall'influenza di Ivy costringendola a fuggire per evitare una vendetta da parte del Conte. Ritornata successivamente Poison Ivy prende parte all'ultima missione della squadra sull'isola di Diabloverde, dove il dittatore del posto ha creato una squadra di metaumani facendola passare per la Suicide Squad, qui ipnotizza i membri della squadra rivale per poi dare alla Waller una neurotossina per uccidere il dittatore; a seguito di questi eventi la squadra si scioglie e Ivy torna in libert\u00e0. Tempo dopo si trasfer\u00ec su un'isola deserta nei Caraibi che voleva trasformare in nuovo Eden per le sue piante, ma un'azienda americana la us\u00f2 come test per le sue armi e lei torn\u00f2 a Gotham in cerca di vendetta. Da allora fece sua la missione di \"purificare\" Gotham per le sue piante. Ritrov\u00f2 anche Woodrue, trasformato nell'ibrido uomo-pianta Floronic Man, che voleva usare il DNA di lei per creare un \"figlio\" che gli avrebbe garantito il controllo totale sulla flora. Ma Ivy fin\u00ec per permettere a Batman di sconfiggerlo.\nDurante gli eventi di \", Ivy si trasfer\u00ec al Robinson Park di Gotham che trasform\u00f2 in un giardino floreale, prendendosi anche cura di diversi orfani trattandoli come figli suoi. Quando rifiut\u00f2 l'offerta di Clayface (Basil Karlo), di commerciare i suoi frutti per fare soldi, questi la imprigion\u00f2 insieme agli orfani. Batman e Robin intervennero in aiuto di Ivy, che dopo essere stata liberata si vendica di Karlo uccidendolo con un bacio velenoso e trasformandolo in concime per le sue piante, alla fine Batman, inizialmente contrario a lasciarle i bambini, le permise di tenerli con s\u00e9, comprendendo che con lei erano al sicuro. In questo periodo incontr\u00f2 anche la dottoressa Harleen Quinzel, appena scampata alla morte per mano del Joker, curandola e dandole la grande agilit\u00e0 e velocit\u00e0, caratteristica distintiva di Harley Quinn. Le due divennero grandi amiche e in seguito amanti, cosa che port\u00f2 Ivy a nutrire profondo disprezzo per il Joker per come aveva trattato Harley. Dopo che la citt\u00e0 si ristabil\u00ec, il consiglio municipale minacci\u00f2 di cacciarla con la forza del parco usando un potente erbicida; alla fine, per il bene dei bambini, Ivy si consegn\u00f2.\nIn \", Ivy fu manipolata da Hush e dall'Enigmista nel loro piano contro Batman. Us\u00f2 i suoi poteri per controllare Catwoman ed anche Superman come sua guardia del corpo. Grazie a Batman, l'eroe riusc\u00ec a spezzare il suo controllo. Ivy pi\u00f9 tardi, si fece addestrare per due anni, nel combattimento corpo a corpo da Slade Wilson (Deathstroke), e si vendic\u00f2 dell'Enigmista umiliandolo fisicamente e psicologicamente. Ivy cerc\u00f2 di tornare una donna normale grazie all'aiuto di Bruce Wayne, ma Hush la convinse a prendere un siero che le restitu\u00ec i poteri anche se sembr\u00f2 ucciderla all'inizio. Ivy torn\u00f2 a capo di una crociata contro le multinazionali, ma dovette anche affrontare Harvest, un essere nato dalla fusione tra piante e le anime delle vittime della donna; Batman con l'aiuto di Nighwing la salv\u00f2.\nNel frattempo Ivy e Nightwing (Dick Grayson), cominciarono una relazione clandestina che fu breve ma intensa, ma che venne scoperta da Barbara Gordon e rivelata a Batman, che si infuri\u00f2 con Dick e lo convinse a tagliare la relazione prima di commettere imprudenze.\nDopo essere scappata da Maschera Nera, Ivy fece parte del gruppo delle \"Sirene di Gotham\" con Catwoman e Harley Quinn. Con un nuovo Batman (Dick Grayson) in giro e le guerre fra gang, le tre si rifugiarono nel vecchio nascondiglio dell'Enigmista (che Ivy teneva sotto controllo mentale). Ivy and\u00f2 a lavorare ai Laboratori S.T.A.R. sotto la falsa identit\u00e0 della dottoressa Paula Irving. Una collega di nome Alisa la riconobbe e cerc\u00f2 di catturarla; Ivy si liber\u00f2, ma decise di risparmiare la donna vedendo che aveva una figlia e si limit\u00f2 a minacciarla. Le Sirene si sciolsero quando Harley face irruzione nel manicomio di Arkham per liberare il Joker nonostante le proteste di Ivy che fu anche accusata da Selina di aver usato la sua amicizia per arrivare all'identit\u00e0 del nuovo Batman. Rinchiusa anche lei, raggiunse la cella di Harley con l'intenzione di ucciderla, ma alla fine si rese conto di volerle ancora bene e le due si riappacificarono. Reincontrarono anche Selina che disse che aveva visto del buono in loro e che in realt\u00e0 le stava tenendo sotto controllo per conto di Batman (Dick Grayson). Irata per questo, Ivy lanci\u00f2 un attacco sulla citt\u00e0 ed alla fine si salv\u00f2 da Batman (Bruce Wayne, che aveva ripreso nel frattempo il suo mantello), grazie all'intercessione di Selina.\nThe New 52.\nIn The New 52 Poison Ivy entra a far parte del gruppo delle Birds of Prey per decisione di Black Canary, leader del gruppo, nonostante la disapprovazione delle altre, a causa del suo passato da criminale. I loro dubbi vengono poi confermati quando Ivy le avvelena e le costringe a combattere per lei contro alcune compagnie, corrotte e coinvolte in crimini contro l'ambiente, finch\u00e9 Katana non la uccide apparentemente.\nIvy sopravvive alle ferite riportate e torna a Gotham dove fa evadere Clayface per manipolarlo e farlo diventare suo marito. Batman interviene in suo aiuto, poich\u00e9 le propriet\u00e0 che sta attaccando appartengono al Pinguino, ma lei non lo ascolta e finisce per essere catturata dai suoi uomini. Da questi viene sepolta viva, ma riesce a sopravvivere abbastanza a lungo da essere salvata dal braccio destro di Cobblepot, il Pinguino Imperatore, che ha preso il controllo delle attivit\u00e0 del Pinguino dopo il ritorno del Joker e le propone un'alleanza. L'alleanza, per\u00f2, finisce quando Basil Karlo, liberatosi dal controllo di Ivy grazie a Batman, la rintraccia e la attacca.\nLe origini del personaggio, in questo nuovo universo DC, vengono presentate in Detective Comics n. 23.1, durante il \"mese dei cattivi\".\nIn questa storia Pamela nasce con una rara malattia della pelle che le impedisce di uscire dalla sua casa senza le dovute precauzioni. La maggior parte del tempo (limitato) che pu\u00f2 trascorrere all'esterno lo spende in giardino. Suo padre, un uomo violento, spesso picchiava sua madre, fino al giorno in cui la uccide e la seppellisce in giardino. Durante il periodo del college Pamela vende pillole ai feromoni, da lei prodotte, ai suoi compagni per studiarne gli effetti. Quando viene scoperta dalla polizia usa una versione migliorata delle pillole per manipolare il decano, in modo che questo faccia decadere le accuse a suo carico e la faccia laureare con tanto di onori. Durante una visita in prigione da suo padre lo bacia e 48 ore dopo l'uomo muore a causa della tossina contenuta nel rossetto della ragazza. Successivamente viene presa per uno stage alla Wayne Enterprises nella divisione di biochimica per lo studio di applicazioni farmaceutiche e cosmetiche, ma viene licenziata quando propone a Bruce Wayne di sviluppare sostanze chimiche capaci di fare il lavaggio del cervello alle persone. Mentre viene scortata fuori dalle guardie si versa accidentalmente addosso le sostanze chimiche su cui stava lavorando e da questo incidente ottiene i suoi poteri.\nCycle of Life and Death.\nNel gennaio 2016 viene pubblicata la prima miniserie da sei numeri dedicata esclusivamente al personaggio, \"Poison Ivy: Cycle of Life and Death\".\nCome dottoressa Pamela Isley si unisce al prestigioso dipartimento di botanica dei Giardini Botanici di Gotham, ma le cose si complicano quando la dottoressa Luisa Cruz, amica e mentore di Ivy, viene uccisa per avvelenamento. Ivy indaga sull'accaduto, allo stesso tempo lavora sul suo ultimo progetto e riesce a dare la vita a due bambine create artificialmente che sono ibridi umano-vegetali proprio come lei, a cui d\u00e0 il nome di Hazel e Rose. Mentre Ivy si trova al lavoro, le due bambine vengono attaccate da un misterioso essere, ma riescono a salvarsi grazie alla protezione delle piante di Pamela. Seguendo le indagini sulla morte del suo mentore, con l'aiuto di Catwoman e Darshan, un suo collega, scopre che i Giardini Botanici di Gotham a seguito di crudeli esperimenti erano riusciti a creare un altro ibrido vegetale di nome Thorn, furiosa Ivy distrugge il laboratorio e salva la bambina. Pamela alleva le tre bambine che grazie alla crescita accelerata diventano delle giovani donne nel giro di 35 settimane, queste, curiose di esplorare Gotham, una notte escono di nascosto e causano un incidente in uno strip club in cui viene coinvolta anche la polizia e Ivy corre in loro aiuto. Di ritorno nel loro appartamento Poison Ivy rinchiude le tre ragazze per fare in modo che queste non scappino ancora e per fargli imparare la lezione. Una volta uscita sulla terrazza Ivy trova il dottor Eric Grimley, presidente del dipartimento di ricerca dei Giardini Botanici, che si \u00e8 autotrasformato in un mostro simile ad una pianta per sfuggire alla morte dovuta al cancro. Lui le rivela di aver ucciso Luisa poich\u00e9 quest'ultima sospettava delle sue ricerche e che ora vuole rapire Hazel, Rose e Thorn al fine di usarle per guarire di nuovo dal cancro che si sta ripresentando e cos\u00ec la attacca. Darshan arriva a casa di Ivy e libera le ragazze che vanno ad aiutare Pamela; durante lo scontro sopraggiunge anche Swamp Thing che vuole punire Grimley per aver sfidato la natura cercando di sfuggire al ciclo naturale di vita e di morte e insieme riescono a sconfiggerlo. Successivamente Thorn, Hazel e Rose con l'aiuto di Darshan lasciano Ivy e Gotham, dirette verso mete sconosciute, sostenendo di voler vivere le loro vite indipendentemente da quanto queste possano essere brevi.\n\"Rinascita\" (2016-presente).\nDurante l'evento Rinascita, Poison Ivy appare nel primo arco narrativo di \"Trinity\" (vol. 2) (numeri 1-6) dove tenta di aprire un portale verso un mondo onirico abitato da un'entit\u00e0 del Verde chiamata White Mercy. Costruisce il portale in un vecchio capannone della fattoria di Clark Kent, senza sapere che lui, Diana e Bruce Wayne sono la Trinit\u00e0. Successivamente viene rivelato che era tutto un piano orchestrato da Mongul per invadere la Terra. Con l'aiuto di Poison Ivy e di White Mercy Mongul viene fermato, ma Ivy perde il ricordo di questo incidente.\nPi\u00f9 tardi appare anche in \"Batgirl\" n. 6 dove aiuta Batgirl a salvare un aereo e i suoi passeggeri da una pianta che sta crescendo incontrollata nella stiva. Si lascia anche intuire che Ivy conosca la vera identit\u00e0 di Batgirl, ma che lo tenga segreto. In \"All Star Batman\" n. 7 Quando un misterioso virus minaccia di distruggere il pianeta Batman chiede aiuto a Poison Ivy per creare una cura e in cambio lui ripulir\u00e0 il suo nome.\nIvy appare anche nel terzo volume di \"Batman\", ambientato svariati anni prima degli eventi sopracitati in una Gotham lacerata dalla guerra tra il Joker e l'Enigmista, fa un primo cameo nel n. 26 e si allea con l'Enigmista nel n. 27 dove uccide vari uomini mandati da Carmine Falcone per conto del Joker. Fa anche altre apparizioni minori nei numeri successivi.\nLa vediamo anche in \"Batgirl and the Birds of Prey\" dove attacca la compagnia Terracare, colpevole di aver creato un fertilizzante che provoca la morte delle api, in ques'occasione cattura Batgirl, Cacciatrice e Black Canary per poi liberarle e tornare a far parte della squadra insieme a Catwoman aiutando le ragazze a combattere il crimine e quando la popolazione maschile della citt\u00e0 viene colpita da un pericoloso virus aiuta a creare una cura. Viene rivelato anche che lei \u00e8 a conoscenza delle identit\u00e0 di tutti gli altri membri del team. Lasciato il gruppo la vediamo in \"Damage\" n. 4, 5 e 6, in Luisiana attacca un gruppo di contadini, sostituendo alla piantagione una rigogliosa foresta, nel frattempo Ethan Avery (Damage) arriva sul luogo assieme a dei contadini in cerca di lavoro nella piantagione, dopo una lotta con Ivy viene sconfitto da quest'ultima e catturato insieme agli altri. Quando durante la notte Ethan viene liberato da un contadino Ivy va a cercarlo, manifestando uno sdoppiamento di personalit\u00e0. Trovato Ethan si scopre che Ivy in realt\u00e0 lavora con Gorilla Grood, dopo una battaglia tre le scimmie di Grood e Damage, che vede la sconfitta di quest'ultimo, Pamela torna in s\u00e9 e salva Ethan, poich\u00e9 lui le aveva mostrato che i propri demoni interiori si possono combattere e che non si lascer\u00e0 mai pi\u00f9 controllare dalle forze della natura. Successivamente, infatti, viene rivelato da Swamp Thing che Ivy \u00e8 influenzata dal verde che \u00e8 alla ricerca di un avatar pi\u00f9 spietato nei confronti del genere umano e dei suoi soprusi sulla flora.\nDopo l'incontro con Damage Ivy torna a Gotham (in \"Batman\" n. 41, 42 e 43) e prende il controllo di tutti gli esseri viventi del pianeta, di conseguenza di tutti gli esseri umani e anche dell'intera Justice League, gli unici a salvarsi sono Batman e Catwoman, che dopo aver cercato in vano di ostacolarla vengono catturati dalla JLA, e Superman, sotto il controllo di Ivy, riduce in fin di vita Bruce con un pugno, che si risveglia in ospedale, dopo essere stato salvato dall'unione di magia e scienza, il quale si ritrova davanti Harley Quinn. In realt\u00e0 questo era tutto un piano dei due per distrarre Ivy che nello stesso tempo intratteneva una conversazione con Selina, di persona, e con Bruce, attraverso Harley, e infatti, sfruttando un momento di distrazione di Ivy, Catwoman le fa perdere i sensi per qualche secondo dando il tempo a Batman di liberare Harley Quinn dal suo controllo e permettendo a quest'ultima di convincere Ivy a parlare con lei di persona. Il tutto si chiude con una discussione tra Bruce, Selina, Harley e Ivy in cui si viene a scoprire che le azioni di Pamela erano condizionate non solo dalla volont\u00e0 di salvare il pianeta, ma anche dal desiderio di redimersi per l'uccisione degli uomini di Falcone durante la guerra tra Joker e l'Enigmista. Alla fine Batman rivela che non \u00e8 stata lei ad ucciderli bens\u00ec l'Enigmista tornato, successivamente all'incontro con lei, sulla scena appositamente per uccidere quegli uomini e per far credere ad Ivy che fosse lei la responsabile. Stremata dall'aver controllato l'intera umanit\u00e0 e traumatizzata dalla scoperta Pamela viene mandata da Bruce a Sanctuary, un luogo segreto dove gli eroi possono guarire dai propri traumi fisici e psicologici.\nPoison Ivy \u00e8 uno dei personaggi dichiarati morti nella strage di eroi avvenuta a Sanctuary sulle pagine della serie \"Heroes in Crisis\", infatti nel n. 2 viene citata da Booster Gold tra le svariate vittime; il colpevole resta ignoto, mentre gli unici due sospettati sono Booster, che non sa se sia stato lui l'assassino o Harley Quinn, e Harley, che invece \u00e8 certa della colpevolezza di quest'ultimo. Dopo essersi fatta trovare da Batman, Wonder Woman e Superman per rivelare loro la verit\u00e0, Harley scappa di nuovo. Fatto ci\u00f2, la ritroviamo che lascia cadere simbolicamente una rosa da un ponte, mentre riflette sulla sua vita e su quella della sua migliore amica ed amante Poison Ivy. La stessa rosa verr\u00e0 poi rinvenuta da un personaggio sconosciuto che in un momento successivo si riveler\u00e0 essere Flash, il quale, usando un frammento di forza della velocit\u00e0 sul fiore, fa rinascere Ivy. Sar\u00e0 proprio Wally West a confessarle di essere stato lui ad uccidere lei e tutti gli altri e di averla riportata in vita a causa dei sensi di colpa.\nPoteri e abilit\u00e0.\nPamela Isley \u00e8 una massima esperta in botanica, tossicologia e genetica. Sebbene mentalmente instabile, Ivy possiede un intelletto di livello geniale, in particolare per quanto riguarda qualsiasi cosa relativa alle piante, e potrebbe essere la maggiore esperta di botanica del mondo. La sua specializzazione in questi campi le aveva valso una carriera da scienziata e inizialmente ha usato le sue conoscenze per i profumi, il trucco e la medicina. Inoltre, la sua esperienza in biochimica le ha permesso di sviluppare piante mutanti e di creare e dare vita a piante che si pensava da tempo estinte. \u00c8 nota per essere in grado di sedurre uomini e donne allo stesso modo, spesso usando i suoi feromoni per farlo, ma anche senza: la sua bellezza \u00e8 una risorsa che pu\u00f2 usare per sedurre. Pamela Isley \u00e8 sempre stata una donna bellissima, ma non ha mai usato i suoi sguardi o talenti per ottenere un guadagno personale fino a quando non \u00e8 diventata Poison Ivy.\n\u00c8 immune a tutti i tipi di tossine e veleni, che usa spesso come armi, ma anche ai batteri e ai virus. Il tocco diretto con la sua pelle pu\u00f2 avvelenare una persona normale se lo desidera. Ha anche creato diversi tipi di tossine per diversi scopi, incluso un siero della verit\u00e0 e una pozione d'amore, spesso secreti dalle sue labbra e somministrati alle vittime attraverso un bacio. Ha la capacit\u00e0 di manipolare le persone seducendole e usando i suoi speciali feromoni. Pu\u00f2 controllare mentalmente chiunque non sia immune dal controllo mentale, compreso Superman. Poison Ivy ha inoltre il completo controllo sulle piante e crea anche degli ibridi vegetali, tra i quali piante animate. Ha un rapporto speciale con le piante, le tratta come fossero sue figlie ed esse rispondono ai suoi desideri e ordini, impartiti sia verbalmente che mentalmente e inoltre pu\u00f2 vedere, sentire e parlare attraverso loro. Pu\u00f2 creare ogni genere di piante, carnivore o tossiche, di ogni genere di forma e dimensione, dalle pi\u00f9 piccole a quelle giganti. Pu\u00f2 creare anche degli umanoidi vegetali, dalla grande forza e resistenza fisica, che rispondono solo al suo comando. Il legame di Ivy con il mondo vegetale si dice che sia alla pari con esseri soprannaturali come Swamp Thing.\nIl suo controllo sulle piante le permette di utilizzarle in vari modi:\nPamela \u00e8 eccezionalmente in forma sia per la ginnastica che per la sua salute migliorata. Ha una durata e una resistenza alle lesioni molto maggiori rispetto a una donna normodotata ed \u00e8 insolitamente agile e forte. \u00c8 abile nell'arrampicata e nel salto ed \u00e8 una nuotatrice forte e veloce. \u00c8 stata addestrata da Deathstroke, quindi \u00e8 molto abile nel combattimento corpo a corpo ed \u00e8 un'esperta di arti marziali e di armi bianche.\nRelazioni con gli altri personaggi.\n\u00c8 sposata con la collega Harley Quinn, (Nell'universo alternativo di Injustice) ed \u00e8 amica di Catwoman insieme alla quale lei e Harley Quinn hanno formato il gruppo delle \"Gotham City Sirens\"; infatti sebbene il trio si sia sciolto, sembrano ancora avere buoni rapporti. Al contrario, nei confronti di Joker prova solo odio ed \u00e8 pronta a tutto pur di ucciderlo: infatti, sebbene a volte si sia alleata con lui, alla fine \u00e8 sempre sorto il tradimento nei confronti di quest'ultimo, e inutili sono stati anche gli interventi di Harley Quinn per cercare di risparmiarlo. Inoltre condivide con Batman un rapporto di odio-amore: in certe occasioni \u00e8 disposta a ucciderlo, a volte lo vede come un formidabile alleato e in altre ancora afferma di amarlo.\nAltri media.\nCinema.\nPoison Ivy \u00e8 una dei due antagonisti principali nel film \"Batman &amp; Robin\" (1997), assieme con Mr. Freeze, interpretata da Uma Thurman e doppiata in italiano da Roberta Greganti. La storia del personaggio \u00e8 leggermente fedele a quella originale: la botanica Pamela Isley progetta di rendere le sue adorate piante capaci di difendersi dotandole dei veleni naturali di alcuni serpenti e in seguito il folle dottor Jason Woodrue (dopo essere stato rifiutato da lei perch\u00e9 sfrutta i campioni di veleno della Isley per creare dei Super-Soldati) le getta addosso una grande quantit\u00e0 di veleni e tossine; cos\u00ec Isley, invece di morire, viene fisicamente potenziata con un sistema immunitario fuori dal comune e labbra avvelenate, oltre che capace di controllare le piante a suo piacere e resa pi\u00f9 attraente e aggraziata di prima, ma una personalit\u00e0 sadica, letale, misantropica, fatale e di pura malvagit\u00e0. Il suo complice \u00e8 Bane (tradotto in italiano come il \"Flagello\") e si allea con Mr. Freeze per distruggere la specie umana e ripopolarla con le sue piante mutanti. Seduce Batman e soprattutto Robin (pi\u00f9 sensibile alla polvere d'amore di Ivy) per spingerli uno contro l'altro e tentare di ucciderli con il suo bacio venefico. Il costume da Poison Ivy che indossa per il \"Ballo dei Fiori\" somiglia a quello disegnato per la serie animata. Nonostante la pellicola abbia ricevuto recensioni prevalentemente negative, la performance della Thurman fu ritenuta uno dei pochi pregi del cinecomic.\nVideogiochi.\nPoison Ivy appare nei seguenti videogiochi:"}
{"id": "68162", "revid": "15756", "url": "https://it.wikipedia.org/wiki?curid=68162", "title": "Lingua sassarese", "text": "Il turritano (\"turritanu\"), comunemente chiamato sassarese (\"sassaresu\"), \u00e8 una lingua romanza nata, secondo alcune teorie, come lingua franca intorno al XII secolo da una base toscano-corsa, evolutasi poi autonomamente con influenze liguri, catalane, spagnole e soprattutto sardo logudoresi, tanto da essere oggi considerato, analogalmente al vicino gallurese, come un idioma di transizione sardo-c\u00f2rso.\nIl turritano pu\u00f2 essere diviso in due varianti: il sassarese propriamente detto e il castellanese. Il sassarese \u00e8 parlato in una piccola ma popolata fascia della Sardegna nord-occidentale lungo il golfo dell'Asinara, nella Nurra, Romangia e Anglona, ovvero nei comuni di Sassari, Porto Torres, Sorso, Stintino, tutti facenti parte della provincia di Sassari. Il castellanese, invece, \u00e8 parlato nei comuni di Castelsardo, Sedini, Tergu e in alcune frazioni di Valledoria, e presenta forti influenze del gallurese, tanto da essere considerato una variante di transizione tra questo e il sassarese.\nCaratteristiche e diffusione.\nIl turritano, pur essendo evidente la sua base toscano-corsa, ha avuto un'evoluzione autonoma per quasi un millennio con esiti distintivi, e ha subito notevoli influenze esterne, in particolare fonetiche e lessicali: alcune pi\u00f9 limitate come quelle liguri e iberiche, altre pi\u00f9 marcate come dal sardo logudorese, parlato in origine nella zona. Data la comune matrice linguistica e la condivisione di vicende storico-geografiche, il Turritano viene generalmente associato al Gallurese, lingua parlata nella restante parte settentrionale dell'isola.\nComprende inoltre i dialetti castellanesi (\"casthiddanu\") di transizione con il gallurese del nord dell'Anglona, parlati a Castelsardo, Tergu, Sedini e La Muddizza e La Ciaccia di Valledoria sul corso del Coghinas. Il castellanese del borgo in particolare presenta alcuni tratti fonetici e lessicali che lo avvicinano maggiormente alla fase pi\u00f9 antica del sassarese, il caratteristico trittongo presente anche nel gallurese ne \u00e8 un esempio, va sottolineato inoltre che questa variante castellanese possiede delle proprie specificit\u00e0 fonetiche e lessicali dovute all'antico ruolo mercantile del paese, come testimoniato dalla maggiore presenza di vocaboli di origine iberica rispetto al sassarese e al gallurese e dai numerosi contributi del ligure arcaico. \u00c8 verosimile che tutti i centri del sassarese siano uniti dagli eventi del XII-XIII secolo che portarono alla loro nascita o consolidamento, forse comuni anche alla citt\u00e0 di Alghero, fondata dai Doria, prima dell'avvicendarsi della popolazione originaria con immigrati catalani.\nNelle citt\u00e0 di Sassari e Porto Torres, il sardo logudorese \u00e8 diffuso per via dell'immigrazione dai paesi sardofoni, ma anche in passato era parlato e conosciuto come \"lingua colta\" dalla classe agiata insieme a italiano e spagnolo, e quasi un millennio fa, prima della nascita del sassarese, era la lingua comune del territorio. Era la lingua propria della nobilt\u00e0, che non aveva la cittadinanza sassarese ma risiedeva in citt\u00e0. In questo senso costituiva la variet\u00e0 diastratica superiore, in stato di \"dilalia\" col sassarese, salvo estinguersi con la fine del feudalesimo nel contado della Sardegna nord-occidentale agli inizi del XIX secolo. Negli ultimi due secoli nella zona da un lato \u00e8 andata aumentando l'influenza del sardo dovuta all'immigrazione dal resto dell'isola, in larga prevalenza dal capo di sopra, dall'altro \u00e8 aumentata anche l'immigrazione dal resto d'Italia e l'uso dell'italiano nella vita quotidiana.\nProduzione artistica.\nLa produzione artistica in sassarese trova massima espressione nei campi della poesia, della commedia teatrale e della musica folcloristica. Nella letteratura riveste notevole importanza storica la poetica di autori come Salvator Ruju, Pompeo Calvia, Gian Paolo Bazzoni e Giuseppe Tirotto. Nel teatro esiste un'importante tradizione di recitazione in vernacolo, con decine di spettacoli in cartellone ogni anno e diverse compagnie attive, fra cui \"Paco Mustela, La Quinta, La Combricola dell'Arte, La Frumentaria, Teatro Sassari\". Importante \u00e8 anche la produzione musicale, identificata nella Canzone sassarese, dove fra i principali cantanti e cantautori folk troviamo \"Ginetto Ruzzetta, Tony Del Dr\u00f2, Giovannino Giordo, Gianni Paulesu, Franco Russu\" e i gruppi \"Trio Folk Sardinia, Trio Latte Dolce, Trio Folk Sassari in carthurina, La cumpagnia\"; e tra gli autori dei testi delle pi\u00f9 note ed autorevoli canzoni folk sassaresi: Franco Paulesu (noto Franzischinu).\nStoria e filologia.\nIl sassarese nasce intorno al XII-XIII secolo, con l'affermarsi di Sassari in libero Comune alleato con Pisa e poi Genova, e la fondazione di centri vicini come Castelsardo o Alghero. Le varie lingue parlate nel territorio iniziano a trasformarsi in senso mercantile, diventando facilmente comprensibili agli abitanti toscani, corsi, sardi, liguri e iberici. Nel 1316 gli Statuti Sassaresi vengono redatti in latino e sardo logudorese, essendo considerate le lingue \"colte\" dell'isola, ma gi\u00e0 allora la popolazione parlava prevalentemente una sorta di dialetto sardo- corso-toscano (cio\u00e8 in \"sassarese\").\nNel 1943 il linguista tedesco Max Leopold Wagner propose questa interpretazione delle origini del Sassarese, riprendendo la tesi di Vittorio Angius, ampiamente screditata, sull'esistenza di un morbo letale in base alla lingua parlata:\nPasquale Tola ne descrisse la nascita con queste parole:\nPi\u00f9 studiosi rintracciano la componente primaria nel dialetto pisano, come lo scrittore sassarese Enrico Costa e lo studioso Mario Pompeo Coradduzza, dove entrambi non sembrano propendere per un'influenza pi\u00f9 rilevante del sardo rispetto ad altri apporti linguistici.\nSecondo Mauro Maxia il sassarese \u00e8 da derivare piuttosto dal corso, lingua importata dalla cospicua comunit\u00e0 corsa presente in citt\u00e0 fin dalle sue origini:\nAlcune lettere di funzionari e religiosi spagnoli datate al 1561 gi\u00e0 evidenziano il contesto poliglotta cittadino e l'affermazione del \"sassarese\" fra i vari idiomi:\nNel 1997 \u00e8 arrivato il riconoscimento ufficiale della Regione Autonoma della Sardegna, se non come lingua di pari dignit\u00e0 almeno come dialetto distinto dal sardo e dal gallurese:\nElementi costitutivi tipici.\nRispetto al gallurese, con cui presenta forti analogie, il sassarese ha subito maggiori influenze da parte del sardo nella sua variante logudorese, sia nella pronuncia che nel lessico, pur mantenendo le caratteristiche grammaticali generali del corso-toscano. Secondo Ethnologue il sassarese ha somiglianza lessicale con il gallurese all'81%, con l'italiano per il 76% e col sardo logudorese al 86%.\nEsempi.\nVerbo avere, indicativo presente/imperfetto/passato remoto.\nPassato remoto del verbo essere:\nIo fui, Eu fusi, tu fosti, Tu fusi\nLui fu, Eddu fusi, Noi fummo, Noi fusimi, Voi Foste, Voi Fusiddi, Loro furono, Eddi Fusini\nToponimi.\nNell'uso quotidiano il sassarese pu\u00f2 utilizzare indifferentemente toponimi in italiano, sardo o gallurese. Tuttavia per diverse localit\u00e0 esiste uno specifico toponimo o viene impiegato un esonimo in sassarese. L'isola viene chiamata \"Sardhigna\" e i suoi abitanti \"sardhi\", mentre la Provincia \"Prub\u00ecnzia di Sassari\". \u00c8 possibile che esistessero altri centri di parlata sassarese oggi scomparsi, come il villaggio medievale di Geridu nel territorio di Sorso.\nPer molti quartieri, frazioni e borgate la denominazione ufficiale coincide con quella in sassarese."}
{"id": "68163", "revid": "768068", "url": "https://it.wikipedia.org/wiki?curid=68163", "title": "Ain (dipartimento)", "text": "LAin \u00e8 un dipartimento francese della regione Alvernia-Rodano-Alpi. Il nome del dipartimento deriva dal nome del fiume omonimo che scorre nel suo territorio.\nIl dipartimento comprende quattro circondari (\"arrondissement\"), 23 cantoni e 393 comuni.\nGeografia fisica.\nL'Ain confina con i dipartimenti francesi del Giura, della Saona e Loira, del Rodano, dell'Is\u00e8re, della Savoia, dell'Alta Savoia e con i cantoni svizzeri di Ginevra e di Vaud.\nIl fiume Ain attraversa il dipartimento da nord a sud e lo divide in due parti con diversa orografia: verso ovest ci sono le regioni pianeggianti della Bresse, della pianura dell'Ain e della valle della Saona, e gli altopiani della Dombes, mentre ad est, la regione di Gex, il Bugey e il Revermont sono costituiti da vallate e montagne appartenenti al massiccio del Giura, con la vetta della Cr\u00eat de la Neige (1720 m).\nAltri fiumi che lo percorrono sono la Saona, il Rodano, la Veyle, la Chalaronne, la Reyssouze e l'Albarine.\nStoria.\nPreistoria.\nLe prime tracce di popolamento umano della regione risalgono al Paleolitico medio con manufatti di tipo mousteriano. Qualche oggetto litico pi\u00f9 antico \u00e8 stato trovato, ma non \u00e8 stato possibile datarlo con precisione. Intorno al 15000 a.C. si verific\u00f2 un popolamento pi\u00f9 significativo del territorio in seguito al ritiro del ghiacciaio del Rodano. Questa popolazione di cacciatori-raccoglitori ha lasciato importanti oggetti ed opere d'arte come la grotta della Colombi\u00e8re a Neuville-sur-Ain.\nAntichit\u00e0.\nDurante il I millennio a.C. popolazioni celtiche hanno occupato l'area, appartenenti alle culture di Hallstatt e La T\u00e8ne. All'arrivo dei Romani nell'attuale territorio dell'Ain viveva la trib\u00f9 celtica degli Ambarri. Questa subiva la pressione degli Elvezi, a loro volta spinti dalle popolazioni germaniche.\nL'area fu conquistata da Giulio Cesare nell'ambito della Conquista della Gallia fra il 58 a.C. ed il 50 a.C., e fu annessa alla provincia della \"Gallia celtica\" o \"Gallia Lugdunensis\". Dopo la riforma dioclezianea la regione fu assegnata alla \"Gallia Lugdunensis prima\".\nFra i resti romani nel dipartimento ci sono il tempio di Izernore, la via romana di Belley e l'acquedotto di Vieu. La diocesi di Belley \u00e8 attestata a partire dall'inizio del V secolo.\nMedioevo.\nIn seguito alla caduta dell'Impero Romano, l'attuale territorio dell'Ain si trov\u00f2 a far parte del regno dei Burgundi, che gi\u00e0 lo popolavano in qualit\u00e0 di \"foederati\" dell'Impero Romano. Pochi decenni dopo, nel 532, il regno Burgundo fu conquistato dai Franchi. In et\u00e0 carolingia l'area era divisa in \"pagi\" governati da conti.\nCon il trattato di Verdun dell'843 il territorio in questione fu assegnato a Lotario I. Tuttavia con il successivo trattato di Meerssen dell'870 esso fu attribuito a Carlo il Calvo. Infine, pochi anni dopo, nell'879, l'area divenne parte del nuovo regno di Bassa Borgogna, che nel 933 si un\u00ec al regno di Alta Borgogna dando vita al regno di Borgogna o di Arles.\nPeriodo sabaudo.\nNel 1032 il regno di Borgogna entr\u00f2 a far parte del Sacro Romano Impero e nel 1077 l'imperatore invest\u00ec il conte di Savoia del Bugey e del Valromey. \nNel 1272 i Savoia ricevettero in dote anche la Bresse, e successivamente il duca di Borgogna cedette loro anche il Revermont. Questi ingrandimenti territoriali portarono i Savoia a scontrarsi con le mire espansionistiche del Delfinato ed all'inizio del XIV secolo scoppi\u00f2 la guerra fra Savoia e Delfinato. Il conflitto dur\u00f2 mezzo secolo e si concluse con il trattato di Parigi del 1355: esso conferm\u00f2 ai Savoia i territori dell'attuale dipartimento dell'Ain.\nSolo la Dombes non appartenne mai a Casa Savoia. Nel 1424 questo territorio venne eretto in principato indipendente e venne concesso a rami cadetti della casa di Borbone.\nDall'unione alla Francia alla rivoluzione.\nAl termine della guerra fra Enrico IV di Francia e Carlo Emanuele I di Savoia, il trattato di Lione del 1601 stabil\u00ec che le provincie sabaude sulla riva destra del Rodano venissero cedute al Regno di Francia in cambio del marchesato di Saluzzo.\nI nuovi territori, Bresse, Bugey e Pays de Gex, furono aggregati alla generalit\u00e0 di Borgogna e obbedivano al diritto consuetudinario di tale provincia (\"Coutume de Bourgogne\"). Il principato di Dombes fu ceduto dal suo sovrano al re di Francia nel 1762. Rimase una generalit\u00e0 separata ed autonoma.\nLa Rivoluzione Francese e la creazione del dipartimento.\nIl dipartimento dell'Ain venne costituito il 4 marzo del 1790: \u00e8 uno dei primi 83 dipartimenti creati in applicazione della legge del 22 dicembre del 1789, all'indomani della Rivoluzione francese. Esso venne formato dall'unione di quattro provincie: la Bresse, il Bugey, la Dombes e il pays de Gex, nonch\u00e9 da due comuni della Franca Contea e da altrettanti del Franc-Lyonnais.\nIl \"pays de Gex\" fu staccato dall'Ain nel 1798 per unirlo al nuovo dipartimento del Lemano e fu poi riaggregato all'Ain nel 1814 dopo la soppressione di quel dipartimento. Sei comuni della parte sudoccidentale del dipartimento sono passati al dipartimento del Rodano nel 1968, quando fu creata la Comunit\u00e0 urbana di Lione.\nSociet\u00e0.\nEvoluzione demografica.\nCitt\u00e0 di una certa importanza sono, oltre al capoluogo Bourg-en-Bresse, Belley, Gex, Nantua, Oyonnax, Amb\u00e9rieu-en-Bugey, Meximieux, Montluel, Bellegarde-sur-Valserine, Ferney-Voltaire.\nLa popolazione \u00e8 dispersa in una fitta rete di piccole citt\u00e0 senza grandi centri. Dopo una diminuzione che era iniziata nella seconda met\u00e0 del XIX secolo in seguito al fenomeno dello spopolamento delle campagne e si era accentuata fortemente dopo la Prima guerra mondiale, il numero degli abitanti ha ripreso a risalire dopo la Seconda. A causa della vicinanza delle due grandi citt\u00e0 di Lione, la cui periferia ha raggiunto la parte sudoccidentale del dipartimento, e di Ginevra, che si allarga in particolare verso la regione di Gex, negli ultimi trent'anni, la popolazione \u00e8 passata dai circa abitanti del 1968 agli oltre del 2007."}
{"id": "68164", "revid": "1714743", "url": "https://it.wikipedia.org/wiki?curid=68164", "title": "Edwing d'Inghilterra", "text": "Biografia.\nFiglio maggiore di re Edmondo I, Edvingo venne scelto dalla nobilt\u00e0 per succedere come Re allo zio Edredo. Il suo breve regno venne segnato dai conflitti in corso con la sua famiglia, i \"thane\", e in particolare la Chiesa, sotto la guida di San Dunstano e dell'Arcivescovo Oda.\nSecondo una leggenda, i dissidi con Dunstano iniziarono il giorno della consacrazione di Edvingo, quando egli non presenzi\u00f2 ad un incontro di nobili. Quando Dunstano finalmente trov\u00f2 il giovane monarca, egli stava flirtando con una nobildonna di nome Etelgive e si rifiut\u00f2 di recarsi dal vescovo. Infuriato, Dunstano trascin\u00f2 via Eadvig e lo costrinse a rinunciare alla ragazza in quanto \"adultera\". Successivamente resosi conto di aver provocato il Re, Dunstano scapp\u00f2 nel rifugio apparente del suo convento, ma Edvingo, incitato da Etelgive, lo segu\u00ec e saccheggi\u00f2 il monastero. Anche se Dunstano riusc\u00ec a fuggire, si rifiut\u00f2 di far ritorno in Inghilterra fino a dopo la morte di Edvingo.\nFrustrati dalle imposizioni del Re e appoggiati dall'Arcivescovo Odo, i \"thane\" di Mercia e Northumbria passarono la loro fedelt\u00e0 al fratello di Edvingo, Edgardo, nel 957. Edvingo venne sconfitto in battaglia a Gloucester, ma piuttosto che vedere la nazione precipitare nella guerra civile, venne raggiunto un accordo tra i nobili, con il quale il regno sarebbe stato diviso lungo il Tamigi, con Edvingo che avrebbe mantenuto il Wessex e il Kent a sud, ed Edgardo che avrebbe regnato a nord. Nei pochi anni restanti del suo regno, Edvingo govern\u00f2 pi\u00f9 saggiamente e fece dei significativi doni alla Chiesa. Mor\u00ec all'et\u00e0 di vent'anni, e gli succedette il suo fratello e rivale, Edgardo, che riunific\u00f2 il regno."}
{"id": "68166", "revid": "122946525", "url": "https://it.wikipedia.org/wiki?curid=68166", "title": "Aisne", "text": "L'Aisne \u00e8 un dipartimento francese della regione Alta Francia.\nIl nome del dipartimento deriva dal nome del fiume omonimo che scorre nel suo territorio, percorrendolo da est a ovest bagnando Soissons.\nIl dipartimento comprende cinque circondari (\"arrondissement\"), 42 cantoni e 816 comuni.\nGeografia fisica.\nIl territorio del dipartimento confina con i dipartimenti di Nord, Somme, Oise, Senna e Marna, Marna, Ardenne e con il Belgio (provincia dell'Hainaut).\nIl territorio \u00e8 costituito da altopiani di scarsa altitudine (la quota sul livello del mare va dai nella parte settentrionale ai della valle dell'Oise) o da catene di colline separate da valli con fiumi e torrenti. Da nord a sud si attraversano in successione le vallate dei fiumi Somme, Oise, Serre, Ailette, Aisne, Vesle, Ourcq e Marna. Il paesaggio ha scarse grandiosit\u00e0, ma \u00e8 ricco di note foreste.\nClimaticamente appartiene alla zona parigina, con scarse escursioni termiche e tempo umido e variabile. Le temperature tendono a diminuire verso nord-est, in direzione delle alture delle Ardenne e del Belgio.\nLe principali citt\u00e0 sono la prefettura Laon, Ch\u00e2teau-Thierry, Vervins, San Quintino, Soissons, Chauny, Tergnier e Hirson.\nStoria.\nIl dipartimento \u00e8 stato creato dopo la rivoluzione francese, il 4 marzo del 1790, in applicazione della legge del 22 dicembre del 1789, a partire da una suddivisione dei territori dell'\u00cele-de-France e della Piccardia.\nAl momento della conquista cesariana nel territorio del dipartimento risiedevano diverse trib\u00f9 galliche, tra le quali quella dei Suessi, che in passato, con il capo Diviziaco, avevano esteso il proprio dominio su una gran parte della Gallia e persino su parte delle isole britanniche. Dopo la sconfitta di Vercingetorige nel 52 a.C., il re Galba si alle\u00f2 con i Romani fornendo loro delle truppe contro la confederazione dei Belgi, che furono sconfitti nella battaglia di Bibrax presso Laon.\nLa capitale \"Noviodunum\" (Soissons), prese il nome di \"Augusta Suessionum\" e divenne dopo Reims la citt\u00e0 pi\u00f9 importante della provincia romana della Gallia Belgica. \"Laudunum\" (Laon) fu fondata dai Romani, che tracciarono anche una rete viaria, conosciuta pi\u00f9 tardi con il nome di \"chauss\u00e9es Brunehaut\" (strade della regina Brunehaut) per le opere di restauro da lei intraprese. Le popolazioni galliche acquisirono rapidamente usi, costumi e lingua dei Romani e pi\u00f9 tardi si diffuse largamente il cristianesimo.\nDopo la caduta dell'Impero romano d'Occidente i Franchi, guidati dal re merovingio Clodoveo sconfissero il generale romano Siagrio sotto le mura di Soissons nel 486. Alla battaglia \u00e8 legata la tradizionale narrazione dell'episodio del \"vaso di Soissons\".\nL'imperatore romano d'Oriente Zenone, che aveva un diritto ormai solo nominale sulle province galliche, le cedette quindi a Clodoveo, che pi\u00f9 tardi (496) si convert\u00ec al cristianesimo. Soissons continu\u00f2 a essere la capitale del regno dei Franchi, e successivamente del regno di Neustria (o occidentale) dopo la suddivisione seguita alla morte di Clotario I, figlio di Clodoveo, nel 561. La sede regale non fu spostata a Parigi da Clotario II.\nUna seconda battaglia combattuta sotto le mura di Soissons nel 718 segn\u00f2 la sconfitta del regno di Neustria che fu ricongiunto al regno di Austrasia sotto Carlo Martello, ufficialmente \"maestro di palazzo\" o \"maggiordomo\" del re merovingio. Il figlio, Pipino il Breve, si fece riconoscere re. da un'assemblea di nobili (\"leudes\") e vescovi tenutasi a Soissons nel 752, al posto dell'ultimo dei Merovingi, Childerico III, e venne riconosciuto immediatamente da papa Zaccaria.\nSotto la dinastia dei Carolingi iniziarono gli attacchi dei Normanni: dopo i saccheggi di San Quintino e di Ch\u00e2teau-Thierry, la stessa Soissons resistette con difficolt\u00e0 al loro attacco nell'886. Nel 991 Ugo Capeto, che si era proclamato re di Francia nel 987, prese Laon, ultimo possesso carolingio, inaugurando la dinastia dei Capetingi.\nNel XII secolo e fino agli inizi del XIII le maggiori citt\u00e0 si costituirono in comuni indipendenti, e tra il 1225 e il 1230, Engherardo III, sire di Coucy fece costruire l'omonimo castello, di cui si conservano ancora le rovine.\nDurante la guerra dei cent'anni (1340-1453) il territorio sub\u00ec devastazioni e carestie, in seguito ai quali scoppi\u00f2 nel 1358 la rivolta contadina dei \"Jacques\" (o dei \"Jacques bonhomme\") con massacri e saccheggi delle citt\u00e0.\nDurante le guerre di religione francesi (1559-1598) il re di Spagna Filippo II, in risposta al sostegno che il re di Francia accordava ai protestanti della Germania e dei Paesi Bassi prese nel 1557 San Quintino dopo l'eroica resistenza dei suoi abitanti, abbandonandola per cinque giorni al saccheggio delle sue truppe. Solo nel 1559 la citt\u00e0 torn\u00f2 alla Francia.\nNel 1814 Napoleone Bonaparte combatt\u00e9 nel dipartimento le battaglie di Craonne e di Laon, mentre Soissons veniva presa e perduta a pi\u00f9 riprese. Dopo la sconfitta di Waterloo Laon si arrese all'esercito russo.\nNel 1870 e 1871 l'esercito prussiano dopo la presa di Laon e di Soissons e la sconfitta del generale francese Faidherbe a San Quintino, occup\u00f2 l'intero dipartimento, da cui ricav\u00f2 una grande quantit\u00e0 di denaro come contributo di guerra. Il dipartimento ritorn\u00f2 alla Francia solo dopo la firma del trattato di pace."}
{"id": "68168", "revid": "123882344", "url": "https://it.wikipedia.org/wiki?curid=68168", "title": "Dr\u00f4me", "text": "Il dipartimento della Dr\u00f4me (in italiano desueto \"Droma\") \u00e8 un dipartimento francese della regione Alvernia-Rodano-Alpi.\nIl dipartimento fu creato durante la Rivoluzione francese, il 4 marzo del 1790, in applicazione della legge del 22 dicembre del 1789, con una parte della provincia del Delfinato.\nLe principali citt\u00e0, oltre al capoluogo Valence, sono Mont\u00e9limar, Die e Nyons.\nI suoi confini furono pi\u00f9 volte modificati, in seguito all'annessione della contea del Contado Venassino nel 1792 e alla creazione del dipartimento di Vaucluse nel 1793. Le citt\u00e0 di Carpentras e di Valr\u00e9as, in particolare, fecero parte del dipartimento per brevi periodi. Si \u00e8 venuta quindi a creare una enclave del dipartimento della Vaucluse (cantone di Valr\u00e9as) entro il territorio del dipartimento della Dr\u00f4me, la pi\u00f9 grande di questo genere in Francia.\nGli abitanti sono detti \"Dr\u00f4mois\".\nStoria.\nIl territorio del dipartimento era occupato dalle trib\u00f9 galliche degli Allobrogi (lungo il fiume Is\u00e8re), dei Voconzi (nella regione di Die e di Nyons), e dei Cavari (nella regione di Valence).\nSuccessivamente si aggiunsero le trib\u00f9 dei Segalauni e dei Tricastini. Questi ultimi occuparono i cantoni di Saint-Paul-Trois-Ch\u00e2teaux e di Valr\u00e9as, oggi nella Vaucluse, e parte del cantone di Grignan. Sono citati ancora i Vercatomicori, che abitavano sul massiccio del Vercors e i Medulli, a nord di Crest.\nNel 218 a.C. il generale cartaginese Annibale attravers\u00f2 il territorio dei Tricastini e dei Voconzi senza incontrare resistenza, nel corso della sua marcia verso l'Italia, durante la Seconda guerra punica. Il territorio fu occupato dai Romani circa un secolo pi\u00f9 tardi: gli Allobrogi e gli Arverni vennero sconfitti dal console romano Quinto Fabio Massimo presso l'odierna Tain-l'Hermitage e le valli della Dr\u00f4me e dell'Is\u00e8re furono integrate nella provincia romana della Gallia Narbonese.\nDopo la conquista romana le fertili vallate furono popolate da numerose colonie. La citt\u00e0 di \"Augusta Tricastinorum\", capitale dei Tricastini, oggi Saint-Paul-Trois-Ch\u00e2teaux, era conosciuta per la fabbricazione di specchi in rame. I resti romani tuttora conservati ci mostrano che anche \"Dea Augusta Vocontiorum\", oggi Die, era una citt\u00e0 di una certa importanza. \"Julia Valencia\", oggi Valence, fu la sede del proconsole che governava il territorio.\nNel 355 il futuro imperatore Giuliano fu posto al comando di un esercito destinato a respingere i barbari presso la citt\u00e0 di \"Cerebelliaca\", oggi Chabeuil.\nPi\u00f9 tardi nel IV secolo Astaulfo, re dei Visigoti si impadron\u00ec di Valence. Nel 430 l'invasione degli Alani devast\u00f2 il territorio tra la Loira e il Rodano. Infine si installarono a Valence i Burgundi, che gi\u00e0 si erano impadroniti della valle della Saona. Il regno burgundo si estendeva fino alla riva destra della Durance e dur\u00f2 fino al 534, conservando la propria autonomia fino al 752 anche sotto la dominazione dei Franchi, quando fece parte del regno di Austrasia. Nel 757 Valence e la sua regione furono saccheggiate dai Saraceni. Nell'877 furono i Normanni, discendendo la vallata del Rodano, a mettere a ferro e fuoco Valence e le altre citt\u00e0 della regione.\nNei secoli XI, XII e XIII la popolazione continu\u00f2 a diminuire per le dispute che opponevano fra loro signori, conti e vescovi. In particolare Valence e la sua regione, che Federico I aveva ceduto in signoria ai vescovi della citt\u00e0, fu oggetto di una lunga lotta tra i vescovi e i conti di Poitiers, che avevano dominato in precedenza la regione.\nValence fu una delle prime citt\u00e0 ad aderire alla Riforma luterana, che fu accolta con fervore in tutta la regione, sostenuta da molti dei signori. Il luogotenente generale della provincia, Maugiron, fu inviato contro Valence per fermare i progressi del luteranesimo, ma i prostestanti presero le armi e nel 1560 cominci\u00f2 una guerra civile: un altro luogotenente generale, La Motte-Gondrin, venne assassinato e il suo cadavere appeso alle finestre della sua abitazione. L'episodio della notte di San Bartolomeo ebbe come conseguenza lotte ancora pi\u00f9 accanite e nella regione vi furono un gran numero di vittime. Il paese fu finalmente pacificato solo sotto Enrico IV. Sotto Luigi XIII il cardinale Richelieu ordin\u00f2 la distruzione di diverse fortezze e il castello di Crest non conserv\u00f2 che la torre centrale.\nAlla revoca dell'Editto di Nantes i combattimenti ripresero e la popolazione delle citt\u00e0 di Die e di Valence diminu\u00ec ulteriormente.\nAll'epoca della Rivoluzione francese la popolazione della regione vi ader\u00ec entusiasticamente.\nSuccessivamente, nel 1815, il duca d'Angoul\u00eame tent\u00f2 invano di sbarrare il passo a Napoleone al ponte sul fiume Dr\u00f4me.\nLa regione resistette accanitamente al colpo di Stato del 2 dicembre 1851 e si ebbero importanti combattimenti a Crest, la cui torre rinchiuse per qualche tempo ben 300 prigionieri, la maggior parte dei quali termin\u00f2 i suoi giorni alla Caienna.\nGeografia fisica.\nIl dipartimento della Dr\u00f4me confina con i dipartimenti dell'Ard\u00e8che, dell'Is\u00e8re, delle Alte Alpi (\"Hautes-Alpes\"), delle Alpi dell'Alta Provenza (\"Alpes-de-Haute-Provence\") e di Vaucluse.\nIl nome deriva da quello della Dr\u00f4me, un affluente del Rodano lungo 110\u00a0km.\nIl dipartimento si estende in lunghezza per circa 150\u00a0km da nord-ovest a sud-est, e varia molto in larghezza: circa 25\u00a0km all'altezza di Tain-l'Hermitage, 50\u00a0km presso Valence, 90\u00a0km a Saillans e 60\u00a0km presso Grignan.\nSono presenti tre diverse regioni naturali: la parte settentrionale, tra il Rodano e l'Is\u00e8re, \u00e8 una regione collinare che non supera l'altitudine di 550 m, ricca di corsi d'acqua e di sorgenti (Valloire).\nLa valle del Rodano tra l'Is\u00e8re e l'Eygues corre tra il fiume ad ovest e verso est una linea sinuosa di basse montagne, che rappresentano i primi contrafforti delle Alpi e da cui discendono molti affluenti del Rodano. La zona pianeggiante presso il fiume \u00e8 di modesta entit\u00e0, ad eccezione che presso Puy-Saint-Martin. Sotto Mont\u00e9limar, le montagne cominciano ad avvicinarsi al fiume, che sopra Donz\u00e8re scorre tra le rocce di Ch\u00e2teauneuf-du-Rh\u00f4ne e le montagne dell'Ard\u00e8che.\nIl bacino superiore del fiume, in zona montagnosa, occupa i restanti due terzi del dipartimento in direzione est. Le cime si vanno elevando verso il cuore del Massiccio del Vercors e si ricollegano alle catene della Vaucluse e delle Alpi. Qui si raggiunge la maggiore elevazione con il Rocher Rond (2.453 m) nelle montagne delle Aiguilles. Queste appartengono al massiccio del D\u00e8voluy che prosegue anche nel confinante dipartimento dell'Is\u00e9re. L'altopiano del massiccio del Vercors non supera i 1.800 m, ma appena pi\u00f9 a sud si trovano i monti del Glandaz, nei quali molte cime si avvicinano ai 2.000 m."}
{"id": "68169", "revid": "122941204", "url": "https://it.wikipedia.org/wiki?curid=68169", "title": "Is\u00e8re", "text": "LIs\u00e8re \u00e8 un dipartimento francese della regione Alvernia-Rodano-Alpi. Il nome del dipartimento deriva dal nome del fiume omonimo che scorre nel suo territorio. L'etimologia del nome deriva dal celtico \"Isar\", che significa \"ferro\", minerale che doveva essere presente in grande quantit\u00e0 durante l'epoca protostorica. Per diversi linguisti (citati nell'opera di Francisco Villar \"Gli Indoeuropei e le origini dell'Europa\", ed. il Mulino, 1997) gli idronimi con radice \"is\", diffusi soprattutto nell'Europa meridionale e occidentale, risalirebbero alla lingua dei primi Indoeuropei giunti come conquistatori.\nGeografia fisica.\nIl territorio del dipartimento confina con i dipartimenti del Rodano (\"Rh\u00f4ne\") a nord-ovest, dell'Ain a nord, della Savoia (\"Savoie\") a nord-est, delle Alte Alpi (\"Hautes-Alpes\") a sud-est, della Dr\u00f4me a sud, dell'Ard\u00e8che a sud-ovest e della Loira (\"Loire\") a ovest.\nLe sezioni e sottosezioni alpine che interessano il dipartimento sono:\nStoria.\nIl dipartimento \u00e8 stato creato dopo la rivoluzione francese, il 4 marzo del 1790, in applicazione della legge del 22 dicembre del 1789, a partire da una suddivisione del territorio della provincia del Delfinato.\nCitt\u00e0.\nLe principali citt\u00e0, oltre al capoluogo Grenoble, sono Voiron, Bourgoin-Jallieu, La Tour-du-Pin e Vienne."}
{"id": "68170", "revid": "122940196", "url": "https://it.wikipedia.org/wiki?curid=68170", "title": "Loira (dipartimento)", "text": "Il dipartimento della Loira (\"Loire\") \u00e8 un dipartimento francese della regione Alvernia - Rodano-Alpi. Il nome del dipartimento deriva dal nome del fiume omonimo che scorre nel suo territorio da sud a nord.\nIl territorio del dipartimento confina con i dipartimenti del Rodano (\"Rh\u00f4ne\") a est, dell'Is\u00e8re a sud-est, dell'Ard\u00e8che a sud, dell'Alta Loira (\"Haute-Loire\") a sud-ovest, del Puy-de-D\u00f4me a ovest, dell'Allier a nord-ovest e della Saona e Loira a nord.\nLe principali citt\u00e0, oltre alla prefettura, sono Montbrison e Roanne. L'area del territorio \u00e8 4781 km\u00b2.\nStoria.\nIl dipartimento della Loira \u00e8 stato creato dopo la rivoluzione francese () in applicazione della legge del 22 dicembre del 1789, dividendo il dipartimento del Rodano e Loira nei due dipartimenti Rodano e Loira. \u00c8 in gran parte costituito dall'ex provincia francese di Forez.\nLa sua capitale \u00e8 stata:\nDopo la vittoria della coalizione nella battaglia di Waterloo, il 18 giugno 1815, il dipartimento fu occupato dalle truppe austriache dal giugno del 1815 al novembre del 1818."}
{"id": "68171", "revid": "1169943", "url": "https://it.wikipedia.org/wiki?curid=68171", "title": "Carlo Urbani", "text": "Fu la prima persona a identificare e classificare la SARS (\"Severe Acute Respiratory Syndrome\", Sindrome Respiratoria Acuta Grave) o \"polmonite atipica\", la malattia al centro dell'epidemia esplosa tra il 2002 e il 2003, che provoc\u00f2 774 vittime accertate, tra cui egli stesso.\nBiografia.\nFin da giovane Carlo Urbani fu attivo nelle opere di volontariato e collabor\u00f2 con organizzazioni cattoliche quali Mani Tese e l'Unitalsi. Da ragazzo partecip\u00f2 assiduamente ai campi di lavoro di Mani Tese, si impegn\u00f2 nella raccolta dei farmaci da inviare in Africa e organizz\u00f2 campi estivi per i ragazzi portatori di handicap dell'Istituto Santo Stefano di Porto Potenza Picena. Form\u00f2 inoltre un gruppo di ragazzi che settimanalmente si riunivano per affrontare discussioni su tematiche riguardanti i paesi del Terzo mondo.\nSi laure\u00f2 in Medicina nel 1981 presso l'Universit\u00e0 di Ancona e consegu\u00ec la specializzazione in malattie infettive e tropicali presso l'Universit\u00e0 di Messina. Successivamente si qualific\u00f2 in un master di parassitologia tropicale. Lavor\u00f2 nell'Istituto di malattie infettive di Ancona fino al 1985 e dal 1986 al 1989 ha diretto il proprio ambulatorio di Castelplanio. Nel 1993 divenne consulente dell'Organizzazione mondiale della sanit\u00e0.\nNel 1996 entr\u00f2 a far parte dell'organizzazione non governativa Medici senza frontiere e a cavallo tra il 1996 e il 1997 coordin\u00f2 il suo primo progetto con Medici senza frontiere in Cambogia. Nel 1999 divenne presidente della sezione italiana di Medici senza frontiere e in tale ruolo nello stesso anno ritir\u00f2 il Premio Nobel per la pace a Oslo per conto dell'associazione.\nL'esperienza in Cambogia e Vietnam.\nSubito dopo l'ingresso in Medici senza frontiere il medico Urbani ricevette il suo primo incarico: il controllo delle malattie endemiche parassitarie come la schistosomiasi in Cambogia. Il medico era costantemente impegnato nei suoi \"viaggi sul terreno\", come vengono definiti nel gergo di Medici senza frontiere. Carlo Urbani insegnava alle popolazioni locali come curare le infezioni ed evitare di contrarre malattie parassitarie. La minaccia di attacchi da parte dei Khmer rossi lo costrinse a muoversi tra i vari villaggi con la scorta, ma tale situazione di pericolo non lo fece desistere dalla sua missione.\nIl 6 gennaio 2000 Carlo Urbani ricevette da parte dell'OMS la notizia del suo nuovo impiego, questa volta in Vietnam. La durata della missione era di tre anni. In Vietnam il medico aveva il ruolo di consulente dell'OMS per il controllo delle malattie parassitarie nel Pacifico occidentale. Grazie a Carlo Urbani il Vietnam \u00e8 stato il primo Paese a poter dichiarare la SARS debellata.\nLa presidenza di MSF e l'Advanced Training on Tropical Medicine.\nNel 1999 Carlo Urbani divenne presidente della sezione italiana di Medici senza frontiere e come tale si impegnava fortemente per il diritto all'accesso ai farmaci per le popolazioni dei Paesi in via di sviluppo. Con i soldi del Premio Nobel, ritirato nell'aprile dello stesso anno, il presidente Urbani cre\u00f2 dunque un fondo per promuovere una campagna internazionale di accesso ai farmaci essenziali per le popolazioni pi\u00f9 povere. Nel marzo 2000 Carlo Urbani coordin\u00f2 un corso internazionale, l'Advanced training on tropical medicine, frutto della collaborazione tra Medici senza frontiere, Fondazione \"DeCarneri\" e l'ospedale di Macerata. Il corso si prefiggeva lo scopo di definire al meglio le linee guida cui attenersi nell'assistenza sanitaria delle popolazioni del Terzo mondo, in cui le malattie parassitarie costituiscono le prime cause di morte. Dopo due settimane di discussione il corso approd\u00f2 al Macerata Statement, una carta che raccoglieva quelle le direttive da seguire nelle missioni umanitarie.\nLa scoperta della SARS, e la morte.\nIl 28 febbraio 2003, Johnny Chen, un uomo d'affari americano colpito da una polmonite atipica, venne ricoverato presso l'ospedale di Hanoi. Urbani fu immediatamente contattato dall'ospedale, dove subito si rec\u00f2. Il medico, a differenza del resto dello staff presente, cap\u00ec di trovarsi di fronte a una nuova malattia e che la situazione era critica. Lanci\u00f2 dunque l'allarme al governo e all'Organizzazione mondiale della sanit\u00e0, riuscendo a convincere le autorit\u00e0 locali ad adottare misure di quarantena. L'11 marzo 2003, tuttavia, durante un volo da Hanoi a Bangkok, Urbani inizi\u00f2 a sentirsi febbricitante scoprendo cos\u00ec di avere contratto il morbo: all'atterraggio chiese quindi di essere immediatamente ricoverato e messo in quarantena. Fino alla fine si dimostr\u00f2 sempre dedito alla salute altrui: ai medici accorsi dalla Germania e dall'Australia disse di prelevare i tessuti dei suoi polmoni, per analizzarli e utilizzarli per la ricerca. Mor\u00ec il 29 marzo seguente, dopo diciannove giorni di isolamento, lasciando la moglie Giuliana Chiorrini e i tre figli: Tommaso (1987), Luca (1995) e Maddalena (2000-2021). Grazie alla prontezza di Urbani, lui e altri quattro operatori sanitari furono gli unici decessi per SARS osservati in tutto il Vietnam, che fu il primo paese del sud est-asiatico a dichiarare che la SARS era stata debellata. L'intervento immediato e mirato di Urbani permise di salvare migliaia di vite. Secondo l'OMS il metodo anti-pandemie da lui realizzato nel 2003 rappresenta, ancora oggi, un protocollo internazionale per combattere questo tipo di malattie.\nRiconoscimenti.\nIl ceppo di coronavirus responsabile della SARS, individuato da ricercatori del Centers for Disease Control and Prevention di Atlanta e delle varie universit\u00e0 di Vietnam e Cina, \u00e8 stato denominato \"Urbani\" in sua memoria.\nA lui sono intitolati varie vie cittadine in Italia; il nuovo ospedale di Jesi (AN) ex \"Murri\" in Via Moro, e l'omonimo Istituto Scolastico Comprensivo di Jesi; un parco nella periferia est della citt\u00e0 di Bologna; il suo volto \u00e8 ritratto nell\u2019opera di arte urbana \u201cHall of fame della scienza\u201d realizzato da Andrea Marrapodi, Gregorio Pampinella e Daniele Tozzi sul muro di cinta dell\u2019ospedale Spallanzani di Roma.\nDal 2021 \u00e8 ricordato con una targa al Giardino dei Giusti di Milano."}
{"id": "68172", "revid": "122941516", "url": "https://it.wikipedia.org/wiki?curid=68172", "title": "Rodano (dipartimento)", "text": "Il dipartimento del Rodano (\"Rh\u00f4ne\") \u00e8 un dipartimento francese della regione Alvernia-Rodano-Alpi. Il nome del dipartimento deriva dal nome del fiume omonimo che scorre nel suo territorio. Il territorio del dipartimento confina con la metropoli di Lione e con i dipartimenti dell'Ain a est, dell'Is\u00e8re a sud-est, della Loira (\"Loire\") a sud-ovest e della Saona e Loira a nord. Le principali citt\u00e0 sono Villefranche-sur-Sa\u00f4ne e Tarare.\nIl dipartimento \u00e8 stato creato dopo la rivoluzione francese, il 4 marzo del 1790, in applicazione della legge del 22 dicembre del 1789, a partire dalla suddivisione delle province di Lyonnais e di Beaujolais. Dal 2015 la Comunit\u00e0 urbana di Lione non fa pi\u00f9 parte del dipartimento di Rodano, ma di una nuova collettivit\u00e0 territoriale che si chiama metropoli di Lione: il nuovo assetto amministrativo non influenza tuttavia la gestione del territorio da parte degli uffici statali francesi, per i quali il vecchio ambito dipartimentale del Rodano rimane inalterato."}
{"id": "68173", "revid": "122954381", "url": "https://it.wikipedia.org/wiki?curid=68173", "title": "Savoia (dipartimento)", "text": "Il dipartimento della Savoia (in francese \"Savoie\", in francoprovenzale \"Savou\u00e8\") \u00e8 un dipartimento francese della regione dell'Alvernia-Rodano-Alpi.\nStoria.\nSi ritiene che il toponimo del dipartimento derivi da una parola celtica latinizzata in \"Sapaudia\" (o \"Sabaudia\") e che significhi \"paese coperto di abeti\" (\"sapins\" in francese). Il regno di Sapaudia fu dato ai Burgundi nel 443 da Flavio Ezio; Gundicaro diviene quindi il primo re di Sapaudia.\nAppartenente ininterrottamente per molti secoli alla Casa Savoia, il territorio di Savoia (di cui il dipartimento costituisce la parte meridionale) fu annesso alla Francia solo nel marzo del 1860 in cambio dell'aiuto militare da essa prestato al Regno di Sardegna nel processo di riunificazione dell'Italia. Fino a questa data la Savoia faceva parte del Regno di Sardegna. Unitamente alla Savoia fu anche assegnata all'impero di Napoleone III la citt\u00e0 di Nizza.\nGeografia fisica.\nIl territorio del dipartimento confina con i dipartimenti dell'Alta Savoia (\"Haute-Savoie\") a nord, dell'Ain a nord-ovest, dell'Is\u00e8re a ovest e delle Alte Alpi (\"Hautes-Alpes\") a sud. Il dipartimento confina anche con l'Italia (Valle d'Aosta a est e Citt\u00e0 metropolitana di Torino in Piemonte a sud-est). Le principali citt\u00e0, oltre al capoluogo Chamb\u00e9ry, sono Albertville e Saint-Jean-de-Maurienne.\nLa geografia del dipartimento \u00e8 caratterizzata da grandi catene montane: le Prealpi dei Bauges e le Prealpi della Chartreuse appartenenti alle Prealpi di Savoia; il Massiccio della Vanoise e le Alpi del Beaufortain appartenenti alle Alpi Graie. Nel territorio del dipartimento ha origine il fiume Is\u00e8re, che nasce dal Colle dell'Iseran e che crea il Lago di Aiguebelette.\nIl dipartimento \u00e8 stato creato nel 1860 a partire da una suddivisione del territorio del Ducato di Savoia. Chamb\u00e9ry \u00e8 la sede della prefettura dal momento della riunione alla Francia. La densit\u00e0 della popolazione all'interno del dipartimento \u00e8 fortemente disomogenea in ragione della forte urbanizzazione della valle del fiume Is\u00e8re e, per contro, della bassa densit\u00e0 che caratterizza le zone di alta montagna.\nTurismo.\nIl turismo \u00e8 un'attivit\u00e0 molto importante per la vita del dipartimento: la Savoia \u00e8 uno dei dipartimenti francesi pi\u00f9 frequentati da sciatori, grazie al grande sviluppo di stazioni sciistiche, fra cui: Val-d'Is\u00e8re, Tignes, Courchevel, M\u00e9ribel, Les M\u00e9nuires. Ad Albertville sono stati organizzati i XVI Giochi olimpici invernali nel 1992, che hanno sfruttato gli impianti sportivi del dipartimento. Il turismo in Savoia \u00e8 anche caratterizzato dalle terme, grazie alle strutture termali di Aix-les-Bains, Challes-les-Eaux, Brides-les-Bains, L\u00e9ch\u00e8re."}
{"id": "68174", "revid": "74801", "url": "https://it.wikipedia.org/wiki?curid=68174", "title": "Alta Savoia", "text": "LAlta Savoia (in francese \"Haute-Savoie\", in francoprovenzale \"Savou\u00e8 d'Amont\" o \"Hi\u00f4ta-Savou\u00e8\") \u00e8 un dipartimento francese della regione Alvernia-Rodano-Alpi.\nGeografia fisica.\nIl territorio del dipartimento confina con i dipartimenti dell'Ain a nord-ovest e della Savoia (\"Savoie\") a sud. Il dipartimento confina anche con l'Italia (Valle d'Aosta) a sud-est (una parte del confine italo-francese \u00e8 costituito dal massiccio del Monte Bianco) e con la Svizzera a nord (cantoni di Ginevra e di Vaud) e a nord-est (Vallese). Una parte del confine franco-svizzero \u00e8 costituito dalle acque del Lago Lemano.\nDal punto di vista orografico l'Alta Savoia comprende i seguenti massicci montuosi:\nStoria.\nPreistoria.\nL'area \u00e8 abitata sin dal 50000 a.C.: epoca alla quale sono stati trovati resti dell'uomo di Neanderthal. Nel dipartimento sono stati trovati anche resti paleolitici e megalitici, fra cui il cromlech sul colle del Piccolo San Bernardo.\nAll'et\u00e0 neolitica risalgono gli insediamenti presso le rive del lago di Annecy e del lago di Bourget, continuati anche nell'et\u00e0 del bronzo (Cultura dei campi di urne).\nAntichit\u00e0.\nL'area dell'attuale Alta Savoia a partire dal III secolo a.C. era abitata dalla trib\u00f9 celtica degli Allobrogi.\nNel 121 a.C. i Romani sottomisero gli Allobrogi insieme ad altri popoli della Gallia mediterranea e ne organizz\u00f2 il territorio nella provincia della \"Gallia Narbonensis\". Dopo la riforma dioclezianea il territorio degli Allobrogi fu ricompreso nella \"Gallia Viennensis\".\nMedioevo.\nNel 443 i Burgundi furono autorizzati dall'impero romano a stabilirsi in Sapaudia come \"foederati\". Con la caduta dell'Impero i Burgundi proclamarono l'indipendenza del proprio regno.\nNel 534 il regno burgundo, e con esso la Savoia, fu conquistato dai Franchi e segu\u00ec le vicende di questo popolo che diede vita all'impero carolingio. Allo smembramento di questo, con i trattati di Verdun e Meerssen, il territorio dell'attuale Savoia fu assegnata al sovrano d'Italia e, all'interno di questo regno, al suo vassallo, il conte di Borgogna Transgiurana.\nNell'888 la contea di Borgogna Transgiurana divenne il regno indipendente di Alta Borgogna e nel 933 si un\u00ec al regno di Bassa Borgogna per dare vita al regno di Borgogna.\nNel 1023 il regno di Borgogna divenne parte del Sacro Romano Impero e l'attuale territorio dell'Alta Savoia fu diviso in tre signorie o baronie: il Chiablese, il Genevese e il Faucigny, di cui erano inizialmente investite dinastie di signori locali.\nNel 1128 Amedeo III di Savoia si impadron\u00ec del Chiablese. Nel 1304 il Faucigny pass\u00f2 al Delfinato di Vienne per poi essere ceduto ad Amedeo VII di Savoia (il \"Conte Rosso\") nel 1355. Infine, nel 1401, il Genevese fu venduto ad Amedeo VIII di Savoia. Cosicch\u00e9 alla fine del Medioevo tutto il territorio dell'attuale dipartimento dipendeva dalla dinastia sabauda.\nEt\u00e0 moderna.\nIl dominio sabaudo continu\u00f2 per tutta l'et\u00e0 moderna, salvo temporanee occupazioni a opera delle nazioni vicine. Durante le guerre di religione, dal 1535 al 1569, il Chiablese fu occupato dagli Svizzeri.\nI Francesi occuparono la Savoia ben cinque volte: fra il 1536 e il 1559 durante le guerre d'Italia fra Francia e Spagna; nel 1600-1601 in occasione della guerra franco-savoiarda, nel 1630-1631 nell'ambito della guerra di successione di Mantova e del Monferrato; nel 1690-1696 in occasione della guerra della Grande Alleanza e soprattutto fra il 1703 e il 1713 durante la guerra di successione spagnola.\nGli Spagnoli occuparono la Savoia dal 1742 al 1749, durante la guerra di successione austriaca.\nDurante la rivoluzione francese l'Alta Savoia venne di nuovo occupata dall'esercito francese nel 1792 e annessa alla Francia come parte del \"dipartimento del Monte Bianco\" (capoluogo Chamb\u00e9ry). Nel 1798 la parte settentrionale del territorio fu trasferita al \"dipartimento del Lemano\" (capoluogo Ginevra).\nEt\u00e0 contemporanea.\nLa \"Restaurazione\" nel 1815 restitu\u00ec la Savoia al re sabaudo. Dal 1847 il territorio dell'attuale Alta Savoia costitu\u00ec la divisione di Annecy del Regno di Sardegna.\nL'alleanza con la Francia di Napoleone III nella seconda guerra d'indipendenza italiana, se permise di conquistare la Lombardia, cost\u00f2 ai Savoia la perdita della Contea di Nizza e della Savoia cedute definitivamente alla Francia. Nel plebiscito della popolazione savoiarda fatto nel 1860 i voti favorevoli alla Francia furono contro i soli 235 contrari.\nCon il passaggio alla Francia fu creato l'attuale dipartimento.\nNel XX secolo lo sviluppo economico del dipartimento fu dovuto alle ferriere di Ugine."}
{"id": "68176", "revid": "1318658", "url": "https://it.wikipedia.org/wiki?curid=68176", "title": "Oise", "text": "Il dipartimento dell'Oise () \u00e8 un dipartimento francese della regione dell'Alta Francia. Il nome del dipartimento deriva dal nome del fiume omonimo che scorre nel suo territorio.\nIl territorio del dipartimento confina con i dipartimenti della Somme a nord, dell'Aisne a est, di Senna e Marna (\"Seine-et-Marne\") a sud-est, della Val-d'Oise a sud, dell'Eure a sud-ovest e della Senna Marittima (\"Seine-Maritime\") a nord-ovest.\nLe principali citt\u00e0, oltre al capoluogo Beauvais, sono Clermont, Compi\u00e8gne, Senlis, Creil, Chantilly, Noyon, M\u00e9ru e Cr\u00e9py-en-Valois.\nIl dipartimento \u00e8 stato creato dopo la Rivoluzione francese, il 4 marzo del 1790, in applicazione della legge del 22 dicembre del 1789, a partire dalla suddivisione del territorio della provincia dell'\u00cele-de-France.\nIl territorio del dipartimento \u00e8 una delle regioni agricole pi\u00f9 importanti della zona vicina a Parigi: il suo sostentamento si basa sullo sfruttamento della coltivazione del grano, delle barbabietole e dei legumi."}
{"id": "68179", "revid": "106456", "url": "https://it.wikipedia.org/wiki?curid=68179", "title": "Somme (dipartimento)", "text": "Il Somme \u00e8 un dipartimento francese della regione dell'Alta Francia. Il nome del dipartimento deriva dal nome del fiume omonimo che scorre nel suo territorio.\nIl territorio del dipartimento confina con i dipartimenti dello Passo di Calais (\"Pas-de-Calais\") a nord, del Nord a nord-est, dell'Aisne a est, dell'Oise a sud e della Senna Marittima (\"Seine-Maritime\") a ovest.\nLe principali citt\u00e0, oltre al capoluogo Amiens, sono Abbeville, Montdidier, P\u00e9ronne, Albert, Doullens e Roye.\nIl dipartimento \u00e8 stato creato dopo la Rivoluzione francese, il 4 marzo 1790, in applicazione della legge del 22 dicembre 1789, a partire da una suddivisione della provincia della Piccardia."}
{"id": "68180", "revid": "24258", "url": "https://it.wikipedia.org/wiki?curid=68180", "title": "Sistema cgs", "text": ""}
{"id": "68181", "revid": "124625340", "url": "https://it.wikipedia.org/wiki?curid=68181", "title": "Ed McBain", "text": "Scrittore quanto mai prolifico, oltre che affermato romanziere \u00e8 stato anche un noto sceneggiatore cinematografico. Ha pubblicato centinaia di romanzi polizieschi e molte sceneggiature firmando sia con il suo vero nome Evan Hunter sia con diversi altri pseudonimi, in particolare Ed McBain, il pi\u00f9 conosciuto e quello usato per i romanzi polizieschi. Fra gli altri pseudonimi usati Richard Marsten, Hunt Collins, Ezra Hannon e Curt Cannon.\nBiografia.\nNato a New York nel 1926, con nome di Salvatore Albert Lombino, da una famiglia di immigrati italiani originari di Ruvo del Monte (in provincia di Potenza), crebbe nel quartiere di East Harlem. Ottenne nel 1952 l'autorizzazione a cambiare il proprio nome in Evan Hunter.\n\u00c8 con il proprio nome che ha scritto quelli che sono probabilmente i suoi romanzi di maggiore impegno: \"Il seme della violenza\" (\"The Blackboard Jungle\", del 1954) e la sceneggiatura originale del film \"Gli uccelli\", portato sul grande schermo dal regista Alfred Hitchcock.\nCome Ed McBain ha scritto la famosa serie di romanzi dell'87\u00ba Distretto e la serie di Matthew Hope.\n\u00c8 morto nel Connecticut all'et\u00e0 di settantotto anni a causa di un tumore alla laringe."}
{"id": "68182", "revid": "1318658", "url": "https://it.wikipedia.org/wiki?curid=68182", "title": "Monasteri della Bulgaria", "text": "I principali monasteri della Bulgaria sono:"}
{"id": "68189", "revid": "1705737", "url": "https://it.wikipedia.org/wiki?curid=68189", "title": "Baghdad", "text": "Baghdad (, in et\u00e0 abbaside \"Mad\u012bnat al-Sal\u0101m\", \"Citt\u00e0 della pace\", in italiano antico \"Baldacca\" o \"Baudac\"), o Bagdad, \u00e8 la capitale dell'Iraq e dell'omonima provincia. \u00c8 la seconda citt\u00e0 pi\u00f9 grande dell'Asia sud-occidentale, dopo Teheran: il calcolo della popolazione per il 2014 \u00e8 di abitanti. Situata sul fiume Tigri a 33\u00b020 nord e 44\u00b026 est.\nStoria.\nLa citt\u00e0 di Baghdad fu fondata tra il 762 e il 767 d.C per volere del califfo Al-Mansur. L'insediamento fu probabilmente realizzato sul sito di un preesistente villaggio persiano.\nLa citt\u00e0 sorse nei pressi della pi\u00f9 antica Seleucia e, sull'altra riva, rispetto a Ctesifonte, capitale dell'Impero sasanide. Il nome della citt\u00e0 ha origine incerta: secondo alcuni deriverebbe dal \"Dio [ha] dato\". Un muro circolare sorgeva attorno alla residenza califfale e agli uffici a essa connessi, cos\u00ec Baghdad divenne conosciuta anche come \"Citt\u00e0 circolare\".\nAlcune generazioni dopo la fondazione, Baghdad divenne il centro commerciale e culturale dell'epoca d'oro islamica. Secondo alcune fonti fu la prima citt\u00e0 al mondo, alla sua acme, a superare il milione di abitanti. Una larga parte della popolazione era originaria dell'Iran, in particolare della zona di Khorasan. Molte delle storie narrate nelle \"Mille e una notte\" sono ambientate nella Baghdad di quel periodo, governata dal Califfo H\u0101r\u016bn al-Rash\u012bd.\nBaghdad fu anche per tutto il periodo abbaside califfale fra le citt\u00e0 maggiormente cosmopolite. In essa vivevano musulmani, cristiani, ebrei e zoroastriani provenienti da tutto il Vicino e Medio Oriente nonch\u00e9 dall'Asia Centrale.\nLa rapida crescita della popolazione rallent\u00f2 con lo spostamento della capitale a S\u0101marr\u0101\u02be, cui seguirono la perdita delle province occidentali e orientali con la fine del centralismo abbaside, la \"tutela\" buwayhide e la dominazione dei Selgiuchidi (1055-1135).\nLa citt\u00e0 rimase comunque uno dei principali centri culturali e commerciali del mondo fino al 10 febbraio 1258, quando fu presa e saccheggiata dai Mongoli guidati da Hulagu, nipote di Gengis Khan. I Mongoli massacrarono tra i e i cittadini, fra cui il califfo abbaside al-Musta'sim e devastarono vaste zone della citt\u00e0 e i canali di irrigazione, oltre alla celeberrima biblioteca, la Bayt al-\u1e24ikma. Il sacco di Baghdad mise fine al califfato abbaside, un colpo da cui la civilt\u00e0 arabo-islamica non si sarebbe mai pi\u00f9 ripresa completamente.\nNel 1401, Baghdad fu nuovamente saccheggiata dai Turco-Mongoli, capeggiati da Tamerlano.\nNel 1534, Baghdad venne conquistata dagli Ottomani. Sotto l'Impero ottomano Baghdad cadde in un periodo di declino, spopolandosi in misura considerevole.\nStoria moderna.\nBaghdad fece parte dell'Impero ottomano sino alla fine della prima guerra mondiale, durante la quale l'Impero turco si era schierato con le Potenze Centrali. La citt\u00e0 fu occupata dalle truppe britanniche al termine della cosiddetta Campagna della Mesopotamia.\nIn seguito venne fondato il Regno dell'Iraq, sotto controllo britannico dal 1921 grazie al Mandato accordato dalla Societ\u00e0 delle Nazioni, seguita da una formale indipendenza nel 1932 e da totale indipendenza nel 1946. La popolazione della citt\u00e0 crebbe da abitanti stimati nel 1900 a nel 1950. Durante gli anni settanta, Baghdad visse un periodo di crescita e prosperit\u00e0 grazie all'aumento del prezzo del petrolio, la principale risorsa esportata dall'Iraq.\nDurante questo periodo furono costruite nuove infrastrutture, come nuovi impianti fognari, idrici e autostrade. La guerra Iran-Iraq (1980-1988) fu un periodo difficile per la citt\u00e0 e molte risorse economiche furono destinate alle forze armate e migliaia di cittadini morirono nel conflitto. L'Iran lanci\u00f2 alcuni attacchi missilistici contro Baghdad, ma essi causarono relativamente poche vittime e lievi danni.\nLa Guerra del Golfo del 1991 caus\u00f2 maggiori e pi\u00f9 seri danni a Baghdad, in particolare al suo sistema di trasporti, alle infrastrutture energetiche e sanitarie.\nNel marzo e aprile 2003, durante l'invasione dell'Iraq, Baghdad venne pesantemente bombardata, e le prime forze statunitensi entrarono in citt\u00e0 fra il 7 e il 9 aprile. Ulteriori danni furono causati dai gravi saccheggi avvenuti nei giorni successivi alla fine della guerra. Con la deposizione del regime di Saddam Hussein, la citt\u00e0 fu occupata dalle truppe americane. L'autorit\u00e0 provvisoria della coalizione (\"Coalition Provisional Authority\" o CPA) cre\u00f2 nel cuore della citt\u00e0 un'area fortificata di 8\u00a0km\u00b2 chiamata \"Zona verde\" eretta a propria sede e a quella del successivo governo provvisorio. La \"Coalition Provisional Authority\" ha ceduto il potere al governo \"ad interim\" alla fine di giugno 2004, dopo le elezioni politiche svoltesi nel gennaio di quello stesso anno.\nMolti abitanti di Baghdad sono diventati insofferenti nei confronti delle forze occupanti perch\u00e9 i servizi essenziali come l'elettricit\u00e0 e la distribuzione dell'acqua, sono insufficienti e occasionali. Inoltre a causa delle disastrose condizioni igienico-sanitarie si sono verificati episodi di colera e di decessi di bambini dovuti alla contaminazione delle acque e alla scarsit\u00e0 di cibo.\nNella calda estate 2004, l'energia elettrica era disponibile solo a intermittenza nella maggior parte della citt\u00e0. Un ulteriore motivo di scontento \u00e8 la mancanza di sicurezza. Il coprifuoco imposto immediatamente dopo l'invasione \u00e8 stato rimosso nell'inverno 2003, ma la citt\u00e0, che un tempo aveva una vivace vita notturna, quando si fa buio viene ancora considerata troppo pericolosa da molti cittadini. Fra i pericoli ci sono rapimenti, violenze sessuali e il rischio di rimanere coinvolti in combattimenti tra forze di occupazione e insorti.\nAlla storia recente di Baghdad \u00e8 legata la vicenda venuta alla luce nella primavera del 2004 riguardo a torture e sevizie perpetrate da soldati degli eserciti statunitense e britannico ai danni di reclusi nella prigione di Abu Ghraib (ossia Ab\u016b Ghurayb).\nGeografia fisica.\nTerritorio.\nBaghdad si trova sul fiume Tigri e a 50\u00a0km dall'Eufrate in una zona prevalentemente pianeggiante. Nonostante la posizione vicina al fiume e i numerosi spazi verdi, l'influenza del deserto, situato a sud e a ovest, si fa sentire con tempeste di sabbia. Nella parte occidentale della citt\u00e0 ci sono larghi viali, le residenze pi\u00f9 lussuose e molti edifici governativi, le case pi\u00f9 economiche si trovano generalmente nella parte orientale.\nStoricamente Baghdad era un centro di grande importanza per il commercio internazionale. Vie commerciali dall'India, dalla Persia e dall'Europa si incontravano nella citt\u00e0. Oggi il ricco quartiere di Karrada \u00e8 il principale distretto commerciale cittadino. Baghdad \u00e8 ancora un nodo importante del traffico stradale aereo e ferroviario. Il maggiore aeroporto cittadino \u00e8 il Baghdad International Airport.\nClima.\nLa citt\u00e0 gode di un clima subtropicale desertico ed \u00e8 una delle citt\u00e0 pi\u00f9 calde del mondo. .\nCultura.\nBaghdad ha sempre svolto un ruolo importante nella vita culturale araba ed \u00e8 stata la casa di famosi scrittori, poeti, musicisti e di altri artisti.\nIstituzioni, enti e associazioni.\nFra le pi\u00f9 importanti istituzioni culturali cittadine ci sono:\nIl teatro ricevette un grande impulso negli anni novanta quando le sanzioni ONU limitarono l'importazione di film stranieri. Pi\u00f9 di 30 film furono convertiti in esibizioni dal vivo con un vasto assortimento di produzioni drammatiche e commedie.\nFra le istituzioni che offrono un'educazione culturale a Baghdad ci sono il conservatorio, l'Istituto delle Belle Arti e la Scuola di Musica e Danza Classica. Baghdad \u00e8 anche la sede di numerosi musei che ospitavano reperti archeologici delle civilt\u00e0 antiche; molti di essi furono rubati e i musei saccheggiati nel caos che segu\u00ec l'ingresso delle truppe statunitensi nella citt\u00e0.\nMonumenti e luoghi d'interesse.\nFra i punti d'interesse si annoverano:"}
{"id": "68190", "revid": "36426", "url": "https://it.wikipedia.org/wiki?curid=68190", "title": "Bronzino", "text": ""}
{"id": "68191", "revid": "106456", "url": "https://it.wikipedia.org/wiki?curid=68191", "title": "Manica (dipartimento)", "text": "Il dipartimento della Manica (\"Manche\") \u00e8 un dipartimento francese della regione della Normandia (\"Normandie\").\nComprende quattro circondari (\"arrondissement\"), 52 cantoni e 602 comuni.\nAppartiene alla circoscrizione giudiziaria di Caen e alla regione militare di Rennes. Le principali citt\u00e0, oltre al capoluogo Saint-L\u00f4, sono Cherbourg-Octeville, Granville, Avranches, Coutances, Carentan, Valognes e Pontorson.\nIl territorio del dipartimento confina con i dipartimenti del Calvados a nord-est, dell'Orne a sud-est, della Mayenne a sud e dell'Ille-et-Vilaine a sud-ovest.Il territorio comprende la penisola del Cotentin ed \u00e8 bagnata da ovest a nord-est dal Canale della Manica, per un totale di circa 330 chilometri di coste.\nGeografia fisica.\nTerritorio.\nLa penisola del Cotentin si caratterizza per il carattere variegato delle sue coste e dell'interno. Si stacca dal resto del territorio del dipartimento dalla zona acquitrinosa dei \"Marais\", formata dai fiumi Douve e Merderet.\nVerso ovest la regione della Hague presenta un rilievo movimentato e una costa frastagliata e selvaggia, mentre a est la valle del fiume Saire e una parte della spiaggia dello sbarco (\"Utah Beach\") presentano una costa regolare con un cordone di dune. Verso l'interno si incontrano paesaggi ricchi di vegetazione, con un altopiano poco elevato ma abbastanza accidentato, la cui altezza raggiunge i 180 metri di altitudine al Capo della Hague.Il nome della penisola deriva dal toponimo di \u201cCostentin\", ossia regione della citt\u00e0 di \"Costanza\" (Coutances), la quale era stata cos\u00ec chiamata in onore di Costanzo Cloro che l'aveva fatta fortificare, agli inizi del IV secolo.La regione di Saint-Loys e quella di Coutances presentano paesaggi pi\u00f9 armoniosi, percorsi dai fiumi Sienne e Vire. Il paesaggio rurale \u00e8 caratterizzato dal sistema del \"bocage\", ossia appezzamenti recintati da siepi, filari o terrapieni.\nLa zona di Lessay costituisce un pezzetto di Armorica, con i suoi pini e ginepri, mentre il nord confina con la zona dei Marais del Cotentin. La costa prende qui il nome di \"C\u00f4te des Havres\" per i numerosi sbocchi di fiumi costieri della parte ovest della penisola. L'altezza media \u00e8 inferiore ai 50\u00a0m.\nLa regione di Avranches e di Mortain \u00e8 ricca di contrasti. Le due citt\u00e0 dominano dall'alto il paesaggio rurale e la baia del celebre Mont Saint Michel. La foresta della \"Lande Pourrie\" e il lago di Vezins completano la variet\u00e0 del paesaggio.\nLa costa, piuttosto erta, si addolcisce in prossimit\u00e0 della foce dei fiumi S\u00e9e e S\u00e9lune, che percorrono il territorio. La S\u00e9e \u00e8 il primo fiume francese per la pesca del salmone.\nQui si trova il punto pi\u00f9 elevato dell'intero dipartimento, a Saint-Martin-de-Chaulieu (368\u00a0m).\nLa costa tra Granville e il Mont Saint Michel subisce i fenomeni delle maree, con dislivelli tra i pi\u00f9 rilevanti in Europa.\nGeologicamente il territorio si collega al Massiccio Armoricano. Il suolo \u00e8 per la maggior parte costituito da rocce impermeabili, granito e gr\u00e9s.\nClima.\nIl clima risente di una forte influenza marittima (clima oceanico), con scarsa escursione termica stagionale (le medie vanno dai 5\u00b0 del mese di gennaio ai 19\u00b0 di luglio). La piovosit\u00e0 \u00e8 elevata.I venti dominanti sono i grandi venti marini provenienti da ovest, che portano le precipitazioni ma contrastano anche le depressioni atmosferiche.\nSuddivisione amministrativa.\nAl 1\u00ba gennaio 2015: \nStoria.\nIl dipartimento \u00e8 stato creato durante la rivoluzione francese, il 4 marzo del 1790, in applicazione della legge del 22 dicembre del 1789, a partire dal territorio della provincia di Normandia.Il suo capoluogo fu inizialmente fissato a Coutances, che fu poi sostituita da Saint-L\u00f4 nel 1796. La citt\u00e0 di Coutances riprese temporaneamente il ruolo di capoluogo dopo la seconda guerra mondiale, a causa della distruzione quasi totale di Saint-L\u00f4, fino alla ricostruzione di quest'ultima.\nNel 933 il territorio del dipartimento era entrato a fare parte del Ducato di Normandia, ma sotto il re Filippo Augusto, nel 1204, fu reintegrato nel regno di Francia. Restavano tuttavia all'Inghilterra le isole anglo-normanne.\nNel periodo seguente il territorio fu interessato dalla guerra dei cent'anni e dalla cosiddetta \"Guerra della Lega del bene pubblico\" (sotto il regno di Luigi XI). Diverse contese religiose (guerre di religione francesi) si ebbero negli anni tra il 1559 e il 1571, mentre sotto Luigi XIII si conoscono episodi di brigantaggio di origine feudale e la rivolta dei cosiddetti \"Nus-Pieds\" (\"Piedi Scalzi\") contro le tasse nel 1639.\nNel XVIII secolo gli Inglesi sbarcarono a Cherbourg (1758) e per un periodo il porto di Granville fu sede di attivit\u00e0 di corsa. Nel 1786 Cherbourg divenne un importante porto militare.\nLa regione fu favorevole ai primi rivolgimenti rivoluzionari, ma fu contraria agli eccessi della Convenzione. La reazione in Vandea non trov\u00f2 appoggio in questa zona e Granville venne invano assediata nel 1793.\nNel XIX secolo la regione sub\u00ec un'accentuazione dello spopolamento delle campagne, che gi\u00e0 era iniziato nel secolo precedente, a causa della diminuzione delle coltivazioni in favore dei pascoli, della decadenza di molte piccole industrie rurali e per l'indebolimento delle attivit\u00e0 marittime.\nIl dipartimento ebbe un ruolo di primo piano durante lo sbarco in Normandia nella seconda guerra mondiale: una parte delle truppe alleate prese terra alla spiaggia di Sainte-Marie-du-Mont (\"Utah Beach\") e il primo comune a essere liberato fu Sainte-M\u00e8re-\u00c9glise, nella notte tra il 5 e il 6 giugno del 1944. Le conseguenze dei combattimenti furono pesanti, come prova la quasi totale (90%) distruzione del capoluogo Saint-L\u00f4.\nEconomia.\nLe attivit\u00e0 economiche sono ripartite sull'insieme del territorio senza una polarizzazione eccessiva intorno ai centri maggiori.\nIl dipartimento \u00e8 il primo in Francia per lo sfruttamento agricolo.\nLa produzione del latte resta l'attivit\u00e0 preponderante, ma si va sviluppando anche la produzione di uova, conigli, volatili e maiali. Lungo la costa si stanno intensificando anche le culture dei legumi.\nGrande importanza ha anche l'allevamento dei cavalli, che forniscono cavalli da sella e tra i trottatori migliori del mondo.\nLe attivit\u00e0 di pesca sono concentrate nei porti di Cherbourg, Granville e Saint-Vaast-la-Hougue, ciascuno dei quali mantiene ancora le consuetudini tradizionali, sfruttando le variegate risorse locali. Si va tuttavia sviluppando anche la pesca commerciale in alto mare.\nNegli allevamenti di molluschi si producono in particolare cozze e ostriche, per le quali il dipartimento \u00e8 attualmente il primo produttore nazionale.\nL'industria e l'artigianato occupano circa il 17% della popolazione attiva. I principali settori di attivit\u00e0 sono:\nSociet\u00e0.\nEvoluzione demografica.\nGli abitanti del dipartimento sono detti \"Manchots\" o \"Manchois\".\nIl dipartimento conta venti citt\u00e0, di cui l'agglomerato di Cherbourg-Octeville \u00e8 il pi\u00f9 importante, con circa 100.000 abitanti, secondo nella regione della Bassa Normandia solo a quello di Caen.\nSaint-L\u00f4, capoluogo del dipartimento, raggiunge a mala pena abitanti e solo un'altra citt\u00e0, Granville supera i , mentre Coutances e Avranches non raggiungono ancora tale numero."}
{"id": "68192", "revid": "884724", "url": "https://it.wikipedia.org/wiki?curid=68192", "title": "Medici senza frontiere", "text": "Medici Senza Frontiere (acronimo MSF) \u00e8 un'organizzazione internazionale non governativa, fondata il 22 dicembre 1971 a Parigi da medici e giornalisti, tra cui Bernard Kouchner, insignita con il Nobel per la pace nel 1999. Il suo mandato \u00e8 quello di portare soccorso sanitario ed assistenza umanitaria in caso di conflitti, epidemie, disastri naturali e nelle zone del mondo in cui il diritto alla cura non \u00e8 garantito. Nel 2020, l'organizzazione era attiva in 87 paesi con oltre 65.000 dipendenti per lo pi\u00f9 medici locali, infermieri e altri professionisti medici, esperti logistici, ingegneri e amministratori idrici e igienico-sanitari. I donatori privati forniscono circa il 90% del finanziamento dell'organizzazione, mentre le donazioni aziendali forniscono il resto, dando a MSF un budget annuale di circa 1,63 miliardi di dollari. \nAttivit\u00e0.\nDal 1971 Medici Senza Frontiere offre cure mediche nei contesti di crisi. In particolare le attivit\u00e0 spaziano dalla risposta alle emergenze, come terremoti, tsunami e uragani, ai conflitti armati, come in Afghanistan o Iraq, dove vengono costruiti ospedali, supportati quelli esistenti o allestiti punti medici vicino alle linee del fronte. \nI pazienti di Medici Senza Frontiere sono solitamente persone in fuga da guerre e povert\u00e0, gruppi etnici emarginati, malati affetti da patologie trascurate, persone intrappolate in aree urbane con alti tassi di violenza. \nMedici Senza Frontiere interviene in caso di epidemie come morbillo, malaria, meningite, febbre gialla o colera curando i malati ed effettuando campagne di vaccinazione di massa. MSF gestisce inoltre programmi per l\u2019HIV/AIDS e la tubercolosi, e cura le malattie tropicali dimenticate.\nIl maremoto dell'Oceano Indiano del 2004.\nIn occasione della tragedia dello tsunami nel sud-est asiatico, il 29 dicembre 2004, 72 ore dopo che il violento tsunami del 26 dicembre aveva colpito il Sudest asiatico, i primi operatori umanitari di MSF avevano gi\u00e0 raggiunto le zone maggiormente colpite. Dopo una prima valutazione dei bisogni, MSF aveva deciso di concentrare le proprie azioni principalmente nella provincia di Aceh, a nord dell'isola di Sumatra, in Indonesia e lungo le coste settentrionali, orientali e meridionali dello Sri Lanka. All'indomani del maremoto, il 27 dicembre, MSF aveva lanciato una campagna di raccolta fondi straordinaria per raccogliere almeno 1,5 milioni di euro per avviare i primi soccorsi. MSF era consapevole del fatto che l'immediatezza dell'intervento avrebbe potuto fare la differenza nel salvare la vita a migliaia di persone.\nIn pochi giorni, MSF aveva gi\u00e0 ricevuto oltre 90 milioni di euro a livello internazionale. Solo in Italia, erano stati raccolti 9 milioni di euro. Cifre che superavano i bisogni finanziari preventivati da MSF per fare fronte alle conseguenze dello tsunami: MSF, in quanto organizzazione di soccorso medico, era infatti intervenuta in un'ottica di risposta dell'emergenza umanitaria, e non in un'ottica di ricostruzione e sviluppo di lungo periodo, ambiti di competenza di altre organizzazioni.\nPer questo motivo, con una decisione assai controversa e dibattuta in Italia e nel resto del mondo, MSF, gi\u00e0 il 4 gennaio 2005, e cio\u00e8 dopo soli 9 giorni dal maremoto, aveva annunciato la sospensione della raccolta fondi dedicata all'emergenza Tsunami. Un'iniziativa ampiamente riportata dai mass media italiani e da quelli del resto del mondo.\nEpidemia di Ebola in Africa Occidentale nel 2013-2014.\nLa pi\u00f9 grave epidemia di Ebola della storia \u00e8 scoppiata il 26 dicembre 2013 quando un bambino di due anni si ammal\u00f2 a Meliandou, un remoto villaggio della Guinea. Durante l\u2019epidemia di Ebola in Africa Occidentale sono state contagiate 28.646 persone. MSF \u00e8 intervenuta impiegando fino a 4.000 operatori nazionali e 325 internazionali. \nIl tifone \"Yolanda\" (Haiyan) delle Filippine nel 2013.\nA seguito della tragedia del tifone Yolanda che nel novembre 2013 s\u00ec \u00e8 abbattuto con forza devastante sulle Filippine, Medici senza frontiere ha inviato, nell'immediatezza della catastrofe del Tifone Haiyan, le proprie \u00e9quipe d'emergenza a Cebu accompagnate da 200 tonnellate di aiuti medici e logistici: kit medici, materiali per le visite mediche, vaccini contro il tetano, tende, kit igienici.\nEmergenza Rohingya 2017.\nA seguito dell'esodo di massa dei Rohingya dal Myanmar verso il Bangladesh, MSF ha intensificato le sue operazioni nel distretto di Cox\u2019s Bazar dove attualmente gestisce 15 cliniche, 3 centri sanitari di base e 5 ospedali. All'inizio, pi\u00f9 della met\u00e0 dei pazienti venivano curati per lesioni legate alla violenza, ma presto sono emersi altri problemi di salute causati dal sovraffollamento e dalle scarse condizioni igieniche nei campi. Dall'agosto 2017 all'agosto 2018 le \u00e9quipe di MSF hanno effettuato oltre visite mediche.\nUno studio retrospettivo sulla mortalit\u00e0 condotto da MSF a dicembre 2017 ha rivelato che almeno Rohingya sono stati uccisi in Myanmar nel primo mese dopo lo scoppio delle violenze, tra loro 730 bambini al di sotto dei 5 anni.\nRicerca e soccorso nel Mediterraneo centrale (2015 - in corso).\nIl 21 luglio 2019 MSF ha annunciato la ripresa delle attivit\u00e0 nel Mediterraneo centrale con una nuova nave, la Ocean Viking, gestita in collaborazione con Sos Mediterranee. Il team di MSF a bordo \u00e8 formato da 9 persone: un medico, due infermieri, un\u2019ostetrica, un logista, un mediatore culturale, un responsabile per gli affari umanitari, un responsabile della comunicazione e un capoprogetto che coordina la squadra.\nDall\u2019inizio delle attivit\u00e0 in mare (2015), MSF ha contribuito a salvare oltre 80.000 vite, nel rispetto del diritto marittimo e internazionale, a bordo delle navi Aquarius, Bourbon Argos, Dignity, Prudence, Phoenix, Ocean Viking e attualmente con la Geo Barents.\nGuerra in Yemen (2015 - in corso).\nDal 2015 in Yemen si svolge il pi\u00f9 grande intervento di MSF in una zona di conflitto. Nel gennaio 2019 ha lanciato l'allarme sulla situazione nello Yemen sud-occidentale dove migliaia di mine e altri ordigni esplosivi improvvisati, sparsi nelle strade e nei campi per impedire l'avanzata delle truppe di terra sostenute dalla coalizione guidata dall\u2019Arabia saudita e dagli Emirati, minacceranno per decenni la vita dei civili. \nEbola in Repubblica Democratica del Congo (2018 \u2013 in corso).\nLe \u00e9quipe di MSF hanno intensificato le loro attivit\u00e0 per contenere l\u2019epidemia di Ebola nel Nord Kivu, nella Repubblica Democratica del Congo, dichiarata il 1\u00ba agosto 2018. Si tratta della pi\u00f9 grave emergenza Ebola mai registrata nel paese dalla scoperta del virus nel 1976 e della seconda peggiore epidemia di Ebola nella storia. Si sta diffondendo in localit\u00e0 urbane e aree isolate, difficili da raggiungere anche a causa del conflitto in corso. \nIsole greche (2016 \u2013 in corso).\nMSF lavora sulle isole di Lesbo e Samos per rispondere ai bisogni medico umanitari di rifugiati e migranti, in particolare provenienti da Afghanistan e Siria, che arrivano dalla vicina Turchia. L'intervento pi\u00f9 grande si svolge sull'isola di Lesbo dove \u00e8 attiva una clinica pediatrica e una di salute mentale per adulti a Mitilene. Il 10 giugno 2021 ha lanciato un rapporto sui 5 anni di lavoro nelle isole greche.\nCovid-19 (2020 \u2013 in corso).\nDopo aver offerto la disponibilit\u00e0 alla taskforce del governo italiano a dare un supporto alla risposta al coronavirus, MSF ha iniziato a marzo un intervento nel lodigiano per supportare gli ospedali di Lodi, Codogno, Casalpusterlengo e Sant\u2019Angelo Lodigiano, e nella Regione Marche per supportare le strutture per anziani.\nItalia (1999 \u2013 in corso).\nMSF lavora in Italia dal 1999, alternando progetti agli sbarchi, nei centri di accoglienza e negli insediamenti informali di diverse regioni, per fornire assistenza medica, umanitaria, psicologica e orientamento socio-sanitario a rifugiati e migranti, in collaborazione con le autorit\u00e0 italiane.\nAfghanistan (1980 \u2013 in corso).\nMSF opera in Afghanistan dal 1980. Nel 2022 l'organizzazione conta 5 progetti: un centro nutriionale ad Herat, un progetto sulla tubercolosi a Kandahar, una maternit\u00e0 a Khost, un centro traumatologico a Kunduz mentre a Lashkar Gah supporta il pronto soccorso dell\u2019ospedale di Boost.\nStoria.\nFondata il 20 dicembre 1971, MSF nasce dalla fusione di due associazioni di medici e giornalisti svizzeri con alle spalle una duplice esperienza in emergenze umanitarie in Biafra e in Bangladesh. MSF ha due scopi principali: da un lato salvare vite umane, dall\u2019altro raccontare e denunciare i contesti in cui lavora.\nAttualmente MSF \u00e8 costituita da cinque grandi sezioni operative in Belgio, Francia, Svizzera, Paesi Bassi e Spagna, da 3 associazioni regionali e 21 sezioni partner che partecipano al movimento con la gestione diretta di alcuni progetti e/o con attivit\u00e0 di raccolta fondi, reclutamento degli operatori umanitari, informazione e sensibilizzazione dell\u2019opinione pubblica.\nRaccolta fondi.\nL'attivit\u00e0 di Medici Senza Frontiere viene finanziata con donazioni attraverso vari meccanismi: ad esempio, in Italia, anche attraverso lo strumento del 5x1000 grazie al quale MSF ha raccolto nel 2018 oltre 11 milioni di euro. \nA livello globale, nel 2017, le donazioni ammontavano a 1,53 miliardi di euro dei quali 6,3 milioni provenienti dai singoli donatori che, insieme alle donazioni provenienti da aziende e fondazioni, costituivano il 96% dei fondi raccolti.\nCampagne.\nIn passato ha promosso le seguenti campagne:\nFilm.\n\"Dove bisogna stare\", il film-documentario diretto da Daniele Gaglianone, scritto con Stefano Collizzoli, \u00e8 stato prodotto da ZaLab in collaborazione con Medici Senza Frontiere. La pellicola \u00e8 stata presentata alla 36\u00aa edizione del Torino Film Festival ed \u00e8 uscita nelle sale cinematografiche nel gennaio 2019.\nEgoisti, film documentario sulla vita di 40 operatori umanitari di MSF. In Italia la voce narrante \u00e8 di Stefano Accorsi (2020)."}
{"id": "68197", "revid": "1305772", "url": "https://it.wikipedia.org/wiki?curid=68197", "title": "Norba", "text": ""}
{"id": "68198", "revid": "287204", "url": "https://it.wikipedia.org/wiki?curid=68198", "title": "Premio Feltrinelli", "text": "Il premio Feltrinelli \u00e8 uno dei pi\u00f9 prestigiosi premi italiani, istituito dall'imprenditore e artista Antonio Feltrinelli, assegnato dall'Accademia nazionale dei Lincei.\nStoria.\nFeltrinelli, alla sua morte avvenuta nel 1942, lasci\u00f2 un fondo all'Accademia d'Italia, destinato a \"premiare il lavoro, lo studio, l'intelligenza\".\nFeltrinelli aveva eletto ad erede universale l'Accademia d'Italia perch\u00e9 costituisse un fondo perenne il cui reddito fosse destinato al conferimento dei premi, ma nel 1944 fu ricostituita l'Accademia dei Lincei e ad essa furono lasciati tutti i beni dell'Accademia d'Italia che, da quel momento in avanti, ebbe l'autorevole compito di tutelare il premio.\nFu costituita una fondazione con lo scopo di conferire il riconoscimento a coloro che, in Italia e nel mondo, avessero saputo illustrare le scienze e le arti.\nVennero distinti cinque ambiti disciplinari, Scienze storiche e morali, Scienze fisiche, matematiche e naturali, Lettere, Arti, Medicina, nell'ambito dei quali, a rotazione annuale, sarebbe stato assegnato il premio. Inoltre, ogni cinque anni, sarebbe stato possibile conferire un premio speciale per una impresa di valore morale e umanitario eccezionale.\nI primi premi letterari furono assegnati nel 1952 e tra i vincitori risultano grandi nomi della cultura umanistica italiana e internazionale.\nRegolamento.\nIl regolamento \u00e8 molto rigido a garanzia di seriet\u00e0 e onest\u00e0. Tutti i soci, che sono esclusi dall'attribuzione dei premi, contribuiscono a formulare il giudizio con apposite commissioni e assemblee. Si pu\u00f2 concorrere solamente per segnalazione dei membri e i premi vengono attribuiti \"ad personam\", tenendo conto dell'intero curriculum degli studiosi.\nLa giuria \u00e8 formata dai membri dell'Accademia e da esperti esterni, e i nomi dei candidati sono proposti dai soci nazionali dell'Accademia e dai presidenti delle maggiori accademie italiane per poi essere affidati a diverse commissioni che redigono una relazione da presentare in assemblea plenaria, a \"Classi riunite\".\nLa fondazione Feltrinelli \u00e8 retta da un Consiglio di amministrazione presieduto dal presidente dell'Accademia dei Lincei, presso cui la fondazione si \u00e8 stabilita."}
{"id": "68199", "revid": "3472", "url": "https://it.wikipedia.org/wiki?curid=68199", "title": "Henry A. Kissinger", "text": ""}
{"id": "68203", "revid": "394", "url": "https://it.wikipedia.org/wiki?curid=68203", "title": "Jacopo Carrucci", "text": ""}
{"id": "68209", "revid": "599013", "url": "https://it.wikipedia.org/wiki?curid=68209", "title": "Sassarese", "text": ""}
{"id": "68210", "revid": "2209831", "url": "https://it.wikipedia.org/wiki?curid=68210", "title": "Square (azienda)", "text": " era un'azienda giapponese che sviluppava, pubblicava videogiochi e produceva anime. \u00c8 stata fondata nel settembre del 1986 in Giappone da Masafumi Miyamoto ed ha concretizzato la propria reputazione di sviluppatrice di videogiochi di primaria importanza con la pubblicazione, nel 1987, del primo titolo della famosa saga di giochi di ruolo \"Final Fantasy\". L'azienda utilizzava anche SquareSoft come \"brand name\" per riferirsi ai suoi videogiochi, e il termine viene talvolta utilizzato per riferirsi all'azienda stessa. Inoltre, il nome della filiale americana dell'azienda era \"Squaresoft, Inc\"; in seguito alla fusione con Enix, la filiale ha cambiato nome in \"Square Enix, Inc\".\nIl 1\u00ba aprile 2003, Square si fonde l'azienda giapponese Enix per formare \"Square Enix\".\nStoria.\nNell'ottobre 1983 \"Denyu Co. Ltd.\", un'azienda giapponese di costruzione di linee elettriche, apre una divisione atta allo sviluppo di videogiochi denominata \"Square\". Il primo titolo ad essere sviluppato \u00e8 lo sparatutto \"Treguzar\", uscito nel 1985 per NES, la console pi\u00f9 diffusa in quel periodo. L'anno successivo pubblica tre giochi: \"King's Knight\" (sparatutto), \"Suishou No Ryuu\" (videogioco d'avventura) e \"Deep Dungeon\" (videogioco di ruolo), tutti per NES e dedicati al solo mercato nipponico.\nNel settembre 1986 Square diventa indipendente separandosi dalla Denyu Co. Ltd. Ha a disposizione pochissimi fondi che le permettono di sviluppare un solo gioco con il compito di decretare il successo o il fallimento dell'azienda: \"Final Fantasy\". Questo videogioco di ruolo per NES esce in Giappone l'anno successivo ed ottiene un successo tale da permettere all'azienda di produrne un seguito.\nNel 1988 Square pubblica \"Final Fantasy II\", sempre per NES, e sempre in Giappone, trovando ancora ottimi riscontri nel pubblico, a cui seguir\u00e0, nel 1990, \"Final Fantasy III\".\nSquare Soft Inc., filiale americana dell'azienda, vede la luce nel 1989.\nIl 1991 \u00e8 un anno importante per il mondo videoludico: Nintendo crea SNES, una nuova console a 16-bit in grado di disporre subito di un nuovo capitolo della saga \"Square\": \"Final Fantasy IV\", seguito da \"Final Fantasy V\" nel 1992 e da \"Final Fantasy VI\" nel 1994. Intanto negli Stati Uniti vengono pubblicati \"Final Fantasy\", \"Final Fantasy IV\" e \"Final Fantasy VI\", gli ultimi due dei quali con i nomi modificati in \"Final Fantasy II\" e \"Final Fantasy III\".\nNel 1994 Square lavora ad un capitolo della saga per Nintendo 64, nuova console Nintendo di prossima uscita, ma il progetto viene cancellato. Tutto ci\u00f2 che ne rimane \u00e8 il semisconosciuto \"Final Fantasy SGI Demo\".\nIl 1995 segna per Square il parziale distaccamento dalla serie che l'ha resa famosa; si dedica quindi ad altri giochi quali \"Front Mission\", \"Secret of Evermore\" e \"Chrono Trigger\" per SNES.\nNel 1997 Square abbandona le console Nintendo e crea \"Final Fantasy VII\" per la nuova console a 32-bit di Sony in grado di gestire ambientazioni e personaggi tridimensionali: PlayStation. Square ne vende due milioni di copie a due giorni dal lancio. Inoltre, prosegue un'altra fortunata serie con i sequel di \"Front Mission\". Negli anni '97-'98 vengono pubblicati titoli completamente originali quali \"Bushido Blade\" (picchiaduro realistico), \"Ehrgeiz\" (picchiaduro arcade), \"Parasite Eve\" (avventura horror), \"Xenogears\" (gioco di ruolo) e \"Bushido Blade 2\", tutti pubblicati per PlayStation. Nasce inoltre Square Europe Ltd., filiale europea.\nNel 1999 debutta \"Final Fantasy VIII\" che vende 3,3 milioni di copie in 3 giorni. Tra i numerosi titoli del periodo, \"Vagrant Story\".\n\"Final Fantasy IX\" arriva nel 2000 assieme a \"Parasite Eve 2\".\nNel 2001 vengono lanciati \"Final Fantasy X\" e \"Kingdom Hearts\" per PlayStation 2 oltre al primo film \"Square\" realizzato interamente in computer grafica, \"Final Fantasy: The Spirits Within\", nelle sale cinematografiche (a cui seguiranno versione VHS e DVD).\n\"Final Fantasy X-2\" sar\u00e0 l'ultimo gioco prodotto e distribuito dalla casa prima della sua unione con la Enix, avvenuta un mese dopo dalla sua pubblicazione in Giappone.\nDove non diversamente specificato, le date di uscita si riferiscono al mercato giapponese. A partire dagli eventi del 1995, tutti i giochi qui menzionati sono stati convertiti per il mercato americano e, in larga parte, anche per il mercato europeo."}
{"id": "68212", "revid": "124652497", "url": "https://it.wikipedia.org/wiki?curid=68212", "title": "Msf", "text": ""}
{"id": "68214", "revid": "23013", "url": "https://it.wikipedia.org/wiki?curid=68214", "title": "Organizzazioni non governative", "text": ""}
{"id": "68215", "revid": "23013", "url": "https://it.wikipedia.org/wiki?curid=68215", "title": "Organizzazioni non-governative", "text": ""}
{"id": "68218", "revid": "1543377", "url": "https://it.wikipedia.org/wiki?curid=68218", "title": "Enix", "text": " era un'azienda giapponese che sviluppava e pubblicava videogiochi. \u00c8 conosciuta, soprattutto in Giappone, per aver pubblicato la serie di videogiochi di ruolo \"Dragon Quest\". Enix ha inoltre creato e pubblicato materiale cartaceo (come riviste o manga), anime, giocattoli e accessori per il mercato giapponese perseguendo la missione di diventare \"complesso mediatico\", un'industria dedicata alla produzione di materiale di vario genere in base alle richieste del pubblico.\nL'azienda \u00e8 stata fondata da Yasuhiro Fukushima il 22 settembre 1975, col nome di . Il nome \"Enix\" deriva dall'unione delle parole \"phoenix\" (inglese per \"fenice\", un uccello mitologico che rinasce dalle proprie ceneri) e \"ENIAC\", il primo computer elettronico \"general purpose\".\nIl 1\u00ba aprile 2003 Enix si fonde con l'azienda Square per formare Square Enix.\nDati e Numeri.\nEnix ha annunciato, per l'anno fiscale terminato il 31 marzo 2002, un regime di vendita di oltre 213 milioni di Euro."}
{"id": "68228", "revid": "535313", "url": "https://it.wikipedia.org/wiki?curid=68228", "title": "Trombossano", "text": ""}
{"id": "68229", "revid": "1812835", "url": "https://it.wikipedia.org/wiki?curid=68229", "title": "Teoria delle stringhe", "text": "In fisica teorica la teoria delle stringhe (calco dell'inglese \"string theory\", ) \u00e8 una teoria, ancora in fase di sviluppo, che tenta di conciliare la meccanica quantistica con la relativit\u00e0 generale e che potrebbe costituire una teoria del tutto.\nSi fonda sul principio secondo cui la materia, la radiazione e, sotto certe ipotesi, lo spazio e il tempo siano la manifestazione di entit\u00e0 fisiche fondamentali che, a seconda del numero di dimensioni in cui si sviluppano, sono chiamate \"stringhe\" o \"p-brane\".\nIntroduzione.\nLa teoria delle stringhe \u00e8 un modello fisico in cui i costituenti fondamentali non sono solo oggetti privi di dimensione (i punti) come nelle teorie precedenti, ma anche oggetti a pi\u00f9 dimensioni, evitando alcuni problemi connessi alla presenza esclusiva di particelle puntiformi. Gli oggetti descritti dalla teoria possono avere dimensioni nulle (punti), una dimensione (stringhe), due dimensioni (membrane) o un numero \"D\" di dimensioni maggiore di due (D-brane).\nIl termine \"teoria delle stringhe\" si riferisce sia alla teoria teoria bosonica a 26 dimensioni, sia alla teoria supersimmetrica a 10 dimensioni (teoria delle superstringhe). Tuttavia, nell'uso comune il termine fa riferimento alla variante supersimmetrica.\nSi spera che, una volta ultimata, la teoria possa rappresentare una teoria del tutto, ossia che fornisca un modello sia per la gravit\u00e0 quantistica sia per le interazioni fondamentali contemplate dal Modello standard. \nLa teoria delle stringhe ha avuto come ricaduta progressi nella matematica dei nodi, negli spazi di Calabi-Yau e in molti altri campi; inoltre, ha anche gettato maggior luce sulle di teorie di gauge supersimmetriche, un argomento che include possibili estensioni del Modello standard.\nStoria.\nLa teoria delle stringhe prese le mosse da un articolo che Gabriele Veneziano scrisse per spiegare il comportamento degli adroni. Durante gli esperimenti condotti con gli acceleratori di particelle, i fisici avevano osservato che lo spin di un adrone non \u00e8 mai maggiore di un certo multiplo della radice della sua energia. Nessun semplice modello adronico, ad esempio quello che li considera composti da una serie di particelle pi\u00f9 piccole legate da un qualche tipo di forza, spiega tali relazioni. Nel 1968 Veneziano, allora ricercatore presso il CERN di Ginevra, intu\u00ec che una vecchia formula matematica denominata funzione beta di Eulero, ideata 200 anni prima dal matematico svizzero Leonhard Euler, forniva informazioni importanti sull'interazione forte, senza per\u00f2 spiegare la correlazione.\nNel 1970 Nambu, Nielsen e Susskind tentarono una spiegazione, rappresentando la forza nucleare attraverso stringhe vibranti ad una sola dimensione; era per\u00f2 un'ipotesi che contraddiceva le esperienze. La comunit\u00e0 scientifica perse quindi interesse per la teoria e il Modello standard, con le sue particelle e i suoi campi, rimase dominante.\nPoi, nel 1974, Schwarz e Scherk, e indipendentemente Yoneya, studiarono i modelli con caratteristiche da messaggero della vibrazione di stringa e trovarono che le loro propriet\u00e0 combaciavano esattamente con le particelle mediatrici della forza gravitazionale \u2014 i gravitoni. Schwarz e Scherk argomentarono che la teoria delle stringhe non aveva avuto successo perch\u00e9 i fisici ne avevano frainteso gli scopi.\nQuesto condusse allo sviluppo della teoria di stringa bosonica, che \u00e8 ancora la versione solitamente insegnata. Con lo sviluppo della cromodinamica quantistica, il bisogno originario di una teoria degli adroni fu diretto verso una teoria dei quark.\nLa teoria di stringa bosonica \u00e8 formulata in termini di azione di Poljakov, una quantit\u00e0 matematica usata per prevedere come le stringhe si muovano nello spazio-tempo. Applicando le idee della meccanica quantistica all'azione di Poljakov \u2014 procedura nota come quantizzazione \u2014 si nota che ogni stringa pu\u00f2 vibrare in molti modi diversi, e che ogni stato di vibrazione rappresenta un tipo diverso di particella. La massa di cui \u00e8 dotata la particella e i vari modi in cui pu\u00f2 interagire sono determinati dai modi in cui la stringa vibra \u2014 essenzialmente, dalla \"nota\" che la stringa produce vibrando. La scala delle note, ad ognuna delle quali corrisponde una particella, \u00e8 denominata \"spettro energetico\" della teoria.\nQuesti primi modelli includevano sia stringhe \"aperte\", con due punti terminali definiti, che stringhe \"chiuse\", con gli estremi congiunti a formare un anello, o loop. I due tipi di stringa si comportano in maniera leggermente diversa, producendo due spettri. Non tutte le moderne teorie delle stringhe usano entrambi i tipi. Alcune comprendono solo tipologie chiuse: ultimamente infatti i teorici hanno abbandonato l'idea di stringa aperta, impostando i loro studi sulla tipologia di stringa ad anello.\nAd ogni modo anche la teoria bosonica ha problemi. Fondamentalmente ha una peculiare instabilit\u00e0, portando al decadimento dello spazio-tempo. In pi\u00f9, come il nome suggerisce, lo spettro di particelle contiene solo bosoni, particelle con spin intero come il fotone. I bosoni sono un ingrediente indispensabile nell'universo, ma non gli unici costituenti. Gli studi su come una teoria delle stringhe debba includere i fermioni nel suo spettro conducono alla supersimmetria, una relazione matematica tra bosoni e fermioni che \u00e8 ora un settore di studio indipendente. Le teorie delle stringhe che includono vibrazioni fermioniche sono conosciute come teorie delle superstringhe; ne sono stati descritti parecchi tipi.\nTra il 1984 e il 1986 i fisici compresero che la teoria delle stringhe avrebbe potuto descrivere tutte le particelle elementari e le loro interazioni, e considerarono la teoria delle stringhe come l'idea pi\u00f9 promettente per arrivare a unificare la fisica. Questa prima rivoluzione delle superstringhe era iniziata nel 1984 con la scoperta dell'annullamento dell'anomalia nella teoria delle stringhe di tipo I da parte di Green e Schwarz. L'anomalia fu eliminata grazie al meccanismo di Green-Schwarz. Altre inaspettate e rivoluzionarie teorie, come la stringa eterotica, furono presentate nel 1985.\nNegli anni novanta Witten e altri trovarono forti prove a dimostrazione che le differenti teorie delle superstringhe non sono che i diversi limiti di una sconosciuta teoria a undici dimensioni, chiamata M-teoria. Questi studi stimolarono la seconda rivoluzione delle superstringhe. Quando Witten la chiam\u00f2 M-teoria, non specific\u00f2 che cosa fosse la M, forse perch\u00e9 non si sentiva in diritto di denominare una teoria che non era in grado di descrivere interamente, e indovinare che cosa significhi la M \u00e8 diventato un gioco tra i fisici teorici. La M talvolta viene fatta corrispondere a Mistero, Magia o Madre. Ipotesi pi\u00f9 serie includono Matrice o Membrana. Glashow ha notato che la M pu\u00f2 essere un rovesciamento di W, iniziale di Witten. Altri ipotizzano Mancante, Mostruoso o anche Murky (oscura). Secondo lo stesso Witten, come detto in PBS documentary, basato su \"The Elegant Universe\" di Greene, la M in M-teoria sta per \u00abmagia, mistero, o matrice, a piacere\u00bb. Negli ultimi anni grazie alla pubblicazione di articoli e libri da parte di fisici e matematici di tutto il mondo, la teoria delle stringhe ha acquisito maggiore notoriet\u00e0, non limitando la conoscenza degli straordinari progressi della teoria ad una stretta cerchia di scienziati.\nAlcuni recenti sviluppi portano alle D-brane, oggetti che i fisici cominciano a includere in alcune teorie che comprendono le stringhe aperte della teoria delle superstringhe.\nPropriet\u00e0 principali.\nSe da un lato comprendere i dettagli delle teorie delle stringhe e delle superstringhe richiede la conoscenza di una matematica abbastanza sofisticata, alcune propriet\u00e0 qualitative delle stringhe quantistiche possono essere capite in modo abbastanza intuitivo. Per esempio, le stringhe sono soggette a tensione, pi\u00f9 o meno come le tradizionali corde degli strumenti; questa tensione \u00e8 considerata un parametro fondamentale della teoria. La tensione della stringa \u00e8 strettamente collegata alla sua dimensione. Si consideri una stringa chiusa ad anello, libera di muoversi nello spazio senza essere soggetta a forze esterne. La sua tensione tender\u00e0 a farla contrarre in un anello sempre pi\u00f9 stretto. L'intuizione classica suggerisce che essa potrebbe ridursi ad un punto, ma questo contraddirebbe il principio di indeterminazione di Heisenberg. La dimensione caratteristica della stringa sar\u00e0 quindi determinata dall'equilibrio fra la forza di tensione, che tende a renderla pi\u00f9 piccola, e l'effetto di indeterminazione, che tende a mantenerla \"allargata\".\nDi conseguenza, la dimensione minima della stringa deve essere collegata alla sua tensione.\nDualit\u00e0.\nPrima degli anni novanta, i teorici delle stringhe ritenevano che ci fossero cinque tipi diversi di superstringhe: tipo I (aperte e chiuse), tipo IIA e tipo IIB (entrambe chiuse), e le due teorie di stringhe eterotiche (SO(32) e \"E\"8\u00d7\"E\"8). Si pensava che tra queste cinque teorie candidate, solo una fosse la corretta teoria del tutto, e che fosse la teoria il cui basso limite energetico, con dieci dimensioni spaziotemporali compattate a quattro, si armonizzava con la fisica che si osserva nel mondo. Ma ora si sa che questa ingenua rappresentazione \u00e8 sbagliata e che le cinque teorie delle superstringhe sono connesse a un'ulteriore teoria, come se fossero ognuna un caso speciale di una teoria pi\u00f9 generale.\nQueste teorie sono collegate da trasformazioni che sono chiamate dualit\u00e0. Se due teorie sono messe in relazione da una trasformazione di dualit\u00e0, significa che la prima teoria pu\u00f2 essere trasformata in qualche modo cos\u00ec da finire per essere uguale alla seconda teoria. Le due teorie sono dette essere tra loro duali sotto quel tipo di trasformazione. Detto con altre parole, le due teorie sono differenti descrizioni matematiche dello stesso fenomeno.\nQueste dualit\u00e0 legano quantit\u00e0 che si pensavano separate. Scale di distanza grandi e piccole, come pure forze d'accoppiamento forti e deboli, sono quantit\u00e0 che hanno sempre sottolineato limiti molto distinti nel comportamento di un sistema fisico, sia nella teoria classica che nella fisica quantistica delle particelle. Ma le stringhe possono eliminare le differenze tra grande e piccolo, forte e debole ed \u00e8 cos\u00ec che le cinque teorie in apparenza molto diverse finiscono per essere correlate l'una con l'altra.\nSupponendo di essere in uno spazio-tempo in dieci dimensioni, una di queste \u00e8 temporale e le altre nove sono spaziali. Facendo in una di queste nove dimensioni un cerchio di raggio R, muovendosi in una direzione per una distanza L = 2\u03c0R si fa un giro attorno al cerchio e si torna al punto di partenza. Una particella che si muove lungo questo cerchio avr\u00e0 un momento quantizzato attorno al cerchio, e questo contribuir\u00e0 all'energia totale della particella. Ma una stringa \u00e8 molto diversa, perch\u00e9 pu\u00f2 avvolgersi intorno al cerchio. Il numero di volte che la stringa si avviluppa al cerchio \u00e8 chiamato numero di avvolgimento, anch'esso quantizzato.\nNella teoria delle stringhe il momento e il numero di avvolgimento possono essere scambiati purch\u00e9 si scambi anche il raggio R del cerchio con la grandezza formula_1, dove formula_2 \u00e8 la lunghezza della stringa. Se R \u00e8 molto pi\u00f9 piccolo della lunghezza della stringa, allora la grandezza formula_1 sar\u00e0 molto grande. Cos\u00ec si scambia la piccola scala di grandezza con quella grande.\nQuesto tipo di dualit\u00e0, tra scale grandi e piccole, \u00e8 chiamata T-dualit\u00e0. La T-dualit\u00e0 relaziona la superstringa di tipo IIA con la superstringa di tipo IIB. Ci\u00f2 significa che se si prende il tipo IIA e il tipo IIB e le si compatta su un cerchio, invertendo il momento e il numero di avvolgimento e invertendo la scala di distanza, una teoria cambia in un'altra. Vale la stessa regola per le due teorie eterotiche.\nInoltre, ogni forza ha una costante di accoppiamento, che per l'elettromagnetismo \u00e8 la costante di struttura fine. Quando i fisici studiarono il comportamento quantistico dell'elettromagnetismo, non potevano risolvere esattamente l'intera teoria, cos\u00ec la rompevano in piccoli pezzi, ciascuno dei quali si poteva risolvere con una differente potenza della costante di accoppiamento. A normali energie nell'elettromagnetismo, la costante \u00e8 piccola, per cui i primi piccoli pezzi producono con buona approssimazione il valore reale. Ma se la costante cresce, questo metodo di calcolo viene meno.\nAnche le teorie delle stringhe hanno una costante di accoppiamento, ma diversamente dalle teorie di particelle, la costante non \u00e8 solo un numero, ma dipende da una della modalit\u00e0 di oscillazione delle stringhe, chiamata dilatone. Cambiando il campo del dilatone con uno minore, si cambia una costante di accoppiamento elevata con una pi\u00f9 piccola. Questa simmetria \u00e8 chiamata S-dualit\u00e0. Se due teorie delle stringhe sono relazionate dalla S-dualit\u00e0, allora una teoria con una forte costante di accoppiamento \u00e8 uguale ad un'altra teoria con una costante bassa. La teoria con forte costante non pu\u00f2 essere compresa per mezzo di un'espansione in una serie, ma la teoria con bassa costante s\u00ec. Cos\u00ec se le teorie sono in relazione attraverso la S-dualit\u00e0, conoscendo la teoria debole, \u00e8 possibile conoscere anche quella forte.\nLe teorie delle superstringhe relazionate dalla S-dualit\u00e0 sono: la teoria di superstringhe di tipo I con la superstringa eterotica SO32, e la teoria di tipo II con s\u00e9 stessa.\nDimensioni Extra.\nUna caratteristica interessante della teoria delle stringhe \u00e8 che essa predice il numero di dimensioni che l'Universo dovrebbe avere. N\u00e9 la teoria dell'elettromagnetismo di Maxwell n\u00e9 la teoria della relativit\u00e0 di Einstein dicono nulla sull'argomento: entrambe le teorie richiedono che i fisici inseriscano \"a mano\" il numero delle dimensioni.\nInvece, la teoria delle stringhe consente di calcolare il numero di dimensioni dello spazio-tempo dai suoi principi base. Tecnicamente, questo accade perch\u00e9 il principio di invarianza di Lorentz pu\u00f2 essere soddisfatto solo in un certo numero di dimensioni. Pi\u00f9 o meno questo equivale a dire che se si misura la distanza fra due punti e poi si ruota l'osservatore di un certo angolo e si misura di nuovo, la distanza osservata rimane la stessa solo se l'universo ha un ben preciso numero di dimensioni.\nIl problema \u00e8 che quando si esegue questo calcolo, il numero di dimensioni dell'universo non \u00e8 quattro, come ci si potrebbe attendere (tre assi spaziali e uno temporale), ma ventisei. Pi\u00f9 precisamente, le teorie bosoniche implicano 26 dimensioni, mentre le superstringhe la M-teoria richiede 10 o 11 dimensioni. Nelle teorie di stringa bosonica, le 26 dimensioni risultano dall'equazione di Poljakov\nComunque, questi modelli sembrano in contraddizione con i fenomeni osservati. I fisici di solito risolvono il problema in due diversi modi. Il primo consiste nel compattare le dimensioni extra; cio\u00e8, si suppone che le 6 o 7 dimensioni extra producano effetti fisici su un raggio cos\u00ec piccolo da non poter essere rilevate sperimentalmente. Senza aggiungere i flussi, si riesce ad ottenere la risoluzione del modello a 6 dimensioni con gli spazi di Calabi-Yau. In 7 dimensioni, essi sono chiamati variet\u00e0 G2 e in 8 variet\u00e0 Spin(7). In sostanza, queste dimensioni extra sono matematicamente compattate con successo facendole ripiegare su s\u00e9 stesse.\nUn'analogia molto usata \u00e8 di considerare lo spazio multidimensionale come un tubo di gomma. Se si guarda il tubo da una certa distanza sembra a una sola dimensione, la lunghezza. Questo corrisponde alle quattro dimensioni macroscopiche cui si \u00e8 abituati normalmente. Se per\u00f2 ci si avvicina al tubo, si scopre che ha anche una seconda dimensione, la circonferenza, visibile solo se si \u00e8 vicini al tubo, proprio come le dimensioni extra degli spazi di Calabi-Yau sono visibili solo su lunghezze estremamente piccole, non facilmente osservabili.\n(Ovviamente, un normale tubo per il giardino esiste nelle tre dimensioni spaziali, ma per consentire l'analogia si trascura il suo spessore e si considera solo il moto sulla superficie del tubo. Un punto sulla superficie del tubo pu\u00f2 essere individuato con due numeri, la distanza da una delle estremit\u00e0 e una distanza sulla circonferenza, proprio come un punto sulla superficie terrestre pu\u00f2 essere individuato univocamente dalla latitudine e dalla longitudine. In entrambi i casi l'oggetto ha due dimensioni spaziali. Come la Terra, i tubi da giardino hanno un interno, una regione che richiede una dimensione extra; per\u00f2, a differenza della Terra, uno spazio di Calabi-Yau non ha un interno).\nUn'altra possibilit\u00e0 \u00e8 di essere bloccati in un sottospazio a \"3+1\" dimensioni dell'intero universo, ove il 3+1 ricorda che il tempo \u00e8 una dimensione di tipo diverso dallo spazio. Siccome questa idea implica oggetti matematici chiamati D-brane, essa \u00e8 nota come mondo-brana.\nIn entrambi i casi la gravit\u00e0, agendo nelle dimensioni nascoste, produce altre forze non gravitazionali, come l'elettromagnetismo. In linea di principio, quindi, \u00e8 possibile dedurre la natura di queste dimensioni extra imponendo la congruenza con il modello standard, ma questa non \u00e8 ancora una possibilit\u00e0 pratica.\nProblemi.\nVerificabilit\u00e0.\nA tutt'oggi, la teoria delle stringhe non \u00e8 verificabile, anche se ci sono aspettative che nuove e pi\u00f9 precise misurazioni delle anisotropie della radiazione cosmica di fondo, possano dare le prime conferme indirette. Indubbiamente non \u00e8 l'unica teoria in sviluppo a soffrire di questa difficolt\u00e0; qualunque nuovo sviluppo pu\u00f2 passare attraverso una fase di non verificabilit\u00e0 prima di essere definitivamente accettato o respinto.\nCome Richard Feynman scrive ne \"Il carattere della Legge Fisica\", il test chiave di una teoria scientifica \u00e8 verificare se le sue conseguenze sono in accordo con le misurazioni ottenute sperimentalmente. Non importa chi abbia inventato la teoria, \"quale sia il suo nome\", e neanche quanto la teoria possa essere esteticamente attraente: \"se essa non \u00e8 in accordo con la realt\u00e0 sperimentale, essa \u00e8 sbagliata\" (ovviamente, ci possono essere fattori collaterali: qualcosa pu\u00f2 essere andato male nell'esperimento, o forse chi stava valutando le conseguenze della teoria ha commesso un errore: tutte queste possibilit\u00e0 devono essere verificate, il che comporta un tempo non trascurabile). Nessuna versione della teoria delle stringhe ha avanzato una previsione che differisca da quelle di altre teorie - almeno, non in una maniera che si possa verificare sperimentalmente. In questo senso, la teoria delle stringhe \u00e8 ancora in uno \"stato larvale\": essa possiede molte caratteristiche di interesse matematico, e pu\u00f2 davvero diventare estremamente importante per la comprensione dell'Universo, ma richiede ulteriori sviluppi prima di poter diventare verificabile. Questi sviluppi possono essere nella teoria stessa, come nuovi metodi per eseguire i calcoli e derivare le predizioni, o possono consistere in progressi nelle scienze sperimentali, che possono rendere misurabili quantit\u00e0 che al momento non lo sono.\nSi potrebbe tuttavia verificare la veridicit\u00e0 della teoria indirettamente analizzando i gravitoni.\nGli attuali acceleratori di particelle non sono in grado di tracciare il momento in cui un gravitone sfugge per passare a una brana vicina.\nForse LHC potr\u00e0 darci nuove risposte.\nFalsificabilit\u00e0.\nConsiderare la teoria sotto il solo profilo della sua verificabilit\u00e0 \u00e8 comunque estremamente riduttivo ed apre il campo ad una serie di problemi. Non \u00e8 infatti sufficiente l'accordo con i dati sperimentali per conferire lo \"status\" di teoria scientifica. Tutte le mere descrizioni di un fenomeno (sofisticatissime o banalissime come: \"il sole sorge ogni mattina\") sono in accordo con i dati sperimentali, e forniscono anche previsioni verificabili, ma senza essere per questo considerate teorie scientifiche.\nUno dei caratteri fondamentali di una teoria scientifica \u00e8 \"invece\" il requisito \"popperiano\" della falsificabilit\u00e0 cio\u00e8 della capacit\u00e0 di produrre almeno un enunciato da cui dipenda l'intera teoria e questo potrebbe essere problematico se si considera la teoria delle stringhe solo come teoria di grande unificazione.\nLa teoria delle stringhe invece ha dato delle predizioni ben precise tramite la corrispondenza AdS/CFT sulla viscosit\u00e0 dei fluidi fortemente accoppiati che sono in accordo con i dati sperimentali osservati al RHIC.\nUn catalogo (pressoch\u00e9) infinito di universi possibili.\nDa un punto di vista pi\u00f9 matematico, un altro problema \u00e8 che la maggior parte della teoria delle stringhe \u00e8 ancora formulata mediante l'utilizzo di metodi matematici perturbativi.\nPotrebbe sembrare un problema da poco dal momento che anche la trattabilit\u00e0 di moltissimi problemi di una teoria di sicuro successo come la teoria quantistica dei campi \u00e8 legata all'uso di metodi perturbativi.\nMa nella teoria delle stringhe i metodi perturbativi comportano un cos\u00ec alto grado di approssimazione che la teoria non \u00e8 in grado di identificare quali degli spazi di Calabi-Yau siano candidati a descrivere l'universo. La conseguenza \u00e8 che essa non descrive un solo universo, ma qualcosa come 10500 universi, ciascuno dei quali pu\u00f2 avere diverse leggi fisiche e costanti.\nSebbene le tecniche non-perturbative siano considerevolmente progredite, manca tuttavia una completa trattazione non-perturbativa della teoria.\nIn realt\u00e0 ammettere 10500 vuoti diversi non solo potrebbe non essere un problema, ma anzi permetterebbe l'unico meccanismo noto al momento per spiegare il valore attuale della costante cosmologica seguendo un'idea di Steven Weinberg.\nInoltre, un valore molto grande di vuoti diversi \u00e8 tipico di qualunque tipo di materia accoppiata alla gravit\u00e0 e si ottiene anche quando si accoppia il modello standard.\nPossibili prove.\nL'uomo non possiede la tecnologia per osservare le stringhe, in quanto dai modelli matematici dovrebbero avere dimensioni intorno alla lunghezza di Planck, circa 10\u221235 metri. Le concentrazioni di energia richieste a tali dimensioni sembrano definitivamente fuori dalla portata di qualsiasi strumento attuale o futuro.\nAnisotropie nel fondo cosmico e stringhe cosmiche.\nPotremmo alla fine essere in grado di osservare le stringhe in maniera significativa, o almeno ottenere informazioni sostanziali osservando fenomeni cosmologici che possano chiarire gli aspetti della fisica delle stringhe. In particolare, visti i dati dell'esperimento WMAP, si suppone che gli esperimenti del satellite Planck dovrebbero far luce sulle condizioni iniziali dell'Universo, misurando con estrema precisione le anisotropie del fondo a microonde.\nNei primi anni 2000 i teorici delle stringhe hanno riportato in auge un vecchio concetto: la stringa cosmica. Le stringhe cosmiche, originariamente introdotte negli anni ottanta, sono oggetti differenti da quelli delle teorie delle superstringhe. Per alcuni anni le stringhe cosmiche sono state un modello molto in voga per spiegare vari fenomeni cosmici, come ad esempio la formazione delle galassie nelle prime epoche dell'universo. Ma esperimenti successivi \u2014 ed in particolare pi\u00f9 precise misurazioni della radiazione cosmica di fondo \u2014 non sono stati in grado di confermare le ipotesi del modello delle stringhe cosmiche che per questo motivo fu abbandonato. Alcuni anni pi\u00f9 tardi \u00e8 stato osservato che l'universo in espansione pu\u00f2 aver \"stirato\" una stringa \"fondamentale\" (del tipo che viene ipotizzato nella teoria delle superstringhe) fino ad allungarla a dimensioni macroscopiche. Una stringa cos\u00ec allungata pu\u00f2 assumere molte delle propriet\u00e0 della stringa del \"vecchio\" tipo, rendendo attuali ed utili i precedenti calcoli. Inoltre le moderne teorie delle superstringhe ipotizzano altri oggetti che potrebbero facilmente essere interpretati come stringhe cosmiche, ad esempio le D1-brane (dette anche D-stringhe) monodimensionali fortemente allungate. Come fa notare il fisico teorico Tom Kibble \"i cosmologi delle teorie delle stringhe hanno scoperto stringhe cosmiche rovistando in ogni dove nel sottobosco\". Le precedenti proposte metodologiche per ricercare le stringhe cosmiche possono essere ora utilizzate per investigare la teoria delle superstringhe. Ad esempio gli astronomi hanno anche riscontri numerosi di cosa potrebbe essere la lente gravitazionale indotta da stringhe.\nSuperstringhe, D-brane ed altri tipi di stringhe stirate fino alla scala intergalattica emettono onde gravitazionali che potrebbero essere rilevate utilizzando esperimenti del tipo LIGO. Esse possono anche provocare lievi irregolarit\u00e0 nella radiazione cosmica di fondo ancora impossibili da rilevare ma probabilmente osservabili in un prossimo futuro.\nSebbene accattivanti, queste prospettive cosmologiche sono carenti sotto un punto di vista: come precedentemente detto, la verifica sperimentale di una teoria richiede che i test siano in grado, in via di principio, di \"rendere falsa\" la teoria stessa. Per esempio, se si osservasse che il Sole durante un'eclissi solare non deflette la luce a causa della sua interazione gravitazionale, la teoria della relativit\u00e0 generale di Einstein sarebbe dimostrata erronea (naturalmente escludendo la possibilit\u00e0 di un errore nell'esperimento). Il fatto di non trovare stringhe cosmiche non dimostrerebbe che la teoria delle stringhe \u00e8 fondamentalmente sbagliata ma solo che \u00e8 sbagliata l'idea specifica di una stringa fortemente allungata a livello cosmico. Sebbene si possano fare, in via teorica, numerose misurazioni che dimostrino che la teoria delle stringhe \u00e8 valida, fino ad ora gli scienziati non hanno escogitato dei \"test\" rigorosi.\nParticelle a carica elettrica frazionaria.\nAlcuni dei modelli di spazi di Calabi-Yau prevedono la possibile esistenza di particelle dotate di carica elettrica frazionaria, secondo rapporti diversi da quelli finora attribuiti alle cariche quark e antiquark.\nL'osservazione futura di tali particelle potrebbe essere una traccia della validit\u00e0 della teoria, sebbene non decisiva, visto che la sua eventuale fondatezza rimane compatibile anche con l'inesistenza di tali cariche frazionarie.\nIl Large Hadron Collider a caccia di stringhe.\nNel gennaio 2007 ricercatori dell'Universit\u00e0 della California a San Diego, della Carnegie Mellon University e della Universit\u00e0 del Texas a Austin hanno sviluppato un test per la teoria delle stringhe. Il test si basa sulla misura della diffusione dei bosoni W quando vengono fatti collidere con opportuni bersagli e dovrebbe essere svolto all'interno del Large Hadron Collider, l'unico acceleratore di particelle in grado di fornire l'energia necessaria per l'esperimento.\nFisici e matematici che hanno contribuito in modo rilevante alla teoria.\nMoltissimi fisici e matematici di altissimo livello hanno contribuito alla nascita e allo sviluppo della teoria delle stringhe. Tra loro due vincitori del Premio Nobel, molti vincitori del Premio Dirac (il pi\u00f9 prestigioso premio per la fisica teorica) e del Premio Heineman per la Fisica. E. Witten \u00e8 anche vincitore della Medaglia Fields."}
{"id": "68234", "revid": "7", "url": "https://it.wikipedia.org/wiki?curid=68234", "title": "Basilica Vaticana", "text": ""}
{"id": "68236", "revid": "486946", "url": "https://it.wikipedia.org/wiki?curid=68236", "title": "Estado de M\u00e9xico (stato)", "text": ""}
{"id": "68258", "revid": "251174", "url": "https://it.wikipedia.org/wiki?curid=68258", "title": "Alpi Marittime", "text": "Le Alpi Marittime sono un tratto della catena alpina situato nelle Alpi Occidentali. Secondo la Partizione delle Alpi sono la sezione alpina che si estende tra il colle di Tenda e il colle di Cadibona. Secondo la SOIUSA, invece, esse costituiscono una sottosezione compresa nella sezione \"Alpi Marittime e Prealpi di Nizza\" e si estendono dal Colle di Tenda sino al Colle della Maddalena.\nClassificazione.\nLe Alpi Marittime nelle varie classificazioni alpine hanno limiti e confini diversi e una classificazione differente.\nSecondo la Partizione delle Alpi.\nSecondo la Partizione delle Alpi del 1926, e secondo i testi recenti su questa basati, le Alpi Marittime formano una sezione delle Alpi Occidentali e comprendono anche le Alpi Liguri; il loro codice \u00e8 \"\u2160\". \nNel dettaglio la classificazione delle Alpi Marittime secondo la Partizione delle Alpi \u00e8 la seguente:\nSecondo la Suddivisione Orografica Internazionale Unificata del Sistema Alpino.\nSecondo la Suddivisione Orografica Internazionale Unificata del Sistema Alpino (SOIUSA) del 2005 le Alpi Marittime sono una sottosezione alpina che insieme alla sottosezione Prealpi di Nizza costituiscono una sezione delle Alpi Sud-occidentali.\nPer questo motivo, secondo la SOIUSA, le Alpi Marittime non comprendono le Alpi Liguri (tratto alpino a s\u00e9 stante compreso tra il colle di Cadibona e il colle di Tenda).\nNel dettaglio la classificazione della SOIUSA delle Alpi Marittime \u00e8 la seguente:\nConfini.\nSecondo la Partizione delle Alpi, le Alpi Marittime confinano a nord con le Alpi Cozie dalla quali sono separate dal Colle della Maddalena e ad est confinano con gli Appennini, dai quali li divide la Bocchetta di Altare o Colle di Cadibona.\nLa SOIUSA, mantiene come limite settentrionale delle Alpi Marittime il Colle della Maddalena (1996 ), mentre, considera loro confine orientale il colle di Tenda (1871 ), che le divide dalle Alpi Liguri.\nA sud confinano con le Prealpi di Nizza, dalle quali sono separate dalla Baisse de la Cabanette; a sud ovest con le Prealpi di Grasse, dalle quali sono separate dal colle di Toutes Aures; ad ovest con le Alpi di Provenza, dalle quali sono separate dal colle d'Allos.\nCaratteristiche.\nSecondo la tradizione, registrata nella Partizione delle Alpi, il nome \"marittime\" deriva dal fatto che questa sezione alpina \u00e8 il tratto della catena che pi\u00f9 si avvicina al mare.\nSecondo la SOIUSA, le Alpi Liguri, che lambiscono il mare, non sono comprese all'interno delle Alpi Marittime per la diversa natura delle rocce che compongono i due tratti montuosi: le Marittime hanno rocce granitiche, le Liguri calcaree.\nNelle Marittime sono gi\u00e0 evidenti gli aspetti tipici delle Alpi Occidentali, caratterizzate da guglie e creste aguzze, ripidi canaloni ed enormi pietraie, strette valli incassate di origine fluviale affiancate da valli pi\u00f9 aperte di origine glaciale, numerosi laghi e quote piuttosto elevate.\nDal punto di vista geologico, le Marittime sono caratterizzate da una forte variabilit\u00e0: si alternano, infatti, rocce calcaree e dolomitiche (che caratterizzano, ad esempio, la Valle Stura di Demonte), a rocce granitiche (fra tutti, il massiccio cristallino dell'Argentera in Valle Gesso), tutte fortemente modellate dall'azione erosiva millenaria dei ghiacciai.\nProfilo orografico.\nPercorrendo con lo sguardo il profilo aspro di queste montagne e partendo dal Colle di Tenda, si pu\u00f2 osservare il tratto orientato Est-Ovest, caratterizzato dai 2755\u00a0m della Rocca dell'Abisso, che sovrasta le valli Vermenagna, Gesso e Valmasque.\nIn corrispondenza della Valle Gesso, la catena montuosa compie un'ampia \"virata\" mutando il suo orientamento da Est-Ovest a Sud-Nord: questa valle con il vasto bacino del torrente Gesso, funge da \"cerniera\" tra i due tratti e comprende le cime pi\u00f9 elevate delle Marittime. In sequenza si possono incontrare il Monte Clapier (3045\u00a0m), ai cui piedi si annidano i ghiacciai pi\u00f9 meridionali delle Alpi e il massiccio del Monte Gel\u00e0s (3143\u00a0m), soprannominato, in passato, \"Monte Bianco delle Marittime\" a causa dei suoi fianchi perennemente ricoperti da neve e piccoli ghiacciai e ritenuto la cima pi\u00f9 alta di questo tratto della Catena Alpina; di qui lo spartiacque, mantenendosi costantemente intorno ai 2700\u00a0\u2013 2800\u00a0m, raggiunge il Colle di Ciriegia (2551\u00a0m), valico attraverso il quale era in progetto un tunnel automobilistico mai realizzato. Poco prima del colle, all'altezza della Cima Ghili\u00e8 (2998\u00a0m), si sviluppa in territorio italiano un costone che comprende le punte pi\u00f9 elevate: Cima di Nasta (3108\u00a0m), Monte Argentera (Cima Sud, 3297\u00a0m, Cima Nord, 3286\u00a0m), Monte Gel\u00e0s di Lourousa (3261\u00a0m), Monte Stella (3262\u00a0m); tra queste ultime due cime, sul lato Nord, si insinua l'impressionante canalone ghiacciato di Lourousa, sul quale si staglia anche l'imponente parete Nord del Corno Stella (3050\u00a0m), una delle cime pi\u00f9 ardite del settore. Interessante ricordare che dalla suddetta Cima Ghili\u00e8, con condizioni meteo ottimali, si gode di un panorama sul mar Mediterraneo e la Costa Azzurra, da Nizza fino a Cap d'Antibes.\nIl tratto principale prosegue con cime di quota inferiore ai 3000\u00a0m (con l'eccezione del costone, parallelo al precedente, che comprende il massiccio del Monte Matto, 3097\u00a0m), fino al bacino del torrente Stura di Demonte, dove raggiunge ancora i 3031\u00a0m con il Monte Tenibres, prima di scendere lentamente fino ai 1996\u00a0m del Colle della Maddalena (alla testata della Valle Stura, confine di Stato e frequentato valico automobilistico).\nSuddivisione.\nSecondo la Partizione delle Alpi.\nSecondo la Partizione delle Alpi, le Alpi Marittime sono suddivise nei seguenti gruppi e sottogruppi:\nSecondo la SOIUSA.\nSecondo le definizioni della SOIUSA le Alpi Marittime si suddividono in cinque supergruppi e 18 gruppi e 46 sottogruppi:\nI due supergruppi: Gruppo Gelas-Grand Capelet e Catena Argentera-P\u00e9poiri-Matto nel loro insieme vengono anche detti Alpi dell'Argentera e del Mercantour oppure \"Alpi Marittime Orientali\". Gli altri tre supergruppi: Catena Corborant-Tenibres-Enciastraia, Catena C\u00f4te de l'Ane-Mounier e Catena Pelat-Frema-Grand Coyer nel loro insieme vengono anche detti \"Alpi del Tenibres e del Pelat\" oppure \"Alpi Marittime Occidentali\".\nVette principali.\nLe montagne principali delle Alpi Marittime sono:\nValichi alpini.\nI principali valichi alpini delle Alpi Marittime sono:\nTutela.\nEntrambi i versanti delle Alpi Marittime sono sottoposti a protezione: sul lato italiano si estende il Parco Naturale delle Alpi Marittime, sul lato francese, il Parco nazionale del Mercantour, noto a livello mondiale per la Valle delle Meraviglie, sito caratterizzato dalla presenza di migliaia di incisioni rupestri risalenti quasi tutte all'et\u00e0 del Bronzo. I due parchi confinano per oltre 35 chilometri e concorrono a formare, insieme, un'area protetta di oltre 100\u00a0000 ettari, che, in un futuro non troppo remoto, potrebbe diventare il primo esempio di Parco internazionale transfrontaliero.\nLe Alpi Marittime sono candidate a patrimonio dell'umanit\u00e0 dell'UNESCO.\nCuriosit\u00e0.\nNel detto ampiamente usato per insegnare la partizione delle Alpi italiane Ma con gran pena le reca gi\u00f9 le Alpi Marittime sono rappresentate dalla prima sillaba: \"Ma\".\nBibliografia.\nLe informazioni contenute in questo articolo sono tratte da:\nApprofondimenti.\nPer approfondire:"}
{"id": "68262", "revid": "767487", "url": "https://it.wikipedia.org/wiki?curid=68262", "title": "The John Coltrane Quartet Plays", "text": "The John Coltrane Quartet Plays \u00e8 un album del sassofonista jazz John Coltrane pubblicato dalla Impulse! Records nel 1965.\nIl disco.\nL'album fu registrato da John Coltrane con il suo storico quartetto \u2013 comprendente all'epoca il pianista McCoy Tyner, Jimmy Garrison al contrabbasso e Elvin Jones alla batteria \u2013 con l'aggiunta di Art Davis come secondo contrabbasso, suonato principalmente con l'archetto.\nI quattro lunghi brani, registrati in tre sedute tra il febbraio e il maggio del 1965 nello studio di Rudy Van Gelder, comprendono un'alternanza di standard e di composizioni originali di Coltrane. \"Chim Chim Cheree\" \u00e8 un brano proveniente dalla colonna sonora del film disneyano \"Mary Poppins\", in origine cantata da Dick Van Dyke e Julie Andrews, vincitrice del premio Oscar alla migliore canzone e nota nella versione italiana come \"Cam-camin\u00ec\" (la canzone degli spazzacamini). Si tratta dell'ennesimo esempio di popolari e semplici valzer rielaborati da Coltrane con il sassofono soprano sull'esempio della sua celebre versione di \"My Favorite Things\" (a cui seguirono \"Greensleeves\" e \"Ol\u00e9\"). \"Nature Boy\" \u00e8 invece uno standard degli anni cinquanta reso memorabile da Nat King Cole e Miles Davis. \"Brazilia\" e \"Song of Praise\" sono invece composizioni originali del sassofonista.\nNell'edizione rimasterizzata su CD del 1997 furono aggiunte altre due versioni di \"Nature Boy\" (di cui una dal vivo) e l'inedito brano di origine pop \"Fellin' Good\", portato al successo da Nina Simone nel 1965 e poi reinterpretata, tra gli altri, dai Muse, da Michael Bubl\u00e9 e dalle Pussycat Dolls."}
{"id": "68271", "revid": "547034", "url": "https://it.wikipedia.org/wiki?curid=68271", "title": "Recording Artists' Coalition", "text": "La Recording Artists Coalition (R.A.C.) \u00e8 un'associazione indipendente, non-profit e apolitica fondata dall'ex membro della band degli Eagles Don Henley e dalla cantautrice Sheryl Crow allo scopo di rappresentare gli interessi degli artisti discografici, con particolare riferimento agli aspetti e ai legami fra le corporation e gli artisti e ai conflitti d'interesse che i rapporti contrattuali possono generare.\nFra gli aderenti figurano:"}
{"id": "68272", "revid": "767487", "url": "https://it.wikipedia.org/wiki?curid=68272", "title": "Curva di indifferenza", "text": "La curva di indifferenza in microeconomia \u00e8 l'insieme dei beni che garantiscono al consumatore lo stesso livello di utilit\u00e0. In termini formali, data una generica funzione di utilit\u00e0 del tipo:\ndove \"U\" \u00e8 l'utilit\u00e0 e xi \u00e8 il bene i-esimo, la curva di indifferenza \u00e8 definita come:\nAd ogni livello di utilit\u00e0 corrisponde dunque una diversa curva di indifferenza.\nSupponiamo per esempio che un consumatore acquisti delle combinazioni diverse di beni (o pi\u00f9 verosimilmente di due panieri di beni). L'ottenimento di una quantit\u00e0 maggiore di un bene compensa la rinuncia ad alcune unit\u00e0 di un secondo bene.\nLa convessit\u00e0 della curva \u00e8 dovuta alla sostituzione. Se il bene \u00e8 scarso avremo un effetto di sostituzione maggiore e l'utilit\u00e0 marginale sar\u00e0 maggiore dell'utilit\u00e0 marginale del bene pi\u00f9 scarso.\nL'inclinazione in ogni punto della curva di indifferenza \u00e8 il saggio marginale di sostituzione, che misura il rapporto di scambio tra due beni tale da non far variare il livello di utilit\u00e0, ed \u00e8 quindi una misura della sostituibilit\u00e0 soggettiva tra beni.\nLa combinazione fra il vincolo di bilancio rilevante, determinato dal prezzo relativo dei beni e dalla ricchezza, e la famiglia di curve di indifferenza consente di risolvere il problema di massimizzazione vincolata dell'utilit\u00e0 del consumatore. In particolare, il paniere ottimale \u00e8 quello in corrispondenza del quale, data qualsiasi coppia di beni, il saggio marginale di sostituzione eguaglia il loro prezzo relativo. \nPer il calcolo analitico del punto dove il consumatore massimizza la soddisfazione (punto di tangente tra il vincolo di bilancio e la curva di indifferenza), ricordando la condizione di tangenza formula_3 e tenendo conto che essendo formula_4, risolvendo con qualche passaggio algebrico avremo che formula_5 ed formula_6. Sostituendo i valori noti di formula_7, formula_8 e formula_9 troveremo l'esatto punto di tangenza. "}
{"id": "68273", "revid": "729019", "url": "https://it.wikipedia.org/wiki?curid=68273", "title": "Diego Garcia", "text": "L'isola di Diego Garcia \u00e8 un atollo di 44\u00a0km\u00b2, ed \u00e8 la pi\u00f9 grande dell'arcipelago delle isole Chagos, nell'Oceano Indiano, circa 1600\u00a0km a sud dell'India. L'isola \u00e8 un Territorio britannico d'Oltremare e fa parte dei Territori britannici dell'Oceano Indiano.\nL'isola ospita installazioni navali e aeree degli Stati Uniti d'America.\nStoria.\nL'arcipelago fu scoperto nel 1512 dal navigatore portoghese Pedro Mascarenhas. Alla fine degli anni sessanta del Novecento, Diego Garcia era abitata da circa 2000 \"\u00eelois\" (o chagossiani) che erano i discendenti dei coltivatori giunti sull'isola alla fine dell'Ottocento.\nNel 1966 la Gran Bretagna, ignorando la residenza preesistente degli \"ilois\", e le loro propriet\u00e0, concesse agli Stati Uniti d'America l'uso dell'isola a scopi militari per 70 anni, senza che nessuno dei due parlamenti fosse coinvolto nell'accordo.\nTra il 1966 e il 1973, tutti gli \"ilois\" vennero deportati dalle autorit\u00e0 britanniche, con il supporto dei mezzi navali statunitensi, sull'isola di Mauritius. Negli anni '80 il governo britannico pag\u00f2 a titolo di risarcimento pi\u00f9 di 5 milioni di dollari, ad oltre 1.300 persone, a condizione che rinunciassero ad ulteriori azioni.\nAlcuni \"ilois\" e i loro discendenti cercano di vedere riconosciuto il proprio diritto al ritorno. Dopo aver dapprima riconosciuto, nel 2000, il carattere illegale dell'espulsione degli \"ilois\" e il loro diritto in linea di principio a ritornare sull'isola, ma nel settembre 2003 l'Alta corte britannica ha respinto le richieste degli \"ilois\" in questo senso. Nel giugno del 2004 il governo britannico ha confermato la decisione di impedire indefinitamente il ritorno degli \"ilois\" a Diego Garcia.\nL'ammontare dei rimborsi versati dal governo inglese a quello di Maurizio per il trasferimento a Maurizio dei 2.000 \"ilois\", (solo in parte accreditati agli \"ilois\", e in parte spesi per le opere di accoglimento e insediamento) e i rimborsi versati dal governo inglese direttamente agli \"ilois\", sono stati considerati inadeguati da alcuni \"ilois\", e quindi sono oggetto di ulteriori ricorsi legali per vedere riconosciuta un'ulteriore indennit\u00e0.\nAd agosto 2018, Diego Garcia \u00e8 l'unica isola abitata dell'arcipelago; la popolazione \u00e8 composta da personale militare e appaltatori di supporto.\nIl 22 maggio 2019 l'Assemblea generale delle Nazioni Unite, con delibera 73/295, ordina che la Gran Bretagna riconsegni l'intero arcipelago Chagos alle Mauritius, compresa Diego Garcia, entro sei mesi dall'adozione della decisione.\nLa base militare.\nNel 1966 un accordo tra Regno Unito e USA permise a questi ultimi la gestione dell'isola a scopi militari per 50 anni (fino a dicembre 2016), accordo eventualmente prorogabile fino al 2036. \nNel 1971 nell'isola fu realizzata una base navale della United States Navy. Con gli anni la struttura \u00e8 diventata tra le basi pi\u00f9 importanti delle forze statunitensi nel mondo. \nNegli anni settanta e ancora in seguito divenne un punto d'appoggio essenziale per i bombardieri diretti verso l'Asia o il Medio Oriente. Nel 1976 infatti fu edificata con la U.S. Air Force anche la base aerea.\nLa base \u00e8 stata il punto di partenza per attacchi aerei durante la prima guerra del Golfo (1991), la guerra in Afghanistan e la guerra in Iraq del 2003."}
{"id": "68277", "revid": "124601785", "url": "https://it.wikipedia.org/wiki?curid=68277", "title": "Castiglioni", "text": ""}
{"id": "68279", "revid": "2121138", "url": "https://it.wikipedia.org/wiki?curid=68279", "title": "Aceh", "text": "Aceh \u00e8 un \"territorio speciale\" (\"daerah istimewa\", o \"autonomia speciale\") dell'Indonesia, situato sull'estremit\u00e0 settentrionale dell'isola di Sumatra.\nStoria.\nAceh \u00e8 noto per la sua indipendenza politica e per la fiera resistenza all'occupazione straniera, compresa quella degli ex-coloni olandesi e dell'attuale governo indonesiano. Dal 2003 \u00e8 stato teatro di un rinnovato conflitto tra l'esercito indonesiano e i ribelli Acehnesi. Paragonata a gran parte dell'Indonesia, \u00e8 una regione conservatrice dal punto di vista religioso, ed ha notevoli risorse naturali, in particolare il petrolio.\nLa popolazione di Aceh \u00e8 stimata in 4,2 milioni di abitanti (2000). La cifra ammonta a circa il 3% della popolazione indonesiana e a quasi un quarto della popolazione dell'isola di Sumatra.\nLe aree costiere occidentali di Aceh, comprese le citt\u00e0 di Banda Aceh e Meulaboh, sono state devastate dallo tsunami provocato dal terremoto e maremoto dell'Oceano Indiano del 2004. Lo tsunami ha distrutto 800 chilometri di zona costiera uccidendo 230.000 persone e lasciandone senza tetto circa 500.000.\nPolitica.\nLa situazione politica \u00e8 tesa a causa dei movimenti separatisti islamici che rivendicano l'indipendenza. Il gruppo pi\u00f9 numeroso \u00e8 quello del Movimento per l'Aceh libero (GAM).\nMovimento separatista.\nAceh ha una lunga storia di resistenza al controllo da parte di forze di occupazione; dall'indipendenza indonesiana, questo ha significato la resistenza contro il governo di Giacarta. Questa resistenza ha sia radici economiche sia culturali.\nEconomia.\nL'economia \u00e8 trainata esclusivamente dal turismo."}
{"id": "68282", "revid": "1318658", "url": "https://it.wikipedia.org/wiki?curid=68282", "title": "Sukarno", "text": "Aiut\u00f2 la nazione ad ottenere l'indipendenza dai Paesi Bassi e fu presidente dal 1945 al 1967, assistendo in quel ruolo all'alterno successo nella turbolenta transizione all'indipendenza. Presidente di ideologia comunista, Sukarno fu costretto ad abbandonare il potere da uno dei suoi generali, Suharto, cui venne concesso il titolo formale di Presidente nel marzo 1967.\nIl nome di Sukarno viene talvolta scritto come Soekarno e gli indonesiani lo ricordano anche come Bung Karno. Come molte persone dell'isola di Giava, non aveva un cognome. Megawati Sukarnoputri, ex presidente indonesiana, \u00e8 sua figlia.\nBiografia.\nOrigini e formazione.\nFiglio di un nobile dell'isola di Giava e della sua moglie balinese della reggenza Buleleng, nacque a Surabaya (anche se diverse fonti dicono che nacque a Blitar, nella parte orientale di Giava) nelle Indie orientali olandesi (l'odierna Indonesia). Venne ammesso da bambino in una scuola neerlandese. Quando suo padre lo mand\u00f2 a Surabaya nel 1916 per frequentare le scuole secondarie, vi incontr\u00f2 Tjokroaminoto, un futuro nazionalista. Nel 1921 inizi\u00f2 a studiare alla \"Technische Hoogeschool\" di Bandung. Ebbe modo di studiare diverse lingue straniere, in particolare l'olandese.\nLa lotta per l'indipendenza.\nSukarno divenne un capo del movimento indonesiano per l'indipendenza, \"Partai Nasional Indonesia\", fondato nel 1927. Si impegn\u00f2 nella lotta per l'indipendenza dall'Olanda, pensando che il Giappone avrebbe cominciato una guerra contro le potenze imperialiste occidentali e che Giava poteva ottenere la sua indipendenza con l'aiuto giapponese; venne tuttavia arrestato nel 1929 dalle autorit\u00e0 coloniali olandesi e condannato a due anni di prigione. Quando venne rilasciato era diventato un eroe popolare. Negli anni trenta venne arrestato ancora diverse volte e stava scontando una condanna su un'isola quando il Giappone prese il potere a Giacarta nel 1942.\nL'occupazione giapponese e la resistenza.\nSia a Sumatra che a Giava c'erano forze che aiutarono i giapponesi contro gli olandesi, ma non collaborarono nel fornire il carburante per l'aviazione, che era cos\u00ec essenziale allo sforzo bellico giapponese. Bisognosi dell'appoggio locale per rifornire i \"cargo\", i giapponesi riportarono Sukarno a Giacarta.\nAnche se Sukarno si rifiut\u00f2 sempre di parlare delle sue azioni nel corso della guerra, si deve notare che al suo ritorno e grazie all'uso della radio giapponese e di reti di altoparlanti installate su tutta Giava, i giapponesi ricevettero il loro carburante oltre a delle \"Romusha\" (unit\u00e0 di lavoratori volontari) e a delle \"Peta\" e \"Heiho\" (truppe di volontari di Giava), che alla met\u00e0 del 1945 ammontavano a circa due milioni, e si preparavano a sconfiggere qualsiasi forza Alleata inviata a riconquistare Giava.\nIl 10 novembre 1943 Sukarno venne decorato dall'Imperatore del Giappone a Tokio. Divenne anche capo del \"Badan Penyelidik Usaha Persiapan Kemerdekaan Indonesia\" (BPUPKI), il comitato organizzato dai giapponesi, attraverso il quale venne in seguito ottenuta l'indipendenza indonesiana.\nLa presidenza della Repubblica e la \"Panca Sila\".\nDopo la sconfitta giapponese, Sukarno proclam\u00f2 la Repubblica di Indonesia il 17 agosto 1945. La visione di Sukarno per la costituzione indonesiana del 1945 era riassunta nella la \"Panca Sila\" (in sanscrito: \"cinque pilastri\"). \nTuttavia il parlamento indonesiano, fondato sulle basi di questa costituzione originale (e successivamente rivista), si dimostr\u00f2 ingovernabile. Ci\u00f2 era dovuto alle differenze inconciliabili tra le varie fazioni sociali, politiche, religiose ed etniche. Nel caos che segu\u00ec, tra le varie fazioni e i tentativi neerlandesi di ristabilire il controllo coloniale, le truppe dei Paesi Bassi catturarono Sukarno nel dicembre 1948, ma furono costrette a rilasciarlo dopo il cessate il fuoco. Egli fece ritorno a Giacarta il 28 dicembre 1949.\nNel 1955 ospita la Conferenza di Bandung che getter\u00e0 le basi per la nascita del Movimento dei Paesi non allineati.\nCi furono ulteriori tentativi di colpo di Stato contro Sukarno nel 1956. Nel tentativo di ripristinare l'ordine, Sukarno fond\u00f2 quella che chiam\u00f2 \"democrazia guidata\", nella quale detenne un sempre maggior potere esecutivo, mantenendo al tempo stesso un parlamento multipartitico.\nLa svolta autoritaria.\nDurante quest'ultima parte della sua presidenza, Sukarno si trov\u00f2 ad affidarsi sempre pi\u00f9 all'esercito e all'appoggio del \"PKI\" - il Partito Comunista Indonesiano.\nIl 30 novembre 1957, ci fu un attacco condotto con delle granate contro Sukarno, mentre egli stava visitando una scuola a Giacarta. Sei bambini rimasero uccisi, ma Sukarno non sub\u00ec alcuna grave ferita. In dicembre ordin\u00f2 la nazionalizzazione di 246 imprese nederlandesi. In febbraio inizi\u00f2 la repressione dei ribelli del PRRI (\"Pemerintah Revolusioner Republik Indonesia\") a Bukittingi. Nel corso degli anni seguenti stabil\u00ec il controllo governativo sui media e sulle case editrici e purghe contro i residenti cinesi. Il 5 luglio 1959 ripristin\u00f2 la costituzione del 1945, dissolse il parlamento, piegandolo ai suoi voleri e assumendo il pieno potere personale in qualit\u00e0 di primo ministro. Chiam\u00f2 questo sistema di governo per decreto \"Manifesto Politik\" o \"Manipol\". Mand\u00f2 al confino i suoi avversari.\nNegli anni cinquanta aument\u00f2 i legami con la Repubblica Popolare Cinese ed ammise pi\u00f9 comunisti nel suo governo. Inizi\u00f2 anche ad accettare quantit\u00e0 sempre maggiori di aiuti militari sovietici. Nel marzo 1960 Sukarno dissolse l'Assemblea eletta e la sostitu\u00ec con una nominata ed in agosto ruppe le relazioni diplomatiche con i Paesi Bassi a causa della Nuova Guinea Olandese (Papua Occidentale). Dopo che la Papua Occidentale si dichiar\u00f2 indipendente nel dicembre del 1961, Sukarno ordin\u00f2 delle incursioni nell'Irian Occidentale (Nuova Guinea Olandese). Ci fu un ulteriore tentativo di assassinio quando visit\u00f2 Sulawesi nel 1962. L'Irian Occidentale venne portato sotto l'autorit\u00e0 indonesiana nel maggio 1963 in base a quanto previsto dal Piano Bunker. Nel luglio dello stesso anno Sukarno si fece proclamare Presidente a vita.\nSukarno si oppose anche alla Federazione Malese appoggiata dai britannici, sostenendo che era un piano neocoloniale per portare avanti gli interessi del Regno Unito. Nonostante le sue aperture politiche, lo Stato di Malesia venne proclamato nel settembre 1963. Questo port\u00f2 al confronto tra Indonesia e Malaysia (\"Konfrontasi\") e alla fine del restante appoggio militare statunitense all'Indonesia. Sukarno ritir\u00f2 l'Indonesia dal Consiglio di sicurezza delle Nazioni Unite nel 1965 e la Malesia ne prese il posto. Sukarno diveniva per\u00f2 sempre pi\u00f9 ammalato e croll\u00f2 in pubblico il 9 agosto 1965. Gli venne diagnosticata in segreto una malattia renale.\nLa destituzione e la morte.\nLa mattina del 1\u00ba ottobre 1965 alcune delle guardie personali di Sukarno lo rapirono e assassinarono sei generali, nel tentativo di fare un golpe. Il Generale Suharto, col pretesto di riportare l'ordine, diede l'avvio a una campagna repressiva anticomunista a livello nazionale dei sospetti comunisti, gran parte dei quali erano contadini. Gli omicidi si concentrarono a Sumatra, Giava Est e Bali. All'epoca in cui cessarono, nel 1966, si stima che 3 milioni d'indonesiani erano stati massacrati dai soldati, polizia e \"vigilantes\" pro-Suharto. Anche i cinesi etnici vennero presi di mira, principalmente per motivi economici e razziali. Un rapporto ufficiale della CIA chiam\u00f2 la purga \u00abuno dei peggiori omicidi di massa del XX secolo\u00bb.\nLa presa sul potere di Sukarno venne indebolita nella crisi, e alla fine il generale Suharto costrinse Sukarno a cedere il potere esecutivo l'11 marzo 1966. Sukarno venne spogliato della carica presidenziale dal parlamento provvisorio indonesiano il 12 marzo 1967 e rimase agli arresti domiciliari fino alla sua morte, avvenuta a sessantanove anni, nel 1970 a Giacarta.\nLe ipotesi sul rovesciamento.\nCi sono molte speculazioni su chi innesc\u00f2 la crisi che port\u00f2 alla rimozione di Sukarno. Mentre la versione ufficiale militare sostiene che il Partito Comunista Indonesiano (PKI) ordin\u00f2 l'uccisione dei sei generali, altri incolpano Sukarno, ed altri ancora credono che Suharto orchestr\u00f2 gli assassinii per eliminare i potenziali rivali alla presidenza. Esiste anche una versione secondo cui Sukarno venne rovesciato dagli Stati Uniti a causa del suo percepito comunismo e dei legami con Cina e Unione Sovietica."}
{"id": "68285", "revid": "1567087", "url": "https://it.wikipedia.org/wiki?curid=68285", "title": "Suharto", "text": " Secondo presidente dell'Indonesia, prese il potere nel 1965 attraverso un colpo di Stato ai danni del presidente Sukarno, e fu costretto a ritirarsi nel 1998. Gli anni del governo di Suharto furono caratterizzati da una forte repressione, durante la quale Suharto sfrutt\u00f2 la crescita economica del paese per arricchire la propria famiglia e i suoi collaboratori attraverso una serie di monopoli statali, sussidi e altri meccanismi. Secondo alcune stime il suo patrimonio familiare arriv\u00f2 a toccare i 15 miliardi di dollari.\nIl regime di Suharto \u00e8 tristemente famoso per aver perseguitato con accanimento gli oppositori politici ed aver utilizzato sistematicamente l'esercito per mantenere il controllo delle regioni del paese in cui si sviluppavano movimenti dissidenti. Si calcola che pi\u00f9 di un milione di sospetti comunisti (altre stime parlano di due milioni) siano stati uccisi durante il genocidio indonesiano negli anni successivi alla presa del potere nell'inerzia compiaciuta di Stati Uniti e Regno Unito, fautori e sostenitori del regime, che vedevano nelle stragi di massa dei \"comunisti\" un vantaggio insostituibile. Il Partito Comunista Indonesiano (PKI) contava 3 milioni di iscritti e circa 17 milioni di simpatizzanti. Anche l'invasione e l'occupazione della ex colonia portoghese di Timor Est, confinante con l'Indonesia, caus\u00f2 massacri di vaste proporzioni.\nBiografia.\nCarriera iniziale.\nSuharto nacque a Kemusuk Argamulja, Giava Centrale. Si arruol\u00f2 nell'esercito coloniale e studi\u00f2 in un'accademia militare gestita dall'amministrazione neerlandese. Durante la Seconda guerra mondiale prese il comando di un battaglione dell'esercito filo-giapponese.\nDopo la dichiarazione di indipendenza dell'Indonesia da parte di Sukarno nel 1945 le sue truppe si scontrarono con quelle olandesi che cercavano di riportare il paese sotto la dominazione coloniale e partecip\u00f2 alla presa di Giacarta il 1\u00ba marzo 1949.\nNegli anni successivi Suharto prest\u00f2 servizio come ufficiale nell'armata di Giava. Nel 1959 venne accusato di contrabbando e trasferito nel collegio militare di Bandung, a ovest di Giava. Nel 1962 acquist\u00f2 il grado di maggiore generale e prese servizio nella divisione Diponegoro. Durante il confronto tra Indonesia e Malaysia Suharto fu comandante dell'unit\u00e0 di \u00e9lite \"Kostrad\". Nel 1965 le forze armate si divisero in due fazioni, una di sinistra e una di destra. Suharto si un\u00ec a quest'ultima.\nColpo di Stato.\nIl 30 settembre 1965, usando la scusa di impedire un tentativo di colpo di Stato comunista, Suharto prese il controllo del potere esecutivo dal governo di Sukarno e costrinse quest'ultimo a farsi da parte. Suharto purg\u00f2 le forze armate indonesiane degli elementi pro-Sukarno e pro-Comunisti, e costrinse Sukarno a cedergli tutti i poteri esecutivi l'11 marzo 1966. Esiste il fondato sospetto che ricevette appoggio dalla CIA in questa azione. Egli pose fine al confronto con la Malaysia allo scopo di liberare risorse dell'esercito.\nSuharto stabil\u00ec quello che egli stesso chiam\u00f2 \"Orde Baru\" (\"Nuovo Ordine\"). Epur\u00f2 il Parlamento dai comunisti, elimin\u00f2 i sindacati ed aument\u00f2 la censura della stampa. Inoltre ruppe le relazioni diplomatiche con la Repubblica Popolare Cinese e ristabil\u00ec quelle con le nazioni occidentali. Divenne insomma l'arbitro ultimo di tutte le decisioni politiche.\nSuharto increment\u00f2 le sovvenzioni all'esercito e istitu\u00ec due agenzie di \"intelligence\" - Il Comando Operativo per il Ripristino della Sicurezza e dell'Ordine (Kopkamtib) e l'Agenzia di Coordinamento dell'Intelligence di Stato (Bakin). Da 1 a 2 milioni di persone furono giustiziate nella repressione e altre 200.000 furono arrestate semplicemente perch\u00e9 sospettate di essere coinvolte nel colpo. Molti comunisti, presunti comunisti e cosiddetti \"nemici dello stato\" vennero condannati a morte (anche se alcune delle esecuzioni vennero rinviate al 1990).\nSi \u00e8 ventilata l'ipotesi che le liste di sospetti comunisti vennero fornite al regime di Suharto dalla CIA. Inoltre la CIA tenne traccia dei nomi presenti su queste liste quando il regime di Suharto croll\u00f2. Questo tacito supporto del governo statunitense per il regime di Suharto rest\u00f2 fermo per tutto il periodo della terribile repressione inflitta sull'Indonesia, durante l'invasione di Timor Est, e continu\u00f2 fino agli ultimi anni novanta. A causa della sua abbondanza di risorse e dell'ampia popolazione di consumatori, l'Indonesia era un partner commerciale tenuto in grande considerazione dagli USA, e i rifornimenti di armi vennero mantenuti durante tutto il regime di Suharto.\nIl 12 marzo 1967 Suharto assunse le funzioni di presidente. Il 21 marzo venne eletto formalmente per il primo mandato quinquennale come presidente. Suharto nomin\u00f2 direttamente il 20% della camera dei rappresentanti. Il Partito Golkar divenne il partito favorito e l'unico accettabile per i funzionari di governo. L'Indonesia divenne anche uno dei membri fondatori dell'ASEAN.\nI vertici del Nuovo Ordine.\nSuharto port\u00f2 avanti la repressione anche contro i cinesi indonesiani, vietando l'uso della scrittura cinese nella maggior parte del materiale scritto, e chiudendo le organizzazioni cinesi a causa delle loro presunte simpatie comuniste.\nNel 1970 Suharto mise al bando le proteste studentesche dopo che si svolsero diffuse manifestazioni contro la corruzione. Una commissione scopr\u00ec che questa era molto comune. Suharto approv\u00f2 solo due casi e quindi chiuse la commissione. La corruzione divenne endemica.\nSuharto govern\u00f2 attraverso il controllo militare e la censura sui mass media. Controllava la finanza concedendo affari vantaggiosi e monopoli ai suoi parenti, compresi i sei figli. Inoltre mise in continuazione le varie fazioni dell'esercito una contro l'altra, iniziando con l'appoggiare gli elementi nazionalisti e sostenendo in seguito quelli islamisti.\nNel 1973 vinse le elezioni per un nuovo mandato presidenziale di 5 anni. Suharto venne rieletto anche nel 1978, 1983, 1988, 1993 e nel 1998 (anno della sua deposizione). Egli istitu\u00ec delle riforme elettorali per le quali solo tre partiti potevano partecipare alle elezioni, tra questi c'era il suo Partito Golkar.\nNel 1975, ordin\u00f2 alle truppe indonesiane di invadere l'ex colonia portoghese di Timor Est, dopo che il Portogallo si era ritirato e il movimento FRETILIN aveva preso il potere. In seguito il governo fantoccio, installato dall'Indonesia, richiese che la regione venisse annessa all'Indonesia. Il 15 luglio 1976 Timor Est divenne la provincia di Timor Timur fino a quando la sua amministrazione non venne trasferita alle Nazioni Unite, nel 1999, dopo un \"referendum\" che aveva sancito la volont\u00e0 della popolazione di diventare uno stato indipendente.\nLa corruzione divenne un significante fardello negli anni ottanta. Il 5 maggio 1980 un gruppo chiamato \"Petizione dei 50\" (\"Petisi 50\") richiese maggiore libert\u00e0 politica. Era composto da ex-militari, politici, accademici e studenti. I media indonesiani non diffusero la notizia e il governo pose delle restrizioni sui firmatari. Dopo che il gruppo nel 1984 accus\u00f2 Suharto di essere in procinto di creare uno stato monopartitico, alcuni dei suoi capi vennero incarcerati.\nL'assenza di rispetto dei diritti umani da parte di Suharto peggior\u00f2 nel corso degli anni. Nel 1993 la Commissione sui diritti umani dell'ONU stil\u00f2 una risoluzione che esprimeva profonda preoccupazione circa le violazioni indonesiane dei diritti umani a Timor Est.\nNel 1996 Suharto estromise la figlia di Sukarno, Megawati Sukarnoputri, dalla guida del Partito Democratico Indonesiano di Lotta, uno dei tre partiti legali. In giugno, i sostenitori di Sukarnoputri occuparono il quartier generale del partito. Dopo che le forze di sicurezza li arrestarono, scoppiarono delle rivolte a Giacarta.\nRitiro di Suharto.\nNel 1997, secondo la Banca Mondiale, dal venti al trenta percento del budget indonesiano per lo sviluppo era stato indebitamente appropriato nel corso degli anni. La crisi finanziaria asiatica dello stesso anno non port\u00f2 bene al governo di Suharto che fu costretto a richiedere nuovi prestiti, i quali vennero sottoposti a maggiori indagini da parte del Fondo Monetario Internazionale.\nNonostante le sue precedenti promesse di ritirarsi, Suharto si assicur\u00f2 la sua rielezione da parte del parlamento nel marzo 1998. Dopo numerose dimostrazioni e la pressione politica e militare contro di lui, egli fu costretto a dimettersi il 21 maggio durante la Rivoluzione Indonesiana del 1998. Il suo successore fu il suo vice, Jusuf Habibie.\nDopo la caduta.\nNel maggio del 1999 \"Time Asia\" riport\u00f2 che la fortuna della famiglia di Suharto ammontava ad un totale stimato di 15 miliardi di dollari in contanti, azioni, societ\u00e0, beni immobili, gioielleria ed opere d'arte. Nove di questi miliardi sarebbero stati depositati in una banca austriaca. Si dice che la famiglia abbia il controllo di circa 36.000\u00a0km\u00b2 di terreni in Indonesia, compresi 100.000\u00a0m\u00b2 di spazio uso ufficio a Giacarta e quasi il 40% della terra di Timor Est. Oltre 73 miliardi di dollari si dice siano passati per le mani della famiglia durante i 32 anni di regime di Suharto.\nIl 29 maggio 2000 Suharto venne posto agli arresti domiciliari, quando le autorit\u00e0 indonesiane iniziarono ad investigare la corruzione del suo regime. In luglio venne accusato di essersi appropriato indebitamente di 571 milioni di dollari di donazioni governative ad una delle diverse fondazioni sotto il suo controllo, e di aver usato questi soldi per finanziare gli investimenti della famiglia, ma in settembre i dottori nominati dalla corte annunciarono che non poteva essere processato a causa della sua salute in declino. I magistrati riprovarono nel 2002, ma allora i dottori incolparono un non meglio specificato male al cervello.\nIncapace di procedere contro Suharto, lo Stato process\u00f2 il figlio, Hutomo Mandala Putra, meglio noto come Tommy Suharto, che venne condannato a 15 anni di prigione per aver organizzato l'assassinio di un giudice che lo aveva condannato a 18 mesi per il suo ruolo in una truffa del settembre 2000. Tommy fu il primo membro della famiglia Suharto ad essere trovato colpevole e condannato per un reato. Tommy Suharto sostenne la sua innocenza, ma non volle ricorrere in appello.\nNei momenti successivi alla sua morte avvenuta il 27 gennaio 2008 si sono verificati degli scontri con morti tra la polizia ed i dissidenti che festeggiavano."}
{"id": "68289", "revid": "2128848", "url": "https://it.wikipedia.org/wiki?curid=68289", "title": "Filosofo", "text": "Il filosofo, nella definizione pi\u00f9 generica \u00e8 colui che professa e/o mette in atto una filosofia, cio\u00e8, una dottrina, elaborata attraverso un'autonoma indagine razionale, in parte originale e in parte che si richiama, in accordo o in contrasto, ai pensatori che lo hanno preceduto nella storia della filosofia, su aspetti universali, teoretici e pratici, della vita umana.\nNel senso comune, il lemma viene riferito a una persona da molti valutata come portatore di una naturale saggezza, spesso frutto di personali esperienze, e in grado di vivere ogni condizione esistenziale, specie di fronte agli eventi dolorosi, con tranquillo distacco o rassegnazione, riproponendo in questo modo, spontaneamente e implicitamente, gli insegnamenti dello stoicismo.\nLa datazione del termine.\nSebbene Talete, astronomo e matematico, fosse considerato da Aristotele il primo filosofo della tradizione greca la datazione del primo utilizzo del termine greco antico \"philosophia\" e dei suoi derivati \"philosophos\" (filosofo) e \"philosophein\" (filosofare) risulta controversa e risale alla prima elaborazione conosciuta sull'argomento condotta da Platone nel suo \"Simposio\". \nLa maggioranza degli studiosi ritiene che tali termini non possano essere fatti risalire ai presocratici del VII e VI secolo a.C. e per alcuni autori nemmeno a Pitagora o ad Eraclito.\nNella tradizione, Pitagora viene indicato infatti come il creatore del termine \"filosofo\" quando avvertiva che l'uomo pu\u00f2 solo essere amante del sapere ma mai possederlo del tutto, poich\u00e9 questo appartiene interamente soltanto agli dei \nSecondo Pierre Hadot: \nIl filosofo quindi compare storicamente per la prima volta in Occidente nelle libere colonie ioniche quando per le necessit\u00e0 della navigazione e dei commerci la spiegazione mitica dei fenomeni naturali non aveva pi\u00f9 senso. In questo periodo nasce la prima struttura della polis democratica greca che assieme con la filosofia, dopo la conquista persiana delle colonie, si trasferir\u00e0, dopo aver sopraffatto il vecchio regime aristocratico conservatore, nella madrepatria, facendo di Atene la capitale della filosofia e della libert\u00e0 greca. La figura del filosofo si collega quindi alla realizzazione di precise condizioni storiche, quando cio\u00e8 si attuino libere costituzioni e si formi la consapevolezza \u00ab\"di essere cittadini di una comunit\u00e0 politica, cio\u00e8 della necessit\u00e0 di agire eticamente, secondo un profilo di condotta morale e giuridica in cui si compie gradualmente la libert\u00e0 dell'individuo\"\u00bb. Ma anche in assenza della libert\u00e0 politica il filosofo, inteso come cultore di saggezza, \u00e8 libero:\nIl problema della definizione.\nSecondo Robert Auri non \u00e8 possibile definire cosa sia effettivamente la filosofia e chi la rappresenta:\nSebbene l'etimologia ci consenta di trarre indicazioni precise, la determinazione del filosofo in base alla filosofia, da lui impersonata come concetto e come metodo, resta tuttavia problematica ed \u00e8, pertanto, necessario premettere che una definizione ultimativa della filosofia e della sua pratica non pu\u00f2 darsi; ogni sistema di pensiero infatti include al suo interno una ridefinizione del concetto di filosofia. La riflessione filosofica, cio\u00e8, \u00e8 un contenitore che permane uguale a se stesso nella forma, ma il cui senso complessivo muta per il contenuto sempre diverso della speculazione stessa elaborata dal filosofo.\nAnche John R. Shook nel suo \"Dictionary of Modern American philosophers\" sostiene che nel periodo in cui \u00e8 stato pubblicato il \"Dizionario\" l\"etichetta\" di filosofo veniva applicata a qualunque intellettuale avesse scritto qualcosa di filosofia. In realt\u00e0 si trattava di autori che, definiti genericamente come \"filosofi\", applicavano considerazioni filosofiche in campi diversi quali la pedagogia, la retorica ecc. Oggi la filosofia, oltre ai tradizionali temi che le sono propri, si caratterizza specificamente come filosofia della mente, filosofia della scienza ecc. e gli esperti che la trattano sono quindi indicati come filosofi della mente, filosofi della scienza ecc.\nChi pu\u00f2 dirsi filosofo?\nUn insegnante di filosofia ad esempio non pu\u00f2 presentarsi come filosofo perch\u00e9 non insegna la sua personale dottrina ma chiarisce il pensiero di altri e si limita a insegnare ai giovani a riflettere. Lo stesso dicasi per i docenti universitari che per lo pi\u00f9 insegnano storia della filosofia, anche se lo fanno con quegli strumenti lessicali e concettuali che gi\u00e0 Pierre Hadot criticava, rilevando che una caratteristica centrale dell'universit\u00e0 \u00e8 che si tratta di un'istituzione composta da professori che addestrano altri professori, di specialisti che imparano come formare altri specialisti. A differenza dell'Antichit\u00e0 - in cui l'insegnamento filosofico era diretto all'uomo, affinch\u00e9 si formasse come essere umano - l'universit\u00e0 moderna forma professionisti che insegnano a futuri professionisti. Pertanto \u00ab\"la filosofia, piuttosto che proporre un'arte di vivere, viene presentata soprattutto come un \"linguaggio tecnico riservato agli specialisti\", evitando completamente la sua concezione originale come stile di vita\"\u00bb.\nNeppure gli storici della filosofia possono dirsi filosofi, poich\u00e9 \u00e8 vero che in genere si tratta di autori che scrivono libri di filosofia, ma scrivere di filosofia non comporta essere filosofi, come insegna la figura di Socrate che, grande filosofo, non scrisse nulla, o di altri autori che hanno scritto di filosofia ma sono in realt\u00e0 semplici divulgatori.\nPotrebbero definirsi filosofi coloro che insegnano la filosofia, ma a differenza di questi i veri \"filosofi\" lo fanno non in via mediata, attraverso la presentazione del pensiero di altri, ma direttamente attraverso il proprio pensiero, personalmente elaborato. Tuttavia neppure questa definizione \u00e8 accettabile poich\u00e9\nIn definitiva, chi pu\u00f2 dirsi filosofo? Vi sono degli aspetti che si ritrovino in tutti i filosofi tali da giustificare una definizione di filosofo? Non sembra essere possibile poich\u00e9 \nWittgenstein per cercare una definizione di filosofo ricorre alla metafora della famiglia dove esiste un complesso di somiglianze \u00ab\"in cui nessuna caratteristica \u00e8 comune a tutti ma ognuno ha qualcosa in comune con qualcun altro\"\u00bb: cos\u00ec accade nella storia della filosofia, dove i grandi autori del pensiero filosofico si sono posti domande diverse ma alcuni autori hanno avuto affinit\u00e0 con altri e quindi sono tutti legati tra loro. Bertrand Russell, maestro di Wittgenstein e in disaccordo con quest\u2019ultimo, rifacendosi ad Aristotele che concepiva le scienze come \"filosofie secondarie\", ritiene invece esserci una comunanza tra i problemi scientifici e quelli filosofici, i quali hanno per\u00f2 un aspetto di universalit\u00e0 superiore. Quindi il filosofo sarebbe di per s\u00e9 uno \"scienziato teorico\" che elabora in senso generale teorie scientifiche che lo \"scienziato pratico\" affronta. Heidegger crede invece che il filosofo eserciti uno specifico modo di pensare \u00ab\"rispetto ai nostri problemi e alla vita quotidiana, che fa un passo indietro rispetto alle situazioni in cui viviamo e si chiede il perch\u00e9 degli eventi e cosa essi siano realmente. In tal modo trova quella filosofia che dovrebbe essere presente in tutte le discipline, non la filosofia autonoma\"\u00bb.\nLa \"consulenza\" filosofica.\nIn tempi recenti \u00e8 nata la figura del consulente filosofico: un filosofo, cio\u00e8, che dopo la sua formazione superiore nella filosofia teoretica abbia anche conseguito una specializzazione nell'ambito della pratica filosofica, tale che lo abbia reso capace di affrontare, con una metodica filosofica ispirata al pensiero socratico, dialoghi vertenti su problemi concreti e quotidiani secondo le richieste di interlocutori non esperti di filosofia, allo scopo di far conseguire loro uno stato di benessere razionale per la loro vita privata o per il lavoro aziendale.\nCaratteristica di questo nuovo modello di filosofia \u00e8 che esso non viene fornito solo da professionisti della filosofia ma spesso anche da esperti di altri settori scientifici. Cos\u00ec oggi ingegneri informatici, biologi, fisici, medici ritengono utile alla loro ricerca l'approfondimento filosofico.\nPremi di filosofia.\nEsistono vari premi in filosofia. Tra i pi\u00f9 importanti vi sono:\nAlcuni stimati filosofi, come Henri Bergson, Bertrand Russell, Albert Camus e Jean-Paul Sartre, hanno anche vinto il premio Nobel per la letteratura.\nIl premio Kluge per lo studio dell'umanit\u00e0, creato dalla \"Library of Congress\" per riconoscere il lavoro non coperto dai premi Nobel, \u00e8 stato assegnato ai filosofi Leszek Ko\u0142akowski nel 2003, Paul Ric\u0153ur nel 2004 e J\u00fcrgen Habermas e Charles Taylor nel 2015."}
{"id": "68298", "revid": "2175", "url": "https://it.wikipedia.org/wiki?curid=68298", "title": "Potenziale di ionizzazione", "text": ""}
{"id": "68306", "revid": "104265", "url": "https://it.wikipedia.org/wiki?curid=68306", "title": "Vash the Stampede", "text": " \u00e8 il protagonista della serie manga e anime \"Trigun\". \u00c8 protagonista anche nel film \"\" del 2010.\nStoria.\nDa bambino vive insieme a suo fratello Knives in un'astronave contenente gli ultimi pochi umani sopravvissuti che sono fuggiti dalla Terra a causa della sua mancanza di risorse. I due sono identificati come Plant poich\u00e9 invecchiano a un ritmo pi\u00f9 lento. \nAttraverso l'educazione della ricercatrice Rem Saverem, Vash guadagna un ritrovato rispetto per la vita, ma suo fratello cerca il caos nell'umanit\u00e0. Knives danneggia il sistema di navigazione, facendo scattare l'allarme e risvegliando i passeggeri dormienti. Quando Knives sabota la flotta, mettendola su un percorso accelerato con il pianeta Terra di Nessuno, Rem mette lui e Vash in una capsula di salvataggio per salvarli. La ragazza sceglie di rimanere indietro e cerca di prevenire l'incidente piuttosto che scappare. Quando i due bambini diventano giovani adulti, si separano, con Knives che amputa il braccio sinistro di Vash in una rissa. Vash viene trovato da un gruppo di umani che costruiscono il suo braccio cibernetico. Knives tenta anche di attivare i poteri soprannaturali dormienti di Vash, l'Angel Arm, ma il piano fallisce e un'esplosione cancella la citt\u00e0 di July, lasciando 200.000 persone senza cibo o riparo. L'incidente ha fatto guadagnare a Vash la reputazione di Tifone Umanoide.\nDa allora pende su di lui una taglia da 60 miliardi di doppi dollari, si trascina di citt\u00e0 in citt\u00e0 cercando di sfuggire ai disastri che lo seguono. Ovunque vada porta distruzione, provocando danni ingenti ma mai morti. Si promette inoltre di mantenere il patto fatto con Rem prima che lei morisse: di prendersi cura di suo fratello Knives. Nonostante sia un pacifista convinto \u00e8 anche un pistolero molto esperto, che cerca di non uccidere mai nessuno, anche per non far trapelare agli occhi della gente la sua vera identit\u00e0. Questa tuttavia inizia a venir fuori dopo il duello vinto contro la famiglia Nebraska ad Inepril City e salvato i passeggeri del Sandsteam dall'assalto dei temibili Bad-Rad di Brilliant Dynamite Neon. Meryl Stryfe, agente della compagnia di assicurazione Bernardelli incaricata con la collega Milly Thompson di investigare sui movimenti di Vash, si ricreder\u00e0 sulla pessima fama che vige sul suo conto, finendone poi per innamorarsene. Lo stesso accade per Nicholas D. Wolfwood, un reverendo molto abile con la pistola quanto Vash, incaricato da Knives di portarlo da lui.\nAnche la gente cambia parere su di lui fino a quando nuovi guai non tormentano Vash a causa di Legato Bluesummers e dei Gung Ho Guns. D'ora in avanti le sue vicende assumono una connotazione differente sia nell'anime che nel manga.\nAnime.\nDopo aver affrontato i primi due Gung Ho Guns, Monev The Gale e Dominique The Cyclops, estrae nuovamente il suo potere dormiente a causa dei poteri psichici di Legato Bluesummers mente Vash affronta il terzo componente del gruppo Raidei The Blade. L'esplosione della sua arma distruttiva comporta il totale annientamento della citt\u00e0 di Augusta, e Vash, amareggiato per non aver evitato la tragedia, cambia vita. Si fa chiamare Eric, cambia look e vive in compagnia di una vivacissima ragazza di nome Rina e di sua nonna. Nicholas D.Wolfwood lo ritrova e lo convince a rimbracciare di nuovo le armi quando Rina viene rapita da un uomo al quale aveva rifiutato le avance. Ritorna dagli uomini che vivono su un vecchio residuato di tecnologia perduta per farsi sostituire il braccio meccanico vecchio con uno pi\u00f9 potente, per poi difendere gli abitanti dentro la nave fluttuante nell'aria da altri tre Gung Ho Guns mandati da Legato: Leonoff The Puppet Master, Gray The Ninelives, sconfitti da Wolfwood, e Hoppered The Guntlet. Vash si occuper\u00e0 solo di quest ultimo raggirando il suo scudo ma non riuscendo a salvare il reattore che permetteva alla nave di restare a galla fra le nuvole. Nel frattempo le due assicuratrici Meryl Stryfe e Milly Thompson tonano sulle sue tracce. Rammaricato per non aver salvato Blood, uno degli abitanti della nave, morto per colpa di una delle marionette di Leonoff, Vash continua il viaggio alla ricerca di Knives insieme a Nicholas e alle ragazze. Affronta Zazie The Beast in una piccola cittadina fortificata, senza ucciderlo, cosa che far\u00e0 Wolfwood. Tra i due tornano le vecchie diatribe di quando si erano conosciuti all'inizio sul non assassinare o meno le persone anche in caso di stretta necessit\u00e0. Si sbarazza poi facile di Caine The Longshot, che si suicida dopo che Vash scopre la sua postazione di tiro, ma perde Nicholas, ucciso dal suo maestro Chapel sotto il controllo psichico di Legato. Rivela poi tutto il suo passato a Meryl prima di affrontare l'ultimo dei Gung Ho Guns rimasti, Midvalley The Hornfreak, e infine Legato Bluesummers. Contro quest'ultimo viene per la prima volta meno ai suoi principi pacifisti per salvare le due ragazze e uccide Legato con un colpo di pistola alla tempia. Provato dalle dure battaglie e dalle persone che non \u00e8 riuscito a salvare dalla morte, Vash si prende un breve periodo di riposo accudito da Meryl e Milly, poi parte per lo scontro finale contro suo fratello Knives, Vash lo sconfigge grazie anche alla potente arma balistica a forma di croce di Nicholas e si promette d'ora in avanti di cercare da solo le sue risposte, mantenendo ben saldi gli insegnamenti di Rem.\nManga.\nIn questa versione i Gung Ho Guns hanno una mezza moneta ciascuno che Vash le dovr\u00e0 collezionare tutte una volta sconfitti tutti i singoli componenti. Batte Monev The Gale e Dominique The Cyclops, ma il suo Angel Arm lo risveglia per evitare il totale risveglio di suo fratello Knives. Cambia vita e ritorna a combattere per salvare Rina dopo il suo rapimento, ma quando torna alla sua vecchia pettinatura con i capelli dritti all'ins\u00f9, si scoprono a lato delle ciocche nere in contrasto con quelle bionde alla cima del suo capo. Si scopre in seguito che l'annerimento dei suoi capelli \u00e8 dovuto al troppo utilizzo del suo Angel Arm e comporta la morte in caso di scurimento di tutta la sua capigliatura. Affronta poi Raidei The Blade e nella nave galleggiante Leonoff The Puppett Master che cerca di salvarlo ricordandosi della sua passata identit\u00e0. Questi per\u00f2 si suicida. A differenza dell'anime, riesce a salvare la nave senza farla precipitare in superficie, e Blood, che aiuta Vash nella lotta contro Leonoff, resta in vita. In un altro contesto diverso da quello della nave volante se la vede con Hoppered The Gauntlet e deve salvare Meryl dal rapimento di un altro dei Gung Ho Guns, Zazie The Beast. A dargli man forte Nicholas D. Wolfwood, e Milly Thompson. Salvata la ragazza, la quale conosce tutto il suo passato durante il suo periodo di prigionia ad opera di Zazie, affronta in un primo duello Legato Bluesummers, in cui ha la meglio solo grazie all'intervento di Nicholas Wolfwood che gli spara alla tempia mentre Vash lo tiene impegnato con il suo potere dormiente. Aiuta poi Nicholas nella battaglia contro il suo maestro e Livio The Double Fang, occupandosi del primo fra i due, poi riaffronta Legato, ripresosi dal suo stato di coma semicosciente dal loro ultimo scontro, ad Octavan City. Qui Vash lo uccide ugualmente non per salvare le ragazze, ma Livio, il vecchio amico d'infanzia di Nicholas, redento dopo lo scontro con quest'ultimo e impegnato questa volta a sostenere Vash nelle sue battaglie. Viene infine il faccia a faccia contro il fratello Knives, che nel frattempo tenta un amalgama con altri Plant dopo aver saputo anch egli dell'annerimento dei capelli che pu\u00f2 provocare la morte. Vash lo affronta in un lunghissimo combattimento e lo batte riuscendo ad evitare la totale fusione del fratello con gli altri Plant. Alla fine dello scontro per\u00f2 l'Arca, dove si \u00e8 tenuto il duello, va in fiamme e sar\u00e0 Knives a salvarlo, per poi creare un albero di mele con le sue ultime forze rimaste e morire. Torna infine alla sua vita vagabonda di sempre e come nell'anime, cercher\u00e0 d'ora in avanti le risposte alle sue domande.\nCaratteristiche.\nIl suo braccio destro, grazie ad una pistola costruita da Knives, pu\u00f2 trasformarsi nella devastante \"Angel Arm\", arma dalla potenza paragonabile a quella di una bomba atomica, che scav\u00f2 l'enorme cratere che contraddistingue la quinta luna del pianeta. La sua et\u00e0 presunta \u00e8 131 anni nell'anime,150 nel manga tra l'inizio e la fine della prima serie e 152 dall'inizio della seconda.\nSulla sua pistola \u00e8 incisa l'iscrizione: \"EF Auto Ejecting Double Action\". il suo braccio sinistro \u00e8 artificiale e cela al suo interno una piccola mitragliatrice. \u00c8 biondo (anche se i suoi capelli a causa dell'utilizzo dell\"'Angel arm\" nel manga diventano sempre pi\u00f9 neri), ha gli occhi azzurri/verdi e si veste quasi sempre con un inconfondibile impermeabile rosso (nel manga gli impermeabili sono almeno tre, tutti leggermente diversi) e un paio d'occhiali con lenti gialle e una particolare montatura a \"V\".\nSempre nel manga per utilizzare l\"'Angel Arm\" non \u00e8 necessaria la pistola e pu\u00f2 prendere diverse forme.\nDati anagrafici.\nCome si pu\u00f2 notare nella puntata 10 (\"Quick Draw\") Vash mostra i suoi dati anagrafici, riportati di seguito:"}
{"id": "68310", "revid": "125169769", "url": "https://it.wikipedia.org/wiki?curid=68310", "title": "\u00c9variste Galois", "text": "Ancora adolescente, fu in grado di determinare una condizione necessaria e sufficiente affinch\u00e9 un polinomio sia risolubile per radicali, risolvendo quindi un problema vecchio di oltre 350 anni. I suoi lavori hanno portato alla nascita della teoria di Galois e della teoria dei gruppi, due importanti branche dell'algebra astratta, e al sottocampo delle connessioni di Galois. Mor\u00ec all'et\u00e0 di 20 anni, a causa delle ferite riportate in un duello.\nBiografia.\nRagazzo prodigio, poco pi\u00f9 che adolescente riusc\u00ec a determinare un metodo generale per scoprire se un'equazione sia risolvibile o meno con operazioni quali somma, sottrazione, moltiplicazione, divisione, elevazione a potenza ed estrazione di radice, risolvendo cos\u00ec un problema della matematica vecchio di secoli.\nIl suo lavoro ha posto le basi per la teoria che porta il suo nome, la Teoria di Galois appunto, un'importante branca dell'algebra astratta. \u00c8 stato anche il primo ad utilizzare il termine \"gruppo\" in matematica per definire un insieme di possibili permutazioni di elementi ed ha definito i gruppi che portano il suo nome: i gruppi di Galois.\nGalois era un fervente repubblicano ed \u00e8 famoso un suo brindisi al re con in mano un coltello. Questo brindisi lo port\u00f2 in prigione e solo grazie a degli amici che testimoniarono a suo favore riusc\u00ec ad essere scarcerato.\nMor\u00ec per una ferita allo stomaco riportata in un duello, a soli vent'anni di et\u00e0.\nGli studi.\nNel 1828 cerc\u00f2 di essere ammesso all'\u00c9cole polytechnique, ma fall\u00ec l'esame d'ammissione. Ritent\u00f2 l'anno successivo, ma venne nuovamente bocciato, sempre all'esame d'ammissione.\nLeggenda vuole che considerasse gli esercizi di matematica banali e non interessanti e che quindi si rifiutasse di risolverli; esasperato dall'esaminatore che gli voleva imporre di risolvere quegli esercizi, egli gli avrebbe scagliato contro il cancellino utilizzato per pulire la lavagna.\n\u00c8 pi\u00f9 probabile che il giovane studente si fosse semplicemente rifiutato di giustificare affermazioni e passaggi che a suo dire erano banali. Sicuramente, secondo gli storici, a influenzare pesantemente il suo comportamento potrebbe essere stato il suicidio del padre.\nLa memoria di Galois sulla teoria delle equazioni fu proposta diverse volte per la pubblicazione, ma non venne mai pubblicata mentre egli era in vita.\nInizialmente il matematico fece pervenire la sua memoria a Cauchy. Questi la esamin\u00f2 e gli disse di modificarla, dato che coincideva in alcuni punti con un lavoro di Abel. Galois modific\u00f2 la memoria e la invi\u00f2 a Fourier, verso l'inizio del 1830, per poter competere al Gran Premio indetto dall'Accademia delle Scienze di Parigi. Sfortunatamente Fourier mor\u00ec e della memoria si persero le tracce. Il premio fu assegnato ad Abel e a Jacobi. Nonostante la scomparsa dello scritto, Galois pubblic\u00f2 quell'anno tre lavori nei quali gett\u00f2 le basi della sua teoria.\nNel gennaio 1831 Galois invi\u00f2 a Poisson un breve riassunto dei suoi lavori, chiedendogli di presentare il suo testo all'Accademia. \nNello stesso anno, mentre era in carcere (era un rivoluzionario convinto), Galois ricevette la risposta di Poisson: questi rifiutava il lavoro, affermando che l'esposizione non era chiara ed era impossibile analizzarne con chiarezza la rigorosit\u00e0, e invitandolo a lavorare per rendere il lavoro pi\u00f9 rigoroso e comprensibile.\nSi \u00e8 molto discusso sull'importanza di quel lavoro e sul perch\u00e9 un matematico intelligente come Poisson non sia stato in grado di riconoscere il valore della memoria. Alcuni argomentano che, poich\u00e9 Poisson riceveva moltissimi lavori da esaminare, probabilmente la difficolt\u00e0 del manoscritto e la sua contorta esposizione lo avrebbero dissuaso da uno studio attento; bisogna tuttavia notare che altri matematici (come per esempio Cauchy), pur non comprendendo a pieno il lavoro di Galois, riconobbero in esso grandi potenzialit\u00e0.\nLa morte.\nGalois mor\u00ec a 20 anni durante un duello con il \"gentiluomo\" parigino Pescheux d'Herbinville, fidanzato di St\u00e9phanie, la donna di cui Galois si era innamorato, che l'aveva sfidato a duello gi\u00e0 sicuro di vincere, essendo un esperto tiratore. Vi sono altre versioni che accusano la polizia segreta del re della responsabilit\u00e0 del duello, affermando che la motivazione dell'onore fu solo una copertura per nascondere un omicidio politico cui si era prestata la donna contesa, St\u00e9phanie. Quale sia la vera versione non \u00e8 noto. \u00c8 certo invece che Galois fosse sicuro di morire durante quel duello, al punto che pass\u00f2 tutta la notte precedente a cercare di sistemare i suoi lavori matematici: in questi vi sono infatti delle annotazioni in cui afferma che gli manca il tempo per un'esposizione pi\u00f9 completa e chiara.\nIl 30 maggio 1832, di prima mattina, venne colpito da un proiettile all'addome. Fu soccorso solo dopo alcune ore dal fratello giunto sul posto del duello e il giorno seguente mor\u00ec, probabilmente di peritonite, all'ospedale di Cochin. Le sue ultime parole, dette a suo fratello Alfred, furono: \u00abNon piangere! Ho bisogno di tutto il mio coraggio per morire a vent'anni\u00bb. Galois venne sepolto in una fossa comune e si ignora tuttora dove riposino i suoi resti.\nI contributi matematici di Galois furono alla fine pubblicati nel 1846 da Joseph Liouville che, ricevuto il manoscritto, lo lesse attentamente e lo sistem\u00f2 per rendere l'esposizione pi\u00f9 semplice. Al termine del suo lavoro, Liouville dichiar\u00f2 che effettivamente Galois aveva risolto il problema generale sulla risolubilit\u00e0 delle equazioni, che consisteva nel determinare le condizioni necessarie per risolvere algebricamente un'equazione, precedendo Abel. Il manoscritto fu pubblicato nel numero di ottobre-dicembre del \"Giornale di Matematica pura e applicata\".\nGalois nella cultura di massa.\nIl regista Ansano Giannarelli ha diretto \"Non ho tempo\", film del 1973 che narra le vicende riguardanti la vita di \u00c9variste Galois.\nLa vita di \u00c9variste Galois \u00e8 stata messa in scena grazie all'opera dell'attore, regista e autore Franco Mol\u00e8 (1939-2006), compagno dell'attrice Annie Martine, che ha scritto, nel 1964, \"Evaristo\". Prima assoluta nel 1967 al Teatro Eliseo di Roma, con Tomas Milian nel ruolo di \u00c9variste e la regia di Ruggero Jacobbi.\nPaolo Giordano ha scritto il monologo \"Galois\" sull'ultima notte di vita dello studioso, sceneggiato e portato in teatro nel 2016 da Fabrizio Falco."}
{"id": "68312", "revid": "15756", "url": "https://it.wikipedia.org/wiki?curid=68312", "title": "Sterilizzazione", "text": ""}
{"id": "68318", "revid": "1772246", "url": "https://it.wikipedia.org/wiki?curid=68318", "title": "Giorgio Manganelli", "text": "Biografia.\nNato a Milano, aveva genitori di origini parmensi. La madre Amelia Censi faceva la maestra, il padre Paolino Manganelli, di origini umili, riusc\u00ec a diventare procuratore di borsa. Giorgio aveva un fratello pi\u00f9 grande, Fiorenzo, che sar\u00e0 ingegnere. \nLaureatosi in Scienze politiche presso l'Universit\u00e0 degli Studi di Pavia, dove fu allievo di Vittorio Beonio Brocchieri, insegn\u00f2 per qualche anno alle scuole medie superiori tra le quali il Liceo Paolo Giovio di Como, un liceo scientifico; fu in seguito assistente di letteratura inglese presso la Facolt\u00e0 di Magistero dell'Universit\u00e0 degli Studi di Roma \"La Sapienza\". Si dimise poi dall'incarico nel 1971.\nSpos\u00f2 nel 1946 Fausta Chiaruttini (che aveva dovuto cambiare cognome, in realt\u00e0 si chiamava Preschern), matrimonio faticoso e breve da cui nacque nel 1947 la figlia Amelia Antonia, detta Lietta, che fu cresciuta dai nonni. In questi anni fu uno degli scopritori della giovanissima Alda Merini, cui fu legato da un profondo affetto (e da una fugace e tempestosa relazione) testimoniato dalla stessa poetessa quando gli dedic\u00f2 la sua prima raccolta poetica, ove, immedesimandosi in Euridice, arriv\u00f2 ad identificarlo in un novello Orfeo. Quando Manganelli si trasfer\u00ec a Roma, nel 1953, fu per qualche anno professore di inglese nelle scuole medie e inizi\u00f2 a collaborare con la RAI, dove lavor\u00f2 a lungo (soprattutto al terzo programma radio), ideando e scrivendo con Umberto Eco, Alberto Arbasino, Guido Ceronetti, Italo Calvino, Vittorio Sermonti e altri, per esempio \"Le interviste impossibili\". A Roma inizi\u00f2 anche una terapia di psicoanalisi junghiana con Ernst Bernhard.\nPrese parte attivamente agli incontri del Gruppo 63 e fu tra i redattori di \u00ab\"Grammatica\"\u00bb. Collabor\u00f2 con numerosi quotidiani come \u00ab\"Il Giorno\"\u00bb, \u00ab\"La Stampa\"\u00bb, \u00ab\"Il Corriere della Sera\"\u00bb, \u00ab\"Il Messaggero\"\u00bb, e a vari settimanali (\u00ab\"L'Espresso\"\u00bb, \u00ab\"Il Mondo\"\u00bb, \u00ab\"L'Europeo\"\u00bb, \u00ab\"Epoca\"\u00bb) e mensili (\u00ab\"FMR\"\u00bb).\nFu consulente editoriale delle case editrici Mondadori, Einaudi, Adelphi (dove segu\u00ec il suo fondatore Luciano Fo\u00e0 quando lasci\u00f2 in polemica l'Einaudi), Garzanti e Feltrinelli, e nel 1987 fond\u00f2 e diresse, con Dante Isella, la Fondazione Pietro Bembo che pubblica l'omonima collana. Fu anche traduttore accurato e molto prolifico e, tra gli altri, tradusse O. Henry, pseudonimo di William Sidney Porter (\"Memorie di un cane giallo\", 1962), Frederick Spencer Chapman (\"La giungla \u00e8 neutrale\", 1952), tutti i racconti di Edgar Allan Poe, T. S. Eliot (\"Appunti per una definizione della cultura\", 1952), Henry James (\"Fiducia\", 1946), Tom Hanlin (\"Una volta sola nella vita\", 1947); Eric Ambler (\"L'eredit\u00e0 Schirmer\", 1965 e \"La frontiera proibita\", uscita nel 1997); Ronald Firbank (\"Il cardinal Pirelli\", 1964); George Gordon Byron (\"Manfred\" e \"Lettere italiane\", 1985) ecc.\nAutore di numerose opere dalla prosa elaborata e complessa, che oscilla spesso tra il racconto-visione e il trattato, Manganelli afferm\u00f2 nella sua \"Letteratura come menzogna\" del 1967 che il compito della letteratura \u00e8 quello di trasformare la realt\u00e0 in menzogna, in scandalo e in mistificazione, risolta in un puro gioco di forme, attraverso le quali la scrittura diventa contestazione. Nelle opere di Manganelli la parodia e il sarcasmo si esercitano in forme letterarie raffinate e funamboliche.\nLe sue numerose interviste sono state raccolte nel 2001 a cura di Roberto Deidier, con il titolo \"La penombra mentale\" (vedi \"Bibliografia\"). La sua opera poetica \u00e8 stata pubblicata sotto il titolo di \"Poesie\", a cura e con uno scritto di Daniele Piccini da Crocetti nel 2006.\nDedic\u00f2 anche numerosi saggi critici alla letteratura italiana e straniera ed oper\u00f2 riscritture e riletture di classici. Tra gli autori che si trov\u00f2 a introdurre (oltre ai citati tra i tradotti), Marco Polo, \"Il Novellino\", Giovanni Della Casa, la \"Novella del Grasso legnaiuolo\", Torquato Accetto, Esopo, \"Le mille e una notte\", Thomas de Quincey, Pelham Grenville Wodehouse, Walter Scott, Walt Whitman, Edwin Abbott Abbott, Alexandre Dumas, Mark Twain, Robert Louis Stevenson, Jerome Klapka Jerome, Ivy Compton-Burnett, Christopher Isherwood, Bernard Malamud, Vladimir Nabokov e, tra i contemporanei Ennio Flaiano, Giuseppe Bonaviri, Alda Merini, Sebastiano Vassalli, Giulia Niccolai ecc.\nIl suo archivio e la sua biblioteca sono conservati presso il Centro per gli studi sulla tradizione manoscritta di autori moderni e contemporanei dell\u2019Universit\u00e0 di Pavia.\nCarriera letteraria.\nFra i racconti-visione e il trattato egli scrisse:\n\"Hilarotragoedia\" nel 1964, \"Nuovo commento\" nel 1969, \"Sconclusione\" nel 1976, \"Amore\" nel 1981, \"Discorso dell'ombra e dello stemma o del lettore e dello scrittore considerati come dementi\" nel 1982, \"Dall'inferno\" nel 1985, \"Rumori o voci\" nel 1987, \"Encomio del tiranno scritto all'unico scopo di fare dei soldi\" nel 1990, \"La notte\" (postumo, a cura di Salvatore Silvano Nigro, 1996), tutti in corso di ripubblicazione da Adelphi.\nFra i racconti fantastici:\n\"Agli d\u00e8i ulteriori\" nel 1972, \"Centuria\" nel 1979, Premio Viareggio \"Tutti gli errori\" nel 1986 e \"Il presepio\" (1992, postumo, a cura di Ebe Flamini)\nFra i dialoghi:\n\"A e B\" nel 1975.\nI saggi critici sono stati raccolti in \"La letteratura come menzogna\" (1967), \"Laboriose inezie\" (1986) e \"Il rumore sottile della prosa\" (1994, a cura di Paola Italia); mentre in \"Angosce di stile\" (1981) sono comprese le prefazioni. In \"Lunario dell'orfano sannita\" (1973) e in \"Improvvisi per macchina da scrivere\" (1989) viene raccolta una scelta dei corsivi e degli articoli di costume. Postumi sono stati raccolti i saggi sulla cultura statunitense in \"De America\" (a cura di Luca Scarlini, 1998) e quelli sulla cultura fantastica in \"UFO e altri oggetti non identificati 1972-90\" (a cura di Graziella Pulce, con introduzione di Raffaele Manica, 2003).\nGli scritti di critica d'arte apparsi sulla rivista \u00abFMR\u00bb (edita da Franco Maria Ricci) sono stati raccolti, nel 1987, in \"Salons\", anche questo presso Adelphi, mentre tutti i testi per il teatro (con una teatrografia) li ha curati Luca Scarlini per Bompiani nel 2008, con il titolo \"Tragedie da leggere\".\nTra la riscrittura dei classici:\n\"Otello\" in \"Cassio governa a Cipro, rappresentato alla Biennale Teatro 1984 (direttore Luca Ronconi), per la regia di Gianni Serra,\" e \"Pinocchio\" in \"Pinocchio: un libro parallelo\", rispettivamente da Shakespeare e Collodi.\nAnche le sue note di viaggio e i reportage sono raccolti in \"Cina e altri orienti\", 1974, \"Esperimento con l'India\", 1975, \"L'infinita trama di Allah. Viaggi nell'Islam, 1973-1987\" (2002, a cura di Graziella Pulce), \"L'isola pianeta e altri settentrioni\" (2006, a cura di Andrea Cortellessa, che ha pure raccolto i reportage italiani in \"La favola pitagorica\", 2005) ecc.\nIn \"Antologia privata\" Manganelli ha raccolto e pubblicato, nel 1989, una selezione personale della sua produzione narrativa e critica. La sua tesi di laurea, \"Contributo critico allo studio delle dottrine politiche del '600 italiano\" l'ha invece pubblicata, a cura di Paolo Napoli, nel 1999 Quodlibet.\nNel 2007 \u00e8 anche uscito \"Mammifero italiano\", a cura di Marco Belpoliti, raccolta di corsivi apparsi su varie testate, principalmente il \u00abCorriere della Sera\u00bb e \u00abL'Espresso\u00bb, tra il 1972 e il 1989."}
{"id": "68319", "revid": "2108263", "url": "https://it.wikipedia.org/wiki?curid=68319", "title": "Giorgio di Boemia", "text": "Primo monarca europeo a rinunciare alla fede cattolica adottando la religione del riformista Jan Hus, rappresentando un notevole antecedente alla futura Riforma Protestante, nel 1462 present\u00f2 ai sovrani europei una proposta espressa in 21 articoli, per la creazione di un'istituzione superiore agli Stati, attraverso la quale risolvere pacificamente i dissidi.\nContesto storico.\nAl principio del XV secolo in Boemia operava un sacerdote, Jan Hus, che ispirato dagli scritti del teologo inglese John Wyclif predicava il ritorno della Chiesa alla purezza delle origini. Dilagava in Europa l'indignazione non meno che il dissenso verso la corruzione e la condotta sregolata del clero; sensazioni che avrebbero portato circa un secolo pi\u00f9 tardi nella cosiddetta Riforma Protestante. Erano inoltre gli anni dello Scisma d'Occidente, che gettava ulteriore discredito sull'istituzione ecclesiastica.\nIl predicatore otteneva molti consensi tra gli abitanti della storica regione ceca, tanto da consentirgli si assumere, nel 1409, la carica di rettore all'universit\u00e0 di Praga. Le reazioni di Roma portarono dapprima alla scomunica, e poi alla condanna a morte per eresia, eseguita il 6 luglio 1415. Ben presto la societ\u00e0 boema fu scossa da un violento moto rivoluzionario, passato alla storia come rivoluzione hussita, che impervers\u00f2 tra il 1419 e il 1434 e port\u00f2 al riconoscimento dei \"Compactata\". Tramite questi la Chiesa assicurava al piccolo regno la libert\u00e0 di professare l'utraquismo, ovvero la possibilit\u00e0 di comunicarsi \"sotto le due specie\"- sia con il pane che con il vino - naturalmente non senza risentimenti e tentativi di riportarlo alla \"normalit\u00e0\". Questo il clima in cui, nel 1420, nasce Giorgio di Pod\u011bbrady.\nSin dal 1310 la Boemia (e la Moravia e la Slesia a essa sottoposte) era divenuta possedimento di una dinastia \"straniera\", quella dei Lussemburgo. Nel 1378, alla morte dell'imperatore Carlo IV (re di Boemia con il nome di Carlo I), era salito al trono il figlio di quest'ultimo, Venceslao IV, osteggiato dalla nobilt\u00e0 nonch\u00e9 dal fratello Sigismondo. Venceslao sarebbe morto nel 1419, poco dopo l'atto che avrebbe innescato la miccia rivoluzionaria, cio\u00e8 la prima \"defenestrazione di Praga\".\nFu il fratello a rivendicare la corona e a tentare di riportare all'obbedienza i rivoltosi, capeggiando contro di essi ben cinque crociate dagli esiti disastrosi. Solo nel 1436 riusc\u00ec, tramite l'accettazione dei \"Compactata\", a insediarsi sul trono. Tuttavia sarebbe morto l'anno successivo senza eredi, e dopo una breve parentesi con Alberto II d'Asburgo, la corona boema rest\u00f2 di nuovo senza testa nel 1439.\nIn questo vuoto di potere, durato fino al 1453 (l'Asburgo aveva lasciato un erede in grembo alla moglie, Ladislao il Postumo, che salir\u00e0 al trono appunto in quell'anno), salirono alla ribalta alcune famiglie nobiliari tra cui i signori di Kun\u0161t\u00e1t e Pod\u011bbrady, legati tra l'altro all'utraquismo.\nBiografia.\nGiovinezza.\nGiorgio era figlio di Vittorino di Podiebrad e di Anna di Wartenberg; egli inizi\u00f2 la sua carriera nell'amministrazione come prefetto della regione di Mlad\u00e1 Boleslav. Riusc\u00ec ad entrare nell'organismo di governo della Boemia e nel 1448, in seguito ad un tentativo cattolico di annullare i \"Compactata\" da lui sventato, prese il posto di governatore del regno fino alla salita al trono di Ladislao, nel 1453. Tuttavia Ladislao venne a morte nel 1457, senza lasciare eredi. A questo punto gli ordini del regno ne approfittarono per eleggere un monarca nazionale e la scelta cadde su Giorgio, che nel 1458 fu incoronato re di Boemia e margravio di Moravia a dispetto delle vicine dinastie, Asburgo e Jagelloni.\nIl regno.\nL'investitura di Giorgio comport\u00f2 il giuramento di fedelt\u00e0 di quest'ultimo alla Chiesa e al papa Pio II, il quale vide nel nuovo sovrano un'opportunit\u00e0 per riportare la Boemia sotto l'unica vera religione. Ma Giorgio non considerava l'utraquismo un'eresia e quando nel 1462 chiese al Papa la riconferma dei \"Compactata\", questi rispose con un secco rifiuto.\nLa situazione si aggrav\u00f2 con il successore di Pio II, papa Paolo II, il quale invit\u00f2 Giorgio a presentarsi a Roma entro 180 giorni, pena la scomunica. Alla scadenza del periodo la scomunica arriv\u00f2 senza remore e all'interno del regno i signori cattolici si unirono nel 1465 in una lega e furono appoggiati dal re d'Ungheria, Mattia Corvino, oltre che, naturalmente, dal papa.\nMattia, dopo aver scatenato la guerra di Boemia contro Giorgio, occupando Moravia, Slesia e Lusazia, riusciva nel 1469 a farsi eleggere re di Boemia dai cattolici, contendendosi il legittimo potere con Giorgio fino al 1471, quando questi venne a mancare. \nLa successione al trono di Boemia.\nMattia rest\u00f2 insediato in Boemia fino all'anno della sua morte, avvenuta nel 1490, nonostante che nel 1471 fosse stato eletto legittimo sovrano Ladislao, appartenente alla dinastia lituano-polacca degli Jagelloni.\nLa Boemia rimarr\u00e0 fino al 1526 sotto la guida polacca, anno in cui si insedier\u00e0 sul trono, per poi rimanerci fino al 1918, una delle pi\u00f9 potenti famiglie dell'epoca, gli Asburgo.\nMatrimoni e discendenza.\nNel 1441 Giorgio spos\u00f2 Cunegonda di Sternberg, che mor\u00ec nel 1449 nel dare alla luce le ultime due figlie; Giorgio e Cunegonda ebbero sei figli:\nUn anno dopo la morte di Cunegonda, Giorgio si rispos\u00f2 con Giovanna di Rosental (\u2020\u00a01475), e da lei ebbe altri quattro figli:"}
{"id": "68320", "revid": "2207", "url": "https://it.wikipedia.org/wiki?curid=68320", "title": "Fiume Po", "text": ""}
{"id": "68322", "revid": "1543377", "url": "https://it.wikipedia.org/wiki?curid=68322", "title": "Statoreattore", "text": "Lo statoreattore, anche detto dinamogetto (termine ora in disuso), in inglese \"ramjet\", \u00e8 un motore a reazione e concettualmente il pi\u00f9 semplice esoreattore. Lo statoreattore riduce la complessit\u00e0 del turbogetto semplice eliminando il compressore e, di conseguenza, la turbina che deve trascinarlo, grazie alla velocit\u00e0 stessa del velivolo la quale comprime l'aria entrante nella presa d'aria. Come conseguenza, lo statoreattore non \u00e8 in grado di funzionare a punto fisso (cio\u00e8 fermo rispetto all'aria) e ha cattive prestazioni a basse velocit\u00e0 a causa del basso rapporto di compressione ricavato dalla presa d'aria.\nStoria.\nIl primo studio sullo statoreattore di cui si ha notizia fu condotto dallo scienziato francese Ren\u00e9 Lorin che pubblic\u00f2 la sua teoria nel 1913. Nel 1915 l'inventore ungherese Albert Fon\u00f3 propose all'esercito austro-ungarico un proiettile di artiglieria accoppiato a uno statoreattore. In questo modo il proiettile poteva essere sparato da un cannone a una velocit\u00e0 relativamente bassa e proseguire spinto dallo statoreattore aumentando cos\u00ec il raggio di azione. Dopo la fine della prima guerra mondiale, torn\u00f2 sull'argomento depositando nel 1928 un brevetto per l'applicazione di uno statoreattore a un velivolo, cos\u00ec come il francese Ren\u00e9 Leduc.\nIn Germania Hellmuth Walter incominci\u00f2 a studiare modelli di statoreattori a partire dal 1934, ma solo dalla primavera del 1937 riusc\u00ec a ottenere l'interesse e il supporto dell'RLM. Durante la seconda guerra mondiale la Hellmuth Walter Kommanditgesellschaft svilupp\u00f2 e prov\u00f2 al banco diversi modelli di statoreattore (spesso accoppiati a motori a razzo) che, per\u00f2, non raggiunsero la fase di produzione a causa della fine della guerra. Parallelamente, sotto la guida di Eugen S\u00e4nger, furono provati a bassa velocit\u00e0 e installati su alcuni velivoli appositamente modificati alcuni modelli di statoreattore, ma anche questi non andarono oltre lo stadio di prototipo.\nAnche in Unione Sovietica, dopo la pubblicazione nel 1928 degli studi di Boris Sergeevi\u010d Ste\u010dkin nel campo della propulsione a reazione, furono costruiti diversi modelli di statoreattore che vennero provati su proiettili di artiglieria modificati. Tra il 1933 e il 1935 il gruppo di Yuri Pobedonostsev riusc\u00ec a raggiungere velocit\u00e0 di Mach 2. Agli inizi della seconda guerra mondiale furono provati anche modelli con propulsione ibrida (razzo/statoreattore) e alcuni statoreattori a combustibile liquido installati a bordo di vari tipi di aeroplani da addestramento e caccia appositamente modificati il cui sviluppo venne per\u00f2 abbandonato quando la tecnologia del motore turbogetto si mostr\u00f2 pi\u00f9 matura.\nDopo la seconda guerra mondiale Ren\u00e9 Leduc continu\u00f2 lo sviluppo del suo progetto che port\u00f2, il 21 aprile 1949, al volo del Leduc 0.10, il primo velivolo spinto da uno statoreattore.\nPrincipio di funzionamento.\nIl principio di funzionamento dello statoreattore \u00e8 lo stesso del motore a reazione tradizionale. L'aria esterna entra in una presa dinamica o presa d'aria e viene compressa e miscelata con il combustibile, per passare poi nella camera di combustione e quindi venire espulsa dalla parte posteriore attraverso un ugello di scarico, a velocit\u00e0 superiore a quella di entrata.Quando l'aria entra in questo tipo di motore a reazione, anche se il velivolo procede a velocit\u00e0 supersonica, viene rallentata a velocit\u00e0 subsonica a causa della particolare geometria dei condotti, conformati per generare un sistema di urti obliqui. Nell'attraversamento di tali settori del motore la velocit\u00e0 del flusso diminuisce, solitamente sino a Mach\u00a00,3, mentre aumenta la pressione producendo cos\u00ec, in base al principio di Bernoulli, la cosiddetta compressione dinamica. Ad alta velocit\u00e0 questo processo pu\u00f2 essere molto efficiente e pu\u00f2 comprimere abbastanza aria, quindi sufficiente ossigeno (ossidante o comburente), per permettere una combustione efficace nel motore.\nLo statoreattore \u00e8 costruito appositamente per sfruttare questo effetto di compressione attraverso una progettazione accurata della forma della presa d'aria. In pratica, non avendo organi mobili, questo tipo di motore pu\u00f2 essere descritto come un lungo tubo a sezione variabile. Lo statoreattore non contiene grandi parti in movimento e pertanto \u00e8 pi\u00f9 leggero di un motore turbofan. Risulta pertanto molto indicato per quelle applicazioni che richiedono un motore semplice e piccolo per raggiungere alte velocit\u00e0.\nRispetto al turboreattore, lo statoreattore ha eliminato la turbina e il compressore. Ci\u00f2 permette di realizzare temperature di combustione pi\u00f9 elevate e di conseguenza velocit\u00e0 di efflusso pi\u00f9 elevate. L'eliminazione del compressore \u00e8 resa possibile dal fatto che la pressione di ristagno all'uscita della presa d'aria \u00e8 gi\u00e0 a un livello che permette una ottima sfruttabilit\u00e0 cinetica dell'energia. \u00c8 possibile infatti utilizzare in tal caso un ugello supersonico essendo il rapporto di espansione \"p\"06/\"p\"u maggiore del rapporto \"p\"06/\"p\"cr (con \"p\"06 si \u00e8 indicata la pressione totale a valle della turbina) e avere un rendimento dell'ugello e una velocit\u00e0 di efflusso molto elevati.\nL'elevata pressione in camera \u00e8 dovuta alla elevata pressione dinamica dell'aria: questo motore infatti, non avendo il compressore, pu\u00f2 funzionare solo se la velocit\u00e0 relativa fra aria e velivolo \u00e8 elevata al punto da generare una notevole pressione dinamica.\nImportante \u00e8 il ruolo svolto dalla presa d'aria che ha il compito di \"recuperare\" l'energia cinetica posseduta dall'aria con la massima efficienza. Una presa d'aria a elevata efficienza permette di realizzare in camera di combustione una pressione pari quasi alla pressione di ristagno dell'aria entrante.\nIn uno statoreattore ideale la pressione di ristagno si mantiene costante e uguale a quella ambiente in tutto il motore.\nVelocit\u00e0 di volo.\nLo statoreattore \u00e8 poco prestante a velocit\u00e0 subsoniche, infatti per poter entrare in funzione deve essere spinto ad alte velocit\u00e0. Per renderli utilizzabili su un ampio spettro di velocit\u00e0 come avviene per i motori turboventola, cio\u00e8 per permettere loro di poter passare da velocit\u00e0 subsonica a supersonica e di venire utilizzati a quote basse cos\u00ec come a quelle alte, si rendono necessari molti interventi progettuali che comporterebbero la perdita dei vantaggi tipici di questa formula di motori. In pratica gli statoreattori funzionano solamente in un intervallo attorno alla velocit\u00e0 e alla quota per le quali sono stati progettati. In tale intervallo gli statoreattori superano sempre in prestazioni gli equivalenti motori turbogetto tradizionali. Nei confronti dei motori a razzo sono pi\u00f9 efficienti per quello che riguarda il consumo di combustibile.\nIl limite superiore di applicazione di questo tipo di propulsore \u00e8 fissato all'incirca a Mach\u00a06, pi\u00f9 che dalla resistenza dei materiali alle elevate temperature (che si autolimitano in parte, grazie agli effetti di ionizzazione dell'aria che assorbono calore), dall'elevata temperatura dell'aria in ingresso nella camera di combustione, la quale, aumentando la velocit\u00e0, \u00e8 progressivamente aumentata e sempre meno soggetta a un aumento significativo ulteriore a effetto della combustione; quindi il getto \u00e8 accelerato in proporzione in maniera sempre meno incisiva.\nIl limite inferiore invece dipende in larga parte dalla progettazione aerodinamica della presa d'aria, la quale deve fornire l'adeguato rapporto di compressione.\nLa riprogettazione del motore con forme diverse, e a bocca dinamica diversamente conformata, immaginando per\u00f2 un utilizzo completamente ed esclusivamente in campo ipersonico, ha ovviato in parte agli effetti di riscaldamento. Tale motore pur analogo allo statoreattore convenzionale \u00e8 detto Scramjet, che si potrebbe definire statoreattore per campo ipersonico.\nApplicazioni.\nGli statoreattori hanno trovato largo impiego quali motori per missili. In questo caso vengono spinti alla velocit\u00e0 supersonica operativa da un motore a razzo oppure vengono trasportati a queste velocit\u00e0 da un altro velivolo, quasi sempre un caccia. Attualmente gli statoreattori sono stati rimpiazzati da piccoli motori turboventola o da motori a razzo. Una variante dello statoreattore \u00e8 il motore a ciclo combinato che intende superare le limitazioni insite nello statoreattore puro. Un esempio di questo motore \u00e8 rappresentato dal motore ATR (\"air turboramjet\" o turbostatoreattore) che funziona come un normale turboventola alle velocit\u00e0 subsoniche e come statoreattore a velocit\u00e0 supersoniche.\nUn'altra variante dello statoreattore puro \u00e8 il Pratt &amp; Whitney J58, un autoturboreattore installato su SR-71 Blackbird (e sui vari prototipi). Questo tipo di motore \u00e8 un turbogetto semplice circondato da uno statoreattore. I due motori funzionano a seconda della posizione delle valvole dei condotti di ammissione dell'aria.\nUn altro motore sviluppato sullo statoreattore \u00e8 il motore ATREX. Sviluppato in Giappone utilizza idrogeno liquido come combustibile con una particolare configurazione a ventola singola. L'idrogeno liquido viene pompato attraverso uno scambiatore di calore posto nella presa d'aria. In questo modo avviene simultaneamente il raffreddamento dell'aria entrante e il riscaldamento dell'idrogeno. Il raffreddamento dell'aria \u00e8 un fattore critico per raggiungere una efficienza ragionevole. L'idrogeno prosegue il suo cammino raggiungendo un secondo stadio dello scambiatore di calore. Questo \u00e8 posto nella camera di combustione dove il carburante viene ulteriormente riscaldato e trasformato, nuovamente, in un gas ad altissima pressione. Il gas a questo punto viene fatto passare attraverso le estremit\u00e0 della ventola fornendo cos\u00ec l'energia che permette il movimento della ventola a velocit\u00e0 inelevata o subsonica. Dopo questo stadio il gas viene miscelato con l'aria e passa nella camera di combustione dove la miscela viene combusta."}
{"id": "68324", "revid": "78273", "url": "https://it.wikipedia.org/wiki?curid=68324", "title": "Concili ecumenici", "text": ""}
{"id": "68326", "revid": "287204", "url": "https://it.wikipedia.org/wiki?curid=68326", "title": "Bellavista (cucina)", "text": "Nell'arte culinaria, le preparazioni di piatti ricoperti di gelatina vengono dette in bellavista.\nPreparazione.\nIn cucina, le pietanze realizzate \"in bellavista\" sono piatti freddi che si possono servire in tavola o al \"buffet\", generalmente presentate su piatti da portata di grande dimensione, coreograficamente definite.\nSpesso il termine indica un pesce servito senza pelle, gelatinato e decorato.\nLa gelatina usata a livello domestico \u00e8 di solito quella gi\u00e0 pronta, detta anche \"colla di pesce\" perch\u00e9 ottenuta anticamente dal grasso di halibut, ma a livello industriale oppure nelle cucine dei grandi alberghi o dei grandi ristoranti essa viene preparata con un lungo processo di cottura utilizzando il grasso e le cartilagini dei bovini."}
{"id": "68329", "revid": "76963", "url": "https://it.wikipedia.org/wiki?curid=68329", "title": "Jeff Speakman", "text": "Biografia.\nDurante l'adolescenza diviene campione di tuffi, battendo i record dell'epoca.\nDiplomatosi al Missouri State College, si iscrive all'Universit\u00e0 dove si laurea in psicologia e biologia.\nMa la sua vera passione sono le arti marziali. Speakman \u00e8 cintura nera di 7\u00ba grado sia nel Karate Gojo-ryu, presa grazie al maestro Lou Angel, sia nel Karate Kenpo, studiando con maestri come John Sepulveda, Larry Tatum ed Ed Parker.\n\u00c8 fondatore e direttore dell'American Kenpo Karate Systems (AKKS), un'organizzazione internazionale di Karate Kenpo con pi\u00f9 di 50 scuole, che si pone come evoluzione della International Kenpo Karate Association (I.K.K.A.) fondata nel 1960 da Ed Parker. Insieme al figlio di Ed Parker, lo stesso Speakman disegna il logo della sua A.K.K.S.\nNel 1993 la rivista specialistica \"Black Belt\" inserisce Speakman nella \"Hall of Fame\" (Galleria delle celebrit\u00e0) come miglior istruttore dell'anno.\nSul finire degli anni ottanta Speakman si interessa al cinema. Dopo alcuni piccoli ruoli, il suo debutto da protagonista \u00e8 del 1991 con \"Arma perfetta\" (\"The Perfect Weapon\"), di Mark DiSalle, film nel quale ha la possibilit\u00e0 di mostrare il suo particolare stile marziale. Abbandona subito, per\u00f2, il genere cinematografico dichiaratamente di arti marziali per dedicarsi al pi\u00f9 generico filone di film d'azione.\nNel 2002 Speakman venne scelto come Jack Malone nella serie tv Senza traccia, ma rifiut\u00f2 perch\u00e9 non era pronto a fare il grande passo, quindi il ruolo viene affidato a Anthony LaPaglia.\nMa, per ammissione stessa dell'attore, il cinema non \u00e8 la vera passione di Speakman, la quale rimane sempre la diffusione del Kenpo Karate, cosa che lo tiene spesso lontano dai set cinematografici.\nFilmografia.\n\"(solo titoli usciti in Italia)\""}
{"id": "68331", "revid": "2173588", "url": "https://it.wikipedia.org/wiki?curid=68331", "title": "Tetracloruro di titanio", "text": "Il tetracloruro di titanio (o titanio cloruro, tetraclorotitanio, cloruro titanico) \u00e8 un alogenuro avente formula chimica TiCl4. A temperatura ambiente \u00e8 un liquido trasparente e incolore allo stato puro mentre prima di essere raffinato si presenta colorato di marrone; \u00e8 un composto diamagnetico e covalente. \nSi decompone per forte riscaldamento producendo fumi tossici contenenti acido cloridrico. Reagisce violentemente con acqua generando calore e fumi corrosivi contenenti acido cloridrico. \nAl contatto con aria umida emette acido cloridrico, in presenza di acqua corrode molti .\nProduzione.\nIl tetracloruro di titanio viene prodotto facendo reagire del rutilo, TiO2, o dell'ilmenite, FeTiO3 con cloro in una fornace, si ottiene del prodotto che viene poi purificato per distillazione.\nUsi.\nIl tetracloruro di titanio \u00e8 principalmente usato per produrre titanio puro nel processo Kroll.\nInoltre \u00e8 usato come catalizzatore per la produzione di polipropilene e polietilene nell'industria della plastica, nell'industria dell'elettronica, nella ceramica. In chimica organica \u00e8 usato come acido di Lewis nei confronti di una grande quantit\u00e0 di donatori.\nDurante la seconda guerra mondiale \u00e8 stato impiegato per nascondere navi militari sotto attacco, spargendolo allo stato liquido da aerei in volo; a contatto con l'aria umida si idrolizza rapidamente, producendo una cortina di vapore o fumo denso e bianco che scende fino alle onde."}
{"id": "68336", "revid": "287204", "url": "https://it.wikipedia.org/wiki?curid=68336", "title": "Vladimir Smirnov", "text": ""}
{"id": "68340", "revid": "125185742", "url": "https://it.wikipedia.org/wiki?curid=68340", "title": "Riboflavina", "text": "La riboflavina (o vitamina B2) \u00e8 una molecola, classificata come una delle vitamine del gruppo B. Fa parte del gruppo funzionale dei cofattori FAD e FMN e di conseguenza \u00e8 necessaria per numerose reazioni catalizzate da flavoproteine, incluse le reazioni di attivazione di altre vitamine. La riboflavina ed il suo 5'-fosfato sono additivi alimentari censiti dall'Unione europea e identificati rispettivamente dalle sigle E101 e E101a.\nStoria.\nLa riboflavina venne isolata per la prima volta nel 1927 ad opera di Paul Gyorgy. Successivamente si vide anche che il latte presenta elevate concentrazioni di tale sostanza che, per tale motivo, all'inizio venne denominata lattoflavina. In un primo tempo era stata denominata vitamina G.\nIl chiarimento della sua struttura chimica e la constatazione della presenza di una molecola di ribitolo fece s\u00ec che il nome della vitamina venne cambiato in quello di riboflavina. Nel 1935 avvenne la sintesi di tale composto ad opera di Richard Kuhn.\nCaratteristiche.\nLa riboflavina \u00e8 un composto eterociclico ottenuto da una molecola di flavina cui \u00e8 legata una catena formata da ribitolo. \u00c8 un composto di colore giallo poco solubile in acqua, stabile al calore (la cottura ne determina l'inattivazione di solo il 10-20% del quantitativo totale) e fluorescente qualora sottoposto a luce ultravioletta.\nSe colpito dalla luce, si determina una reazione di fotolisi che produce il distacco di un radicale ribitolo e conseguente perdita dell'azione vitaminica.\nLa riboflavina si trova negli alimenti principalmente come forma fosforilata. Essa, per essere assorbita, viene defosforilata da specifiche fosfatasi che si trovano nell'intestino tenue. Successivamente la vitamina viene assorbita tramite un sistema di trasporto facilitato.\nLa riboflavina viene trasportata nel sangue legata ad alcune proteine plasmatiche, soprattutto albumina ed altre globuline quali IgA, IgG ed IgM. Dal sangue essa raggiunge il fegato ed altri tessuti dove viene successivamente trasformata in flavin-mononucleotide (FMN) e flavin-adenin-dinucleotide (FAD), le due forme coenzimatiche.\nCirca il 12% della vitamina assunta con la dieta viene eliminata con le urine sotto forma di riboflavina.\nLa conversione della riboflavine nelle due forme coenzimatiche avviene attraverso reazioni di fosforilazioni:\nLe due forme coenzimatiche sono componenti essenziali degli enzimi flavinici, funzionando da gruppi prostetici. Essi intervengono in varie reazioni di ossidoriduzione del metabolismo dei carboidrati, proteine e lipidi tra cui: decarbossilazione ossidativa del piruvato, ossidazione di acidi grassi ed aminoacidi, trasporto degli elettroni durante la fosforilazione ossidativa.\nFonti alimentari.\nLa riboflavina, in natura, \u00e8 abbondantemente presente. Si trova nelle verdure, nel lievito e soprattutto nel latte, nel fegato, nel cuore, nel rene e nell'albume dell'uovo. Nelle verdure il contenuto della vitamina \u00e8 presente soprattutto nelle parti a crescita attiva e diminuisce allorch\u00e9 la pianta smette di crescere. Anche nel latte la quantit\u00e0 di riboflavina pu\u00f2 essere variabile a seconda del tipo di alimentazione degli animali produttori. Nei tessuti dei mammiferi la vitamina \u00e8 presente nella forma coenzimatica.\nCarenza.\nLa riboflavina \u00e8 coinvolta in moltissime reazioni metaboliche che possono riguardare anche altre vitamine. Ci\u00f2 significa che uno stato carenziale di riboflavina pu\u00f2 portare ad uno stato pluricarenziale di altre vitamine.\nIn corso di carenza di riboflavina si rilevano tra l'altro: alterazioni mitocondriali, inibizione della conversione della vitamina B6 nelle sue forme coenzimatiche, aumento della perossidazione lipidica, anemia da carenza di ferro, aumento della sintesi di glutatione e conseguente diminuzione degli aminoacidi coinvolti in questo processo.\nA livello macroscopico si rileva arresto della crescita e comparsa di una sindrome simile alla pellagra caratterizzata da lesioni delle mucose e dell'epitelio dell'occhio (vascolarizzazione bilaterale della cornea, congiuntivite ed opacit\u00e0), dell'apparato gastrointestinale e delle zone di passaggio tra cute e mucose (caratteristica \u00e8 la stomatite angolare).\nSi ha dolore e/o bruciore alle labbra, alla lingua o alla bocca e difficolt\u00e0 a deglutire e masticare, pallore, formazione di screpolature e ragadi dolorose, dermatite seborroica. Si pu\u00f2 anche avere lacrimazione, bruciore e prurito oculari e diminuzione dell'acutezza visiva.\nSi pu\u00f2 valutare il contenuto di riboflavina dell'organismo misurando l'effetto sulla glutatione reduttasi eritrocitaria della riattivazione con FAD, la forma attiva della riboflavina.\nLivelli di assunzione e tossicit\u00e0.\nLa riboflavina \u00e8 importante nel metabolismo energetico per cui il fabbisogno giornaliero viene calcolato in base alle calorie che vengono introdotte. Attualmente si consiglia un introito giornaliero di 0,6\u00a0mg/1000 Kcal. Una piccola quantit\u00e0 di riboflavina viene fornita dalla flora intestinale.\nPoich\u00e9 il sistema di assorbimento della riboflavina \u00e8 saturabile (sembra che non superi i 25\u00a0mg) e visto che pare esistere un limite massimo di accumulo di tale vitamina nell'organismo, non ne sono noti effetti tossici da assunzione eccessiva anche per lunghi periodi."}
{"id": "68348", "revid": "2730", "url": "https://it.wikipedia.org/wiki?curid=68348", "title": "Ipotesi Rolland", "text": "L'ipotesi Rolland, proposta da Philippe Rolland in varie opere, \u00e8 una ipotesi di composizione dei vangeli canonici.\nLa nascita nella comprensione odierna.\nLettura tradizionale dei Vangeli.\nAll'incirca fino al Concilio Vaticano II l'insegnamento cattolico leggeva i Vangeli in maniera molto semplice, accettando la versione tradizionale: gli autori dei Vangeli hanno messo per iscritto la predicazione di Ges\u00f9; due di essi, Matteo e Giovanni, apostoli di Ges\u00f9, lo hanno fatto servendosi della propria memoria; gli altri due, Marco, discepolo di Pietro, e Luca, discepolo di Paolo, attingendo, pi\u00f9 o meno direttamente, ai ricordi di un apostolo. I quattro evangelisti sono semplicemente gli autori umani dei Vangeli.\nEsisteva per\u00f2 il problema delle divergenze tra i testi greci dei Vangeli; ad esempio, tutti gli evangelisti parlano della scoperta della tomba vuota il mattino di Pasqua, ma Luca e Giovanni parlano di due angeli nella tomba di Ges\u00f9, mentre Matteo e Marco raccontano di uno solo.\nPer molto tempo si \u00e8 sempre cercato di mostrare il sostanziale accordo tra i Vangeli: si \u00e8 tentato di concordare le varie versioni tra loro, armonizzando i dati dei quattro Vangeli, e mostrando che le differenze non implicano errori. Riguardo all'esempio degli angeli, una spiegazione avrebbe potuto essere la seguente: c'era inizialmente un solo angelo, come riportano Matteo e Marco, dopodich\u00e9 se ne \u00e8 aggiunto un altro, e a ci\u00f2 fanno riferimento Luca e Giovanni.\nUn principio dogmatico sta alla base di questa lettura: se i Vangeli sono parola di Dio, cio\u00e8 se Dio ne \u00e8 l'autore, allora essi non possono essere sbagliati, e tutte le diversit\u00e0 possono essere spiegate e ricondotte a un'unica versione storica dei fatti.\nUna prospettiva insufficiente.\nQuesto approccio \u00e8 stato criticato da diversi studiosi protestanti gi\u00e0 dal XVIII secolo. Tra gli studiosi cattolici il problema \u00e8 stato praticamente rifiutato fino all'inizio del XX secolo. Negli anni precedenti al Concilio Vaticano II, invece, lo si \u00e8 studiato appassionatamente, e la \"Dei Verbum\", il documento del Concilio sulla Sacra Scrittura, ne recepisce le istanze principali.\nUna nuova ipotesi: quella linguistica.\nDa diversi anni, un gruppo di biblisti spagnoli della cosiddetta scuola esegetica di Madrid conduce uno studio esegetico dei Vangeli basandosi sull'ipotesi, secondo la quale la redazione originaria dei Vangeli non \u00e8 quella in lingua greca che si \u00e8 conservata. Questa sarebbe la traduzione di un testo originale in lingua aramaica, che era la lingua comunemente parlata nell'area palestinese al tempo di Ges\u00f9. Tali esegeti si sono proposti di studiare le ambiguit\u00e0 e le apparenti contraddizioni che si presentano nel testo greco dei Vangeli e sostengono che derivino da cattive traduzioni dall'aramaico.\nVangeli sinottici.\nAnzitutto una constatazione: i primi tre vangeli, Matteo, Marco e Luca, sono molto simili tra di loro, mentre Giovanni \u00e8 diverso.\nFin dall'antichit\u00e0 cristiana si \u00e8 preso atto di tale situazione. Secondo Vittorio Messori \u201cle prime obiezioni sulle discordanze evangeliche spuntano verso la met\u00e0 del secondo secolo (nel 150 un anonimo scriveva in Siria il cosiddetto vangelo di Pietro che la chiesa ha rifiutato come apocrifo. Era un tentativo di mettere d'accordo i quattro vangeli, eliminando le imbarazzanti discordanze tra l'uno e l'altro), negli anni oscuri della chiesa, quando la tradizione su Ges\u00f9 stava appena consolidandosi definitivamente. Perch\u00e9, di fronte a quelle obiezioni, discordanze e mancate coincidenze dei quattro vangeli che la chiesa sceglie proprio in quegli anni come i soli ufficiali tra molti concorrenti non sono prontamente appianate? C'era ancora tempo e possibilit\u00e0. L'ipotesi pi\u00f9 plausibile \u00e8 quella di una comunit\u00e0 primitiva obbligata ad accettare quei quattro testi. E quelli soltanto, anche se imbarazzanti e scomodi. Un obbligo che poteva discendere solo dalla convinzione motivata che in quei testi erano conservati i ricordi dei testimoni pi\u00f9 attendibili. Sono cio\u00e8 proprio le varianti nei quattro racconti ufficiali su Ges\u00f9 che fanno pensare che all'origine ci sia una storia realmente accaduta, per ricostruire la quale occorreva cercare e difendere le testimonianze pi\u00f9 attendibili, quelle che si avvicinavano ai fatti con la maggiore approssimazione. E quelle testimonianze erano evidentemente considerate intoccabili.\" Notando che i primi tre vangeli potrebbero essere letti simultaneamente con un colpo d'occhio, \u00e8 stato usato per essi il termine di vangeli sinottici, da \"syn-opsis\", che in greco significa visione insieme.\nAnalizzandoli con la lente della critica letteraria, nei vangeli sinottici si possono notare i seguenti fenomeni:\nDistribuzione del materiale tra i sinottici.\nLa similitudine dei sinottici non \u00e8 perfetta, e non tutti riportano esattamente gli stessi episodi; ci sono elementi degni di nota.\nEsiste anzitutto materiale comune ai tre sinottici; esso costituisce un vangelo in miniatura: comprende tutti gli elementi importanti ed essenziali dell'annuncio cristiano. Spesso vi si trovano elementi linguistici ed espressivi tipici dell'ebraico.\nIl rimanente materiale comprende elementi accessori, ed \u00e8 presente in maniera diversificata nei vangeli:\nInfine, ognuno dei tre sinottici ha materiale che gli \u00e8 proprio.\nConcordanze.\nI parallelismi tra i sinottici si possono riassumere come segue:\nInoltre in ognuna di queste sezioni la sequenza degli episodi \u00e8 a sua volta parallela.\nDa Ges\u00f9 ai Vangeli.\nVediamo dunque qual \u00e8 stato il processo che, secondo questa ipotesi, ha generato i vangeli di cui siamo oggi in possesso, e che i cristiani venerano come Parola di Dio. \nLa predicazione di Ges\u00f9.\nGes\u00f9 ha predicato, ed ha scelto e formato dei discepoli. Essi hanno ascoltato per tre anni la sua parola, una parola che doveva avere canoni di ripetitivit\u00e0: predicando nei villaggi, nelle sinagoghe, Ges\u00f9 si trovava di fronte un uditorio sempre diverso, al quale proponeva lo stesso identico messaggio; ci\u00f2 vale sicuramente se consideriamo archi di tempo limitati. Insegnamenti diversi possono essere stati forniti in fasi diverse del suo ministero. Inoltre, Ges\u00f9 ha dedicato una parte del suo ministero pubblico alla formazione pi\u00f9 specifica del gruppo ristretto dei dodici, evitando di proposito le folle.\nQuesto carattere di ripetitivit\u00e0 \u00e8 in linea con il modo di insegnare del tempo. I rabbini usavano ripetere molte volte le loro lezioni, affinch\u00e9 si imprimessero nella memoria dei discepoli; la tradizione ebraica contiene molte sentenze del tipo: \"Rabbi Moshe disse che Rabbi Joshua disse che Rabbi Avrom disse che le parole di Dio al Sinai significano...\".\nL'esigenza di insegnare a memoria nasce dal fatto che la scrittura era impraticabile in condizioni normali; mentre solo alcuni sapevano leggere, pochissimi sapevano scrivere, ed erano i cosiddetti scribi. Si scriveva su tavolette o su fogli di papiro. In entrambi i casi scrivere era un procedimento estremamente laborioso, che non poteva essere usato nella vita quotidiana e nel rapporto maestro-discepoli.\nLa predicazione della Chiesa.\nIl gruppo degli apostoli, dopo la Pasqua di Ges\u00f9, ha iniziato ad annunciare a Gerusalemme la sua risurrezione e la sua dignit\u00e0 messianica. La primitiva comunit\u00e0 cristiana annuncia oralmente la buona notizia di Ges\u00f9 messia.\n\u00c8 un annuncio dal contenuto essenziale: lo troviamo ripetutamente nelle \"prediche\" di Pietro e Paolo che sono riportate negli Atti degli Apostoli (vedi, ad esempio, Atti 10,37-43). Tali prediche sono un autentico vangelo in miniatura, sullo stesso schema che ritroviamo nei vangeli sinottici: si parla del battesimo di Giovanni, poi qualche accenno alla predicazione di Ges\u00f9 in Galilea e ai suoi miracoli, il viaggio a Gerusalemme, la condanna alla morte di croce e la resurrezione.\nGli apostoli, dunque, raccontavano a voce gli episodi di cui erano stati testimoni durante la loro vita con Ges\u00f9 e ripetevano, a chi non l'aveva conosciuto, le sue parole e i suoi insegnamenti.\nLentamente i ricordi ed i racconti su Ges\u00f9 assunsero una forma ben precisa, che si conservava nel processo seguente di trasmissione. I detti e i fatti di Ges\u00f9, ricordati e riproposti dalla predicazione apostolica, si sono fissati ben presto in una forma determinata. Sono stati insegnati e ripetuti molte volte, spesso senza contesto e con collegamenti vari tra le unit\u00e0 elementari. Cos\u00ec anche i racconti degli avvenimenti principali della sua vita hanno presto preso forma e si sono tramandati in modo costante e fedele.\nBisogna notare che la comunit\u00e0 non crea il contenuto della predicazione, ma ne elabora la forma letteraria attraverso la quale trasmette il messaggio su Ges\u00f9. L'annuncio cristiano antico, infatti, non era lasciato alla libera iniziativa dei singoli, ma strettamente controllato dalla comunit\u00e0 apostolica di Gerusalemme; aveva un rigido carattere di tradizione che passava fedelmente da persona a persona e si basava sulla autorevolezza dei testimoni oculari.\nLa stesura per iscritto della predicazione.\nGli insegnamenti apostolici su Ges\u00f9 non rimasero puro insegnamento orale, ma presto, anche se gradualmente, furono messi per iscritto.\nLe composizioni letterarie pre-evangeliche.\nCome sono nate, e perch\u00e9, le prime composizioni letterarie basate sulla predicazione della chiesa?\nI motivi per cui si \u00e8 iniziato a scrivere.\nIl motivo va cercato nelle tre esigenze delle prime comunit\u00e0:\nPer svolgere queste fondamentali funzioni la comunit\u00e0 degli apostoli ha ricordato le parole di Ges\u00f9 ed ha raccontato gli episodi della sua vita.\nAltri elementi determinanti per la nascita letteraria degli episodi evangelici sono i bisogni pratici delle comunit\u00e0. Sono anch'essi essenzialmente tre:\nPer rispondere a tali esigenze occorrevano racconti gi\u00e0 elaborati o la composizione (non l'invenzione!) di nuovi racconti, attingendo alla memoria e alla testimonianza degli apostoli.\nLa guida dello Spirito.\nQuesto lavoro letterario, che ha visto impegnate molte persone per diversi anni, per i credenti non \u00e8 stato solo frutto dell'attivit\u00e0 umana: essi sono certi del fatto che gli apostoli e gli uomini della loro cerchia hanno collaborato con lo Spirito di Dio, e lo Spirito li ha guidati al ricordo e alla comprensione di quanto Ges\u00f9 aveva fatto e detto, secondo la parola di Ges\u00f9:\n\"Queste cose vi ho detto quando ero ancora tra voi. Ma il Paraclito (=Consolatore), lo Spirito Santo che il Padre mander\u00e0 nel mio nome, egli v'insegner\u00e0 ogni cosa e vi ricorder\u00e0 tutto ci\u00f2 che io vi ho detto\" (Giovanni ).\nDiverse confessioni cristiane ritengono che dopo la risurrezione di Ges\u00f9 e il dono dello Spirito, gli apostoli hanno capito molto di pi\u00f9 che durante il tempo in cui erano vissuti con lui. La loro predicazione \u00e8 illuminata da questa nuova e pi\u00f9 profonda comprensione. Il loro insegnamento, quindi, non \u00e8 un semplice resoconto di cronaca, ma offre anche l'interpretazione dei fatti, e per i credenti questa interpretazione \u00e8 quella corretta perch\u00e9 guidata dallo Spirito Santo.\nI primi testi scritti.\nConcretamente, i primi racconti a nascere come testi scritti furono i racconti della passione. Dovettero nascere presto anche raccolte di parabole, e anche collezioni di miracoli.\nCapire come da questi testi iniziali, molto semplici e brevi, si sia arrivati ai Vangeli odierni non \u00e8 stato facile. Gli studiosi ancora discutono.\nTuttavia si pu\u00f2 abbozzare una storia dei Vangeli, che tenga conto di tutti i dati che emergono dal confronto tra i Vangeli che abbiamo oggi tra le mani, e che tenga presente anche altri dati che il Nuovo Testamento ci fornisce.\nNell'ipotesi presentata da Philippe Rolland nel 1984 si ipotizzano almeno quattro testi antecedenti ai vangeli, sui quali gli evangelisti si sono basati per redigere i vangeli canonici.\nIl \u00abVangelo dei dodici\u00bb (Gerusalemme).\nIn una fase molto arcaica, prima dell'anno 36 (anno della persecuzione ad opera di Saulo), viene composta questa prima raccolta di materiale evangelico. Essa nasce nella comunit\u00e0 di Gerusalemme, con il diretto contributo degli apostoli. \u00c8 scritta in lingua ebraica, la lingua liturgica e scolastica (la lingua parlata era invece l'aramaico).\nComprende probabilmente tutti quei testi che oggi compaiono in tutti i tre sinottici.\nIl \u00abVangelo ellenista\u00bb (Antiochia).\nLentamente la comunit\u00e0 di Gerusalemme cominci\u00f2 ad aprirsi. Gli Atti degli Apostoli raccontano che venne presto a crearsi in Gerusalemme una comunit\u00e0 cristiana formata da ebrei di lingua greca, i cosiddetti \u00abellenisti\u00bb, e che secondo Atti riceve dagli apostoli dei capi nella persona dei \"sette\" (l'occasione concreta \u00e8 un disservizio riscontrato nei confronti delle vedove degli ellenisti). Costoro, verso il 36, furono cacciati da Gerusalemme e portarono l'annuncio nelle regioni della Siria (a nord della Palestina), in Fenicia, e a Cipro. Gli Atti ci informano con precisione sulla nascita della comunit\u00e0 di Antiochia di Siria, formata da persone non di nazionalit\u00e0 ebraica, ma provenienti dal mondo greco (vedi Atti ). Quando viene a sapere della nascita e dello sviluppo di tale comunit\u00e0 locale, la comunit\u00e0 madre di Gerusalemme invia Barnaba ad Antiochia, e questi riconosce che in quella comunit\u00e0 agisce realmente lo Spirito di Cristo.\n\u00c8 chiaro che la comunit\u00e0 di Antiochia ebbe ben presto bisogno di documenti riguardo a Ges\u00f9 per la sua catechesi e la sua liturgia. Il \"vangelo dei dodici\", il testo della chiesa di Gerusalemme, costituiva una fonte normativa, e molto probabilmente fu portato ad Antiochia da Barnaba, come segno di comunione con il gruppo apostolico.\nMa questo testo doveva necessariamente essere adattato alla situazione specifica della comunit\u00e0. Allora venne tradotto in greco, ed accresciuto di un gran numero di nuove tradizioni che appartenevano al gruppo dei \u00abSette\u00bb, i precedenti capi ellenisti di Gerusalemme dei quali parla Atti (vedi sopra). Queste nuove tradizioni riguardano soprattutto la portata universale del messaggio cristiano e l'esigenza di purit\u00e0 di cuore insegnata da Ges\u00f9. In riferimento al materiale dei sinottici, esso rappresenta gli episodi comuni a Matteo e Marco.\nNacque cos\u00ec ad Antiochia di Siria una nuova edizione del Vangelo primitivo, che possiamo chiamare \"Vangelo ellenista\".\nIl \u00abVangelo paolino\u00bb (Efeso/Filippi).\nTra i protagonisti della chiesa di Gerusalemme noi conosciamo varie figure, significative agli effetti della nascita dei vangeli: Barnaba \u00e8 colui che realizza il contatto tra la chiesa madre e la comunit\u00e0 di Antiochia; invece Sila, divenuto collaboratore di Paolo nel suo secondo viaggio missionario in Asia Minore e in Grecia, \u00e8 probabilmente colui che ha portato il Vangelo dei dodici nelle nuove comunit\u00e0 fondate da Paolo: Filippi, Tessalonica, Corinto.\nAnche in questo caso \u00e8 logico pensare che l'antico testo ebraico sia stato tradotto in greco per l'uso di queste nuove chiese e sia stato arricchito con un certo numero di tradizioni orali, utilizzate da Paolo e dal suo gruppo nella predicazione. Sono tradizioni il cui argomento \u00e8 vicino ai temi testimoniati nelle lettere di Paolo.\nDunque, a Filippi o a Efeso venne pubblicata una nuova edizione del Vangelo, che si pu\u00f2 definire \"vangelo paolino\", probabilmente verso gli anni 56-57. In questo testo fu inserito anche il materiale oggi comune a Marco e Luca, poco numeroso ma ricco di affinit\u00e0 con la personalit\u00e0 e l'insegnamento di Paolo.\nIl \"vangelo ellenista\" e il \"vangelo paolino\" sono state le fonti principali dei tre sinottici: quello \"ellenista\" per Matteo, quello \"paolino\" per Luca; tutti e due i vangeli ellenista e paolino sono stati inoltre fusi insieme da Marco, desideroso di conservare la ricchezza di entrambi.\nIl \u00abVangelo dei timorati di Dio\u00bb (Cesarea).\nMancano ancora all'appello i 240 versetti comuni a Matteo e Luca, ma ignorati da Marco. Sono quei discorsi che gi\u00e0 avevamo notato, parole di Ges\u00f9 senza un contesto narrativo. In realt\u00e0 c'\u00e8 un episodio narrativo, ed \u00e8 quello del centurione (pagano) di Cafarnao, al quale Ges\u00f9 guarisce il servo (Matteo ; Luca ).\nTale racconto \u00e8 letterariamente simile a quello del centurione Cornelio di Cesarea (At ), la cui conversione, con l'accoglienza della sua famiglia romano-pagana nella comunit\u00e0, fu un evento nuovo e sensazionale, che determin\u00f2 il cambiamento dell'azione pastorale della chiesa di Gerusalemme. A Cesarea marittima si costitu\u00ec, alla fine degli anni 30, una comunit\u00e0 cristiana formata da ex-pagani, gi\u00e0 simpatizzanti del giudaismo e chiamati, nell'ambiente ebraico, \u00abtimorati di Dio\u00bb. \u00c8 facile pensare che per queste persone sia stata approntata una catechesi adatta che non si poteva trovare nel Vangelo dei dodici.\nGli Atti collegano Cesarea alla figura del \"diacono\" ellenista Filippo. Possiamo immaginare che questo collaboratore degli apostoli, prendendosi cura della comunit\u00e0 di Cesarea, negli anni 40, abbia raccolto, traducendoli in greco, molti insegnamenti di Ges\u00f9 in un testo catechistico che possiamo chiamare \"vangelo dei timorati di Dio\". A questa fonte hanno attinto Matteo e Luca, ma non Marco.\nQuesto Vangelo costituirebbe la Fonte Q descritta da altre teorie.\nLa redazione finale dei Vangeli sinottici.\nDopo le fasi della predicazione orale, della formazione letteraria dei vari episodi, dell'elaborazione dei primi documenti scritti, la fase successiva, \u00e8 quella decisiva e definitiva: vengono scritti e fissati i tre Vangeli sinottici, che la Chiesa riconoscer\u00e0 e tramander\u00e0 senza pi\u00f9 toccarli.\nQuesto lavoro \u00e8 opera di quelle persone che la tradizione antica identifica con Matteo, Marco e Luca. Costoro hanno compiuto un prezioso lavoro di redazione dell'antico materiale tramandato in vario modo, e, da autentici autori, hanno composto le loro opere letterarie con un taglio personale.\nVediamo dunque in sintesi di ricostruire l'operato di ogni singolo evangelista come redattore finale del suo Vangelo.\nMarco.\nMarco fonde due testi paralleli, il \"vangelo ellenista\" e il \"vangelo paolino\". Secondo l'antica tradizione, era discepolo di Pietro e scrisse il suo vangelo a Roma. Qui erano arrivati, rispettivamente da Antiochia e dalle comunit\u00e0 greche, i due Vangeli che avevano tradotto e adattato l'antico \"Vangelo dei dodici\".\nIl compito di Marco fu, dunque, quello di comporre in unit\u00e0 quei due Vangeli paralleli e simili. Tale lavoro lasci\u00f2 come impronta significativa un fenomeno di dualit\u00e0 che caratterizza Marco: infatti, dove Matteo e Luca presentano delle semplici lezioni equivalenti, Marco utilizza un'espressione doppia, combinando insieme i testi di Matteo e Luca. Un esempio soltanto sui molti casi totali, che sono pi\u00f9 di cento:\nTuttavia Marco non si \u00e8 comportato come un semplice compilatore, ma come un vero autore e narratore che d\u00e0 vivacit\u00e0 e profondit\u00e0 al suo scritto. Moltissimi piccoli particolari sono frutto di questa sua originale redazione. Tipici della penna di Marco sono gli sguardi di Ges\u00f9 verso coloro che gli stanno attorno (ad esempio Marco 3,5).\nMatteo.\nMatteo ha usato come fonte principale e testo base il \"vangelo ellenista\": in esso ha inserito i discorsi che ha tratto dal \"vangelo dei timorati di Dio\", ma raggruppandoli e fondendoli in modo originale, secondo propri criteri compositivi. Inoltre ha aggiunto altri brani che gli sono esclusivi, traendoli dai propri ricordi, dalle tradizioni orali o forse anche da altre fonti scritte che non possiamo ricostruire.\nSecondo l'antica tradizione, questo vangelo ha visto la luce nelle regioni della Siria, probabilmente nella comunit\u00e0 di Antiochia.\nInoltre Matteo presenta uno stadio evoluto del pensiero cristiano; conosce per certa la caduta di Gerusalemme dell'anno 70; si pone in netto e forte contrasto con il gruppo farisaico integrista che, dopo la fine del Tempio, aveva assunto la guida del superstite mondo giudaico.\nL'autore, insieme alla sua comunit\u00e0, si sente un rabbino cristiano, uno \u00abscriba divenuto discepolo del Regno dei cieli\u00bb (cf Matteo ).\nLuca.\nLuca stesso ci dice, nel prologo del suo vangelo, il criterio che ha seguito per la redazione:\nNe vengono fuori importanti informazioni:\nSembra dunque che Luca abbia sviluppato il \"vangelo paolino\" (Luca segue Paolo nelle varie peregrinazioni), integrandolo con i dati del \"vangelo dei timorati di Dio\", conosciuto probabilmente a Cesarea durante la prigionia di Paolo degli anni 58-60. A differenza di Matteo, Luca conserva l'ordine primitivo che trova in questa seconda fonte, e ne riporta il materiale in due blocchi che inserisce nel corpo del \"vangelo paolino\". Inoltre, Luca ha completato queste fonti con molto altro materiale che gli \u00e8 proprio, avendolo conosciuto grazie alle ricerche effettuate.\nLa tradizione colloca l'origine del vangelo di Luca nelle regioni greche.\nLuca \u00e8 anche autore degli \"Atti degli apostoli\", e quest'opera \u00e8 successiva al Vangelo. Il fatto che gli Atti si interrompano con gli eventi dell'anno 62, fa pensare che \u00e8 intorno a questa data che si pu\u00f2 collocare la redazione del Vangelo di Luca.\nSchema riassuntivo.\nIn definitiva, la storia dei vangeli pu\u00f2 essere riassunta con questo schema:\nIl Vangelo secondo Giovanni.\nUn discorso a parte bisogna fare per il quarto Vangelo. Questo scritto attribuito all'apostolo Giovanni si distingue chiaramente dai sinottici. \u00c8 un'opera unitaria dal punto di vista linguistico e stilistico, ma con diversi \"fatti strani\".\nUna gestazione lunga.\nOrmai siamo in grado di capire, perch\u00e9 il ragionamento \u00e8 lo stesso di quello usato per i sinottici, che dietro al quarto Vangelo c'\u00e8 una storia di composizione.\nAnzitutto alcune osservazioni generali.\nLa gestazione dell'opera dura circa 60 anni, attraverso un lungo e complesso lavoro di stesura e revisione. In questi anni avviene una maturazione della visione teologica in seno alla comunit\u00e0. Tale maturazione riguarda la riflessione sulla vita di Ges\u00f9, la comprensione dei segni liturgici, ma anche il senso della storia, in relazione alla caduta di Gerusalemme (sottomessa nel 70 d.C. dai romani) e all'inizio delle persecuzioni. I discorsi presenti nel \"Vangelo secondo Giovanni\" sono il frutto di teologia, di letteratura e di meditazione; il testo ha un valore anche letterario, pieno come \u00e8 di richiami, di riprese e di approfondimenti al proprio interno. \u00c8 un grande tessuto dove diversi fili si incrociano e si intrecciano.\nIl \"Vangelo secondo Giovanni\" non \u00e8 un'opera autonoma, perch\u00e9 fa parte di un gruppo di scritti: \u00e8 infatti strettamente legato alle tre lettere e all'Apocalisse. Per poter spiegare il vangelo bisogna tener conto anche di questi scritti. Essi ci permettono di parlare di un ambiente vitale d'origine che \u00e8 una comunit\u00e0 con un proprio linguaggio e una particolare mentalit\u00e0.\nAlla luce di questa situazione, la storia del quarto vangelo pu\u00f2 essere schematizzata in questi cinque stadi:\nTutto questo avviene nella comunit\u00e0 di Efeso (capitale della provincia romana d'Asia, sulla costa occidentale dell'odierna Turchia). Giovanni pot\u00e9 essere vissuto ad Efeso gli ultimi 20-30 anni della sua vita, verso la fine del secolo. \u00c8 appunto negli anni 90-100 che viene collocata la stesura definitiva del quarto vangelo.\nConclusione.\nA conclusione, possiamo evidenziare alcuni tratti della vita delle comunit\u00e0 cristiane del I secolo. Essi scaturiscono in modo naturale dallo studio che abbiamo fatto sulla storia dei quattro vangeli.\nComunit\u00e0 dinamiche.\nLe prime comunit\u00e0 cristiane erano molto pi\u00f9 dinamiche di quello che abitualmente pensiamo. In esse vi era una molteplicit\u00e0 di ministeri, per il primo annuncio, per l'insegnamento catechistico, per la liturgia, per la carit\u00e0.\nTali comunit\u00e0 sono in relazione tra di loro, soprattutto attraverso le figure degli apostoli itineranti: persone ben formate, che dalla propria comunit\u00e0, per designazione carismatica, vengono inviate in altre citt\u00e0 per l'annuncio di Cristo. Attraverso essi si muovono nell'area mediterranea anche testi scritti, che dovevano servire come base per la predicazione e la formazione. Tali testi vengono trasmessi, ricopiati, diffusi.\nFedelt\u00e0 alla tradizione.\nOltre ai predicatori itineranti \u00e8 presente un servizio di comunione tra le comunit\u00e0. Le chiese di antica formazione, soprattutto la comunit\u00e0 madre di Gerusalemme, \"sorvegliano\" (cio\u00e8 \"seguono come dall'alto\": la radice \u00e8 quella del termine episcopo-vescovo) la vita delle nuove comunit\u00e0, verificando che venga impartito lo stesso medesimo annuncio.\nQuesto ministero, documentato nell'invio di Pietro e Giovanni in Samaria (Atti ) e di Barnaba ad Antiochia (Atti ), ci assicura che il vangelo che viene predicato nelle diverse comunit\u00e0 \u00e8 lo stesso nelle varie comunit\u00e0 sparse nel mondo allora conosciuto.\nLe primitive comunit\u00e0 cristiane non erano raccolte di liberi pensatori, ma comunit\u00e0 ben strutturate, \"assidue nell'ascoltare l'insegnamento degli Apostoli e nell'unione fraterna, nella frazione del pane e nelle preghiere\" (At ).\nVangelo e cultura.\nNella fedelt\u00e0 alla tradizione apostolica, l'insegnamento che veniva impartito non era slegato rispetto alla vita concreta delle comunit\u00e0 e rispetto a ci\u00f2 che succedeva intorno ad esse. Il contatto con le concrete culture ha portato a sviluppare approfondimenti, ampliamenti, specificazioni dell'insegnamento tradizionale.\nQuesto adattamento della tradizione alle nuove esigenze \u00e8 un processo che pu\u00f2 portare in s\u00e9 il rischio del tradimento del dato trasmesso."}
{"id": "68354", "revid": "123679490", "url": "https://it.wikipedia.org/wiki?curid=68354", "title": "Grammatica (periodico)", "text": "Grammatica fu una rivista di letteratura e arte nata nel 1964 e terminata nel 1976.\nIl primo numero della rivista, nata a un anno di distanza dal Convegno di Palermo del Gruppo 63, viene pubblicata a Roma nel novembre del 1964 ed \u00e8 composta da numerosi redattori: Alfredo Giuliani, Giorgio Manganelli, Gastone Novelli e Achille Perilli.\n\"Grammatica\", per la scelta dei testi e il particolare taglio letterario, \u00e8 stata considerata una delle riviste ufficiali della neoavanguardia, pur avendo un ruolo meno importante di altri periodici, come ad esempio del periodico \"Quindici\".\nDella rivista uscirono solamente cinque numeri (n.1, novembre 1964, n.2, gennaio 1967, n.3, luglio 1969, n.4, settembre 1972 e n.5, maggio 1976) in fascicoli di grande formato, stampati con caratteri tipografici diversi, ricchi di disegni e fotografie e contenenti articoli di materiale diverso (poesie, prose, testi teatrali).\nIl primo numero, che riporta la trascrizione di una discussione avvenuta tra Nanni Balestrini ed Elio Pagliarani sul progetto della rivista e su alcuni temi della neoavanguardia, \u00e8 dedicato soprattutto alla poesia e alle arti figurative e riporta testi di Antonio Porta, Alfredo Giuliani, Angelo Guglielmi, Adriano Spatola trascritti ed interpretati dai fumetti di Luca Novelli.\nRiporta inoltre prose di Balestrini e riproduzioni di opere di Arnaldo Pomodoro, e del fratello Gi\u00f2, di Toti Scialoja e di Achille Perilli.\nIl secondo numero \u00e8 imperniato sul teatro ed \u00e8 diviso in due sezioni: una teorica, con scritti di Charles Marowitz, Giuseppe Bartolucci, Julian Beck, Manfredo Tafuri e una pratica con testi di Manganelli, Balestrini, Filippini, Porta e con pubblicazioni di \"pi\u00e8ces\" di G\u00fcnter Grass (\"Dieci minuti fino a Buffalo\") e di Samuel Beckett, \"Cascando. Ouvrage radiophonique pour musique et voix.\"\nIl terzo fascicolo \u00e8 incentrato sulla pittura, con l'articolo di Gastone Novelli, \"Dipingere \u00e8 anche esprimere per segni ci\u00f2 che non si pu\u00f2 esprimere con le azioni\" e su altri svariati argomenti, come il teatro di Tadeusz Kantor, il \"Manifesto del Correalismo\" del 1947 di F.J. Kiesler, le esperienze urbane del gruppo di \"Atrio Testaccio\" e le esperienze visive di G.Trozzi.\nLa prima fase di \"Grammatica\" termina con questo numero edito dalla Feltrinelli.\nManganelli e Giuliani abbandonano la redazione e Novelli muore. Rimane Perilli che si incaricher\u00e0 di pubblicare i due numeri seguenti, di cui il primo dedicato a una sua pi\u00e8ce teatrale presentata al teatro Abaco di Roma e il secondo all'opera di Novelli."}
{"id": "68355", "revid": "6923", "url": "https://it.wikipedia.org/wiki?curid=68355", "title": "Maurizio Pollini", "text": "Biografia.\n\u00c8 figlio dell'architetto razionalista Gino Pollini e della musicista Renata Melotti (sorella dello scultore Fausto Melotti) e padre del pianista Daniele Pollini; dotato di impressionante talento musicale sin da bambino, ha iniziato lo studio del pianoforte con Carlo Lonati e ha proseguito gli studi fra i 13 e i 18 anni con Carlo Vidusso.\nNel 1957 ha vinto il secondo premio (consistente in 600 franchi svizzeri) al \"Concorso Internazionale di Esecuzione Musicale\" di Ginevra, con 222 candidati da tutta Europa (il primo premio and\u00f2 a Martha Argerich); nel 1959 ha vinto il primo premio del Concorso pianistico internazionale Ettore Pozzoli di Seregno.\nDiplomatosi al Conservatorio di Milano, ha vinto nel 1960 il Concorso Chopin a Varsavia. In quell'occasione Arthur Rubinstein, dopo aver ascoltato Pollini disse, rivolgendosi agli altri membri della giuria: \"Questo giovane suona tecnicamente gi\u00e0 meglio di tutti noi\", affermando inoltre che la sua maturit\u00e0 tecnica e interpretativa era \"di gran lunga superiore a quella degli altri concorrenti\".\nDopo essersi perfezionato sotto la guida di Arturo Benedetti Michelangeli, dalla met\u00e0 degli anni sessanta ha iniziato un\u2019importante carriera concertistica, cimentandosi con le maggiori orchestre europee, americane e asiatiche. Ha esordito negli Stati Uniti nel 1968 e ha compiuto la prima tourn\u00e9e in Giappone nel 1974. L'appartenenza a una famiglia della borghesia illuminata milanese ha influito sulla sua vasta formazione extra-musicale e sulla scelta di impegnarsi, da intellettuale a tutto tondo, in varie occasioni, anche in campo politico e sociale.\nFu legato a Claudio Abbado da un'amicizia e da un fecondo sodalizio artistico pluridecennale.\nRepertorio e tecnica pianistica.\nConsiderato uno dei pi\u00f9 grandi pianisti della nostra epoca, \u00e8 soprattutto noto per le sue interpretazioni di Beethoven, Chopin, Schubert, Schumann e della seconda scuola di Vienna (Sch\u00f6nberg, Berg e Webern). Ha interpretato spesso anche compositori del periodo barocco (come Bach e Scarlatti), classico (come Mozart), tardo-romantico (in particolare Brahms, il cui secondo concerto costituisce una delle sue pi\u00f9 famose interpretazioni, e Liszt, in specie la Sonata in si minore e i pezzi pi\u00f9 sperimentali composti negli ultimi anni di vita). Agli esordi aveva mostrato un certo interesse anche verso la letteratura pianistica russa (soprattutto Prokofiev e Stravinsky), poi a mano a mano venuto attenuandosi. Si \u00e8 invece spesso cimentato nell'esecuzione di opere di autori contemporanei come Pierre Boulez, Luigi Nono, Luciano Berio e Karlheinz Stockhausen, e numerose composizioni del nostro tempo sono state scritte espressamente per lui; fra le pi\u00f9 note si possono ricordare \"...Sofferte onde serene...\" di Nono, \"Masse: omaggio a Edgard Var\u00e8se\" di Giacomo Manzoni e la quinta sonata di Salvatore Sciarrino. Pollini \u00e8 noto per l'ottima tecnica e per la padronanza dello strumento. Da questo punto di vista il \"testo simbolo\" con cui si \u00e8 da sempre identificato sono gli Studi di Chopin, che testimoniano la perfezione della sua tecnica (si veda in particolar modo la registrazione edita da Testament nel 2011, risalente a quando ancora era diciottenne).\nNell'arco della sua carriera ha sempre prestato grande attenzione agli aspetti formali e d'insieme dei brani suonati, cercando di renderli con la maggior chiarezza possibile, anche a discapito a volte della perfezione del suono e della ricercatezza timbrica. Pollini privilegia la forma sull'eleganza, pur possedendo un suono pieno che si \u00e8 arricchito col passare del tempo. Ha effettuato una notevole ricerca sui dettagli interpretativi dei compositori che ha affrontato con rispetto scrupoloso del testo scritto. In alcune occasioni gli \u00e8 stata rimproverata una certa freddezza nell'interpretazione (dovuta probabilmente al puntiglioso lavoro sulla tecnica e alla mancanza di \"personalizzazione\" delle partiture per la citata fedelt\u00e0 al testo), ma le esecuzioni degli anni pi\u00f9 recenti hanno mostrato una sempre pi\u00f9 convincente forza espressiva - anche se parallelamente la tecnica non ha pi\u00f9 la perfezione degli esordi. Negli anni ottanta ha esordito come direttore d'orchestra per la realizzazione di una delle prime incisioni discografiche moderne dell'opera La donna del lago di Gioachino Rossini nell'ambito delle manifestazioni rossiniane della citt\u00e0 di Pesaro. Al Teatro alla Scala di Milano esordisce nell'ottobre 1958 suonando nella prima esecuzione assoluta della \"Fantasia per pianoforte e strumenti a corda\" di Giorgio Federico Ghedini diretta da Thomas Schippers, e nel 1960 esegue il Concerto n. 1 in mi minore, op. 11 di Fryderyk Chopin diretto da Sergiu Celibidache.\nPer il Teatro La Fenice di Venezia esegue il Concerto per pianoforte e orchestra n. 5 (Beethoven) nel 1964, il Concerto per pianoforte e orchestra n. 2 op. 21 di Fryderyk Chopin nel 1968, un recital nel 1972, due nel 1973, uno nel 1976, due concerti nel 1983, la Sonata per pianoforte n. 16 e la Sonata per pianoforte n. 18 di Beethoven nel 1987, un recital nel 1990 e uno al Teatro Malibran nel 2001. La sua prima incisione per la Deutsche Grammophon, nel 1971 - che includeva i \"Tre Movimenti da \u201cPetrushka\u201d\" di Stravinskij e la Settima Sonata di Prokof'ev - \u00e8 tuttora considerata un punto di riferimento nella discografia pianistica del Novecento. Nel 1972 suona nella prima esecuzione assoluta al Teatro alla Scala di Milano di \"Como una ola de fuerza y luz\" di Luigi Nono diretto da Claudio Abbado e dedicata a Luciano Cruz. La rappresentazione con l'Orchestra di Filadelfia stup\u00ec il pubblico statunitense che vi lesse una critica alla guerra del Vietnam e all'intervento nel Cile di Pinochet.\nA Salisburgo esegue nel 1973 il Concerto per pianoforte e orchestra n. 2 (Chopin) con i Wiener Philharmoniker diretto da Claudio Abbado e tiene un recital, nel 1974 il Concerto per pianoforte e orchestra (Schumann) sempre con i Wiener Philharmoniker diretto da Herbert von Karajan e tiene un recital, nel 1976 il Concerto per pianoforte e orchestra n. 1 (Brahms) diretto da Abbado e tiene un recital con musiche di Beethoven, nel 1977 tiene un recital e il Concerto per pianoforte e orchestra n. 23 di Mozart diretto da Karl B\u00f6hm, nel 1978 tiene un recital e il Concerto per pianoforte e orchestra n. 4 (Beethoven) diretto da Claudio Abbado e tiene un recital, nel 1980 il Concerto per pianoforte e orchestra n. 19 di Mozart diretto da B\u00f6hm, negli anni 1981, 1982 e 1984 tiene un recital, nel 1985 tiene un concerto con musiche di Franz Schubert, nel 1986 tiene un recital e il Concerto per pianoforte e orchestra n. 5 (Beethoven) diretto da Claudio Abbado, nel 1987 il Concerto per pianoforte e orchestra (Schumann) con l'Orchestra filarmonica d'Israele diretta da Zubin Mehta e tiene un recital, nel 1988 tiene un concerto con musiche di Beethoven, dal 1989 al 1994 (1990 escluso) tiene un recital all'anno, nel 1995 un concerto con musiche di Beethoven, il Concerto per pianoforte e orchestra n. 1 (Brahms) con i Berliner Philharmonisches Orchester diretto da Claudio Abbado, il Quintetto per pianoforte e archi in fa minore op. 34 di Brahms, Tre pezzi per pianoforte Op. 11 di Arnold Sch\u00f6nberg e Klavierst\u00fcck X di Karlheinz Stockhausen, nel 1996 e 1997 un recital, nel 1998 un concerto con musiche di Beethoven, nel 1999 Cinque pezzi per pianoforte Op. 23 di Sch\u00f6nberg e Sonata n. 3 (Concert sans orchestre) in fa minore op. 14 di Robert Schumann, suona in Quintetto con il Quartetto Accardo e la Sonata per pianoforte n. 29 (Beethoven), nel 2000 tiene un recital, nel 2001 il Concerto per pianoforte e orchestra n. 1 (Brahms) con i Berliner diretto da Claudio Abbado e tiene un recital, nel 2002 e 2003 un recital, nel 2004 un concerto con musiche di Beethoven, nel 2005 un concerto con musiche di Chopin, dal 2006 al 2009 un recital all'anno, nel 2010 un concerto con musiche di Chopin, nel 2011 e 2012 un concerto con musiche di Beethoven.\nPer la Scala nel 1976 dirige l'Orchestra del Teatro alla Scala nella Sinfonia n. 2 (Beethoven) ed esegue il Concerto per pianoforte e orchestra n. 3 (Beethoven) nel Palazzetto dello Sport di Cinisello Balsamo e nel Teatro Fraschini di Pavia, esegue un concerto nella Sala Verdi del Conservatorio Giuseppe Verdi, nel 1977 il Concerto op. 42 di Arnold Sch\u00f6nberg e dei recital, nel 1978 un recital di Franz Schubert e il Concerto per pianoforte e orchestra n. 2 di Brahms nella Sala Verdi del Conservatorio Giuseppe Verdi, diretto da Claudio Abbado, nel 1979 un recital di Robert Schumann, il Concerto per pianoforte e orchestra n. 20 e il Concerto per pianoforte e orchestra n. 12 di Mozart diretto da Abbado e il Concerto per pianoforte e orchestra (Schumann) diretto da Abbado, nel 1980 un recital e un concerto con il Quartetto Italiano, nel 1981 un recital, nel 1982 un recital e un concerto con la Chamber Orchestra of Europe, nel 1983 un recital e il Concerto per pianoforte e orchestra n. 4 (Beethoven) diretto da Carlo Maria Giulini.\nNel 1985, in occasione del terzo centenario della nascita di Bach, suona l'intero primo libro del \"Clavicembalo ben temperato\" ed esegue il \"Concerto per pianoforte e orchestra in La minore\", op. 54 di Robert Schumann diretto da Abbado trasmesso da Canale 5, nel 1986 un concerto con il Quartetto Italiano, nel 1987 un concerto con musiche di Beethoven e uno di Chopin. Il 17 settembre 1981 ha esordito nella direzione di un'opera a Pesaro, con La donna del lago di Rossini; l'esecuzione in tale occasione \u00e8 stata registrata, e successivamente pubblicata su long playing (1983). Nel 1987, a New York, ha eseguito tutti i concerti per piano di Beethoven con l'Orchestra Filarmonica di Vienna diretta da Claudio Abbado, ricevendo nell'occasione l\"Ehrenring\", l'anello onorario dell'orchestra.\nAlla Scala nel 1988 esegue il Concerto per pianoforte e orchestra n. 5 (Beethoven) con i Wiener Philharmoniker diretto da Claudio Abbado e un recital, nel 1989 un recital, nel 1990 un recital e un concerto con Salvatore Accardo, nel 1991 un concerto con musiche di Beethoven, nel 1992 un recital e il Quintetto in Mi bem maggiore op. 44 di Robert Schumann con Accardo, nel 1993 un recital e un concerto con musiche di Beethoven, nel 1994 il Trio in Re min. per violino, violoncello e pianoforte op. 70 n. 1 \"degli Spettri\" con Accardo, nel 1995 e nel 1996 quattro Sonate per pianoforte di Beethoven, nel 1997 e nel 1999 dei recital, nel 2000 un concerto dal titolo \"Grandi pianisti alla Scala\", nel 2001 un recital, nel 2006 un concerto di Chopin, un recital e \"Drei Klavierst\u00fccke\" di Sch\u00f6nberg, nel 2008 un recital, nel 2009 un concerto con l'Ensemble InterContemporain diretto da Pierre Boulez, il Concerto n. 2 per pianoforte e orchestra di B\u00e9la Bart\u00f3k diretto sempre da Boulez e un recital, un concerto con i Klangforum Wien, uno con l'Ensemble InterContemporain diretti da Pierre Boulez e il Concerto per pianoforte e orchestra n. 2 di Bartok e nel 2010, nel 2012 e 2013 dei recital.\nIl 15 novembre 1993 suona per la prima volta al Teatro Carlo Felice di Genova, dopo vent'anni di assenza dal capoluogo ligure, nell'ambito della stagione concertistica della Giovine Orchestra Genovese. Il concerto registra il tutto esaurito e, constatate le ulteriori richieste, gli organizzatori aggiungono 50 posti in palcoscenico ai 2 000 del teatro. Pollini propone un recital totalmente beethoveniano, eseguendo le Sonate op. 14 n. 1 e 2, la Sonata op. 13 e la Sonata op. 22..\nFra il 1993 e il 1994 ha suonato l'intero programma di Sonate per pianoforte di Beethoven a Berlino e a Monaco, e successivamente anche a New York, Milano, Parigi, Londra e Vienna. Al Festival di Salisburgo del 1995 ha inaugurato il \u201cProgetto Pollini\u201d, una serie di concerti nei quali sono stati sovrapposti nuovi e vecchi lavori. Un'esperienza analoga \u00e8 stata compiuta alla Carnegie Hall fra il 2000 e il 2001, con \"Prospettive: Maurizio Pollini\". Nel 1996 ha ricevuto il prestigioso Premio Ernst von Siemens e nel 1999 il premio \"Una vita per la musica\" a Venezia. Nel 1999 esegue un concerto al Teatro Comunale di Firenze per il Maggio Musicale Fiorentino. Molte registrazioni fatte da Deutsche Grammophon hanno ottenuto notevoli riconoscimenti.\nNel 2000, durante il Festival Pianistico Internazionale \"Arturo Benedetti Michelangeli\" di Brescia e Bergamo, \u00e8 stato il primo artista a vincere il premio \"Arturo Benedetti Michelangeli\". Nel 2001 la Deutsche Grammophon ha realizzato un'edizione speciale commemorativa in 13 CD per celebrare il sessantesimo compleanno del pianista. Nel 2002 suona a Roma all'inaugurazione della Sala Grande del nuovo Auditorium Parco della Musica con un concerto diretto da Chung Myung-whun. Al Teatro comunale Luciano Pavarotti di Modena tiene un recital nel 2002 e uno nel 2005. Nel 2007 Pollini ha ricevuto il Grammy Award per la \"Miglior interpretazione strumentale solista (senza orchestra)\", per la sua registrazione dei Notturni di Chopin (sempre con la Deutsche Grammophon). Nel 2010 tiene un concerto di musiche di Chopin al Washington National Opera."}
{"id": "68356", "revid": "2301", "url": "https://it.wikipedia.org/wiki?curid=68356", "title": "Vitamina B2", "text": ""}
{"id": "68358", "revid": "1915706", "url": "https://it.wikipedia.org/wiki?curid=68358", "title": "Diossido di azoto", "text": "Il diossido di azoto (noto anche come ipoazotide, specie se in forma dimera, N2O4) \u00e8 un gas rosso bruno a temperatura ordinaria dall'odore soffocante, irritante e caratteristico. \u00c8 pi\u00f9 denso dell'aria, pertanto i suoi vapori tendono a rimanere a livello del suolo.\nIl diossido di azoto \u00e8 un forte irritante delle vie polmonari; gi\u00e0 a moderate concentrazioni nell'aria provoca tosse acuta, dolori al torace, convulsioni e insufficienza circolatoria.\nPu\u00f2 inoltre provocare danni irreversibili ai polmoni che possono manifestarsi anche molti mesi dopo l'attacco.\n\u00c8 un forte agente ossidante e reagisce violentemente con materiali combustibili e riducenti. Reagisce con acqua disproporzionandosi in acido nitrico e ossido di azoto. In presenza di acqua \u00e8 in grado di ossidare diversi metalli. \nProduzione.\nIl diossido di azoto \u00e8 prodotto riscaldando il nitrato di piombo o facendo reagire il monossido di azoto con l'ossigeno dell'aria.\nAltre reazioni:\nSi sviluppa anche nella reazione tra acido nitrico e rame:\nApplicazioni.\nIl diossido di azoto \u00e8 un importante intermedio nella sintesi dell'acido nitrico (processo Ostwald), in cui l'ammoniaca viene ossidata prima a monossido e poi a diossido di azoto in presenza di aria; viene inoltre prodotto puro per preparare miscele gassose standard usate per il controllo dell'inquinamento atmosferico. \n\u00c8 trasportato liquefatto sotto pressione; il liquido commerciale scuro sotto pressione \u00e8 una miscela in equilibrio di biossido d'azoto e di tetrossido di diazoto incolore."}
{"id": "68364", "revid": "74173", "url": "https://it.wikipedia.org/wiki?curid=68364", "title": "Quindici (rivista)", "text": "Quindici, nata a Roma nel 1967 e terminata nel 1969, fu una rivista mensile di diffusione culturale di massa.\nTra le riviste ufficiali del Gruppo 63 nacque a Roma, nel giugno del 1967, la rivista \"Quindici\" con Alfredo Giuliani come direttore responsabile (che lascer\u00e0 la direzione con il n. 15 sostituito da Nanni Balestrini che era gi\u00e0 il direttore editoriale).\nIn tempi differenti, alla redazione romana si affiancarono le redazioni locali, come quella di Milano, di Torino, di Bologna, di Palermo, di Napoli, di Venezia, di Genova e di Taranto. \nDal n. 15, gennaio 1969 la rivista, pur riportando sempre la scritta \"giornale mensile\" venne effettivamente pubblicata ogni due mesi, fino all'ultimo numero che riporta la data, luglio 1969.\nI fascicoli di \"Quindici\" avevano una impostazione elegante ma sobria e non erano ristretti al campo letterario ma aperti alla politica, al costume e alle scienze umane.\nIl giornale, nel presentare il primo numero affermava di voler essere \"parziale e contraddittorio\", di sperare di \"diffondere dei dubbi e di rovinare alcune certezze: di essere, insomma, un sano elemento di disordine\".\nAll'inizio, infatti, su \"Quindici\" comparvero saggi di Edoardo Sanguineti (La letteratura della crudelt\u00e0, n. 1), di Angelo Guglielmi (L'Avanguardia adulterata, n. 1, e I nostri romanzi, n. 2), di Antonio Porta (Tre ipotesi contro la normalizzazione dello scrittore, n. 1), di Carmelo Bene (Nuovo teatro un laboratorio collettivo, n. 2).\nPresto per\u00f2 la rivista cominci\u00f2 a dare spazi sempre pi\u00f9 ampi alla concreta realt\u00e0 delle lotte che si andavano sviluppando e a poco a poco, divenne il portavoce della contestazione studentesca.\nGi\u00e0 nel n. 3 dell'agosto 1967 era uscito un articolo su Che Guevara, ma sar\u00e0 con il n. 7 che inizieranno ad essere pubblicati i documenti del Movimento Studentesco.\nL'adesione alle tematiche sessantottine portarono una disgregazione in \"Quindici\" che nel 1969, proprio nel momento di maggiori vendite, cesser\u00e0 con il n. 19 le pubblicazioni per le difficolt\u00e0 del gruppo redazionale ad affrontare nuove ipotesi culturali e una diversa qualit\u00e0 d'impegno politico.\nAltri collaboratori furono Giulia Niccolai, Andrea Barbato, Elio Pagliarani, Alberto Arbasino, Umberto Eco, Furio Colombo, Renato Barilli, Angelo Guglielmi, Enrico Filippini, Giorgio Manganelli, Adriano Spatola, Nico Orengo, Michele Perriera, Ignazio Buttitta, Giovanni Battista Zorzoli, Cesare Milanese, Giorgio Celli, Gianni Celati, Corrado Costa, Furio Jesi, Mario Perniola ecc.\nDa quel momento le scelte dei redattori saranno differenti. Alcuni prenderanno la strada dell'operaismo, altri del lavoro nell'industria, altri daranno il via a nuove riviste, ma nessuno tenter\u00e0 di riprendere l'esperienza di \"Quindici\", dimostrando cos\u00ec che una fase importante di politica e cultura era terminata.\nLa rivista nella sua integrit\u00e0 \u00e8 stata pubblicata a cura di Nanni Balestrini in volume da Feltrinelli nel 2008."}
{"id": "68365", "revid": "123413096", "url": "https://it.wikipedia.org/wiki?curid=68365", "title": "Prostaglandina-endoperossido sintasi", "text": "La prostaglandina-endoperossido sintasi (o ciclossigenasi, COX), \u00e8 un enzima appartenente alla classe delle ossidoreduttasi, che catalizza la conversione di acido arachidonico (un acido grasso polinsaturo a 20 atomi di carbonio) in endoperossido prostaglandinico.\nLa reazione catalizzata \u00e8 la seguente:\n\"arachidonato + AH2 + 2 O2 \u21c4 prostaglandinaH2 + A + H2O\"\nDella COX esistono tre isoenzimi distinti ma correlati:\nGli isoenzimi COX possiedono un'attivit\u00e0 cicloossigenasica, responsabile della captazione di due molecole di ossigeno con la ciclizzazione della catena idrocarburica dell'acido arachidonico, ed un'attivit\u00e0 perossidasica, che catalizza la riduzione del gruppo idroperossido legato al carbonio 15 in gruppo idrossido, essenziale per l'attivit\u00e0 biologica.\nLe cicloossigenasi sono responsabili della sintesi delle prostaglandine, autacoidi endogeni deputati alla regolazione di numerosi fenomeni biologici, tra i quali i pi\u00f9 importanti spiccano l'infiammazione, la sensibilit\u00e0 dolorifica, la febbre, le secrezioni degli organi digerenti, la filtrazione dei liquidi a livello renale, la riproduzione e la coagulazione del sangue.\nFarmacologia.\nFANS.\nDa diversi decenni la cicloossigenasi-1 (COX-1) \u00e8 bersaglio farmacologico dei cosiddetti \"farmaci antiflogistici non steroidei\" (FANS), che sono comunemente impiegati nel trattamento di problemi reumatologici come la lombosciatalgia, l'osteoartrosi e l'artrite reumatoide. Alcuni di essi trovano impiego anche nella sedazione del dolore post-chirurgico.\nI pi\u00f9 conosciuti sono:\nRispetto ad essi, che possono essere considerati inibitori non selettivi delle COX, l'aspirina \u00e8 pi\u00f9 selettiva verso l'isoforma 1.\nCoxib.\nUna classe farmacologica di pi\u00f9 recente introduzione \u00e8 quella degli inibitori selettivi della COX 2 o coxib. Questi sono attivamente impiegati nel controllo del dolore di gravi artropatie, come l'osteoartrosi deformante e la spondilite anchilosante, ma sotto stretto controllo medico e come seconda scelta.\nAlcuni di questi, come il celecoxib (n.c. Celebrex) ed il rofecoxib (n.c. Vioxx), sono stati ritirati dal commercio a causa di seri effetti avversi cardiovascolari ed epatici.\nParacetamolo.\nSecondo alcuni autori (Graham GG, Scott KF 2005), in condizioni fisiologiche e a dosi terapeutiche di paracetamolo, la sua debole azione inibitoria sulla COX-1 \u2013 che catalizza la biosintesi predominante a bassa velocit\u00e0 \u2013 diventa significativa e produce gli effetti di blanda riduzione dell'infiammazione osservati \"in vivo\".\nSecondo altri, potrebbe essere il COX-3 il bersaglio preferenziale del paracetamolo e di altri antipiretici."}
{"id": "68368", "revid": "21880", "url": "https://it.wikipedia.org/wiki?curid=68368", "title": "Masdevallia", "text": "Masdevallia \u00e8 un genere di piante appartenente alla famiglia delle Orchidacee originario delle zone montane del Sud America.\nIl suo nome \u00e8 un omaggio al botanico e scienziato spagnolo Jos\u00e8 Masdevall, vissuto nell'Ottocento.\nDescrizione.\nIl genere comprende orchidee epifite piccole e prive di pseudobulbi; le foglie, coriacee, solitarie e riunite in cespi, si restringono alla base in un lungo picciolo. Anche se abbastanza simili tra di loro, le specie presentano fiori con svariate differenze morfologiche; i sepali possono essere espansi, caudati o uniti tra di loro in modo da assumere forma tubolare.\nTassonomia.\nIl genere comprende oltre 600 specie tra cui:\nColtivazione.\nPer la coltivazione delle \"Masdevallia\" \u00e8 necessaria una serra fredda e molto umida; la temperatura deve aggirarsi su un minimo di 7\u00a0\u00b0C, durante la notte, e in una media di 12\u00a0\u00b0C durante il giorno, sempre in condizioni comunque di forte umidit\u00e0.\nIl substrato necessario per la coltivazione deve essere composto da sfagno, radici di polipodio e fibre di osmunda e sia che siano coltivate in vasi o in cesti, il terreno deve avere sempre un ottimo drenaggio in modo che l'acqua non ristagni.\nLa moltiplicazione avviene per divisione dei cespi nel periodo primaverile."}
{"id": "68370", "revid": "30610", "url": "https://it.wikipedia.org/wiki?curid=68370", "title": "Victor Bourgeois", "text": "Studi\u00f2 all'Acad\u00e9mie Royale des Beaux Arts et Ecole des Arts D\u00e9coratifs di Bruxelles dal 1914 al 1918. Assieme a suo fratello Pierre Bourgeois, poeta scrittore e in seguito anche cineasta, fonda diverse riviste: \"Au Volant\" (1919), \"Le Geste\" (1919-20) e il settimanale \"7 Arts\" (1922-28) attorno al quale si ritrover\u00e0 l'avanguardia belga. Nel 1919-20 fa parte della divisione tecnica della Societ\u00e0 Nazionale delle Abitazioni a buon mercato che era stata creata per trovare soluzioni veloci al problema dell'abitazione degli operai. \nAll'inizio degli anni 20 effettua diversi viaggi nei Paesi Bassi. Al suo ritorno nel 1922, costruisce la sua prima opera importante, un piccolo gruppo di case nella Rue du Cubisme nel quartiere Koekelberg a Bruxelles. In questa realizzazione e nella \"Cit\u00e9 Moderne\", citt\u00e0-giardino situata a Berchem-Sainte-Agathe, un quartiere di Bruxelles, \u00e8 forte l'influenza del movimento olandese De Stijl. \nCon la pubblicazione del progetto della \"Cit\u00e9 Moderne\" nella rivista \"7Arts\" guadagna presto una certa fama e nel 1927 \u00e8 l'unico belga a costruire una casa nella Weissenhofsiedlung di Stoccarda. Un anno dopo, far\u00e0 parte, assieme a Paul Otlet e Huib Hoste, della delegazione belga al primo CIAM (Congr\u00e8s internationaux d'architecture moderne) de La Sarraz.\nNel 1935 si tiene a Bruxelles l'Esposizione Internazionale per la quale Bourgeois progetta diversi edifici: il Grand Palais, il ristorante L\u00e9opolod II e il padiglione Soprocol/Ruwenzori. Ha inoltre realizzato diverse case per artisti come lo scultore Oscar Jespers (1928), Albert Lamblot (1929) o Georges Latinis (1926).\nI suoi archivi sono conservati presso les \"Archives d'Architecture Moderne\" (http://www.aam.be) a Bruxelles."}
{"id": "68371", "revid": "125109531", "url": "https://it.wikipedia.org/wiki?curid=68371", "title": "Tastiera semplificata Dvorak", "text": "La tastiera semplificata Dvorak, brevettata nel 1936 da August Dvorak, consentirebbe di scrivere pi\u00f9 rapidamente e con meno errori, per via della sua progettazione razionale. Si tratta di un'alternativa alle pi\u00f9 conosciute tastiere QWERTY ed \u00e8 impostabile nativamente nella maggior parte dei sistemi operativi. \nVantaggi.\nAugust Dvorak realizz\u00f2 la sua tastiera studiando la lingua inglese e posizionando le lettere pi\u00f9 utilizzate al centro della tastiera. Le lettere premute meno frequentemente sono state spostate all'esterno e le vocali sono state tutte spostate sulla \"home row\" (la riga centrale) a sinistra, cos\u00ec da consentire l'alternanza della mano sinistra con quella destra. In questo modo \u00e8 stato possibile ridurre il movimento delle dita sulla tastiera, arrecando minor stress alle articolazioni e ai muscoli.\nLa Dvorak e l'italiano.\nParlando dei benefici e dei metodi scientifici che sono stati usati per la creazione della disposizione dei tasti Dvorak, non bisogna dimenticare per\u00f2 che questo layout \u00e8 stato studiato per la lingua inglese.\nUsando i metodi di scrittura a tastiera cieca, se si trascurano le vocali accentate, che sono assenti, la lingua italiana trae dei benefici dalla mappatura Dvorak, ma emerge un problema per quanto riguarda la barra spaziatrice. Infatti, il metodo di scrittura cieca prevede la ripartizione della tastiera tra le due mani, ma la barra dello spazio \u00e8 l'unico tasto che pu\u00f2 essere usato da due dita, ovvero i pollici. Per convenzione, se l'ultimo tasto premuto \u00e8 stato digitato con la mano destra, lo spazio deve essere premuto col pollice sinistro e viceversa. In italiano, quasi tutte le parole finiscono per le vocali A, E, I, O, le quali nella mappatura Dvorak sono da premere tutte con la mano sinistra. Quindi, tranne quando si digita un segno di punteggiatura o si scrivono parole che finiscono per quelle consonanti che sono premute con la mano destra, sar\u00e0 sempre il pollice destro a digitare lo spazio, con un certo squilibrio tra l'uso delle due mani.\nRecord mondiale.\nBarbara Blackburn \u00e8 nel libro del Guinness dei primati per essere riuscita a scrivere 150 parole al minuto per 50 minuti utilizzando una tastiera Dvorak."}
{"id": "68374", "revid": "1718925", "url": "https://it.wikipedia.org/wiki?curid=68374", "title": "Lacco Ameno", "text": "Lacco Ameno (\"U L\u00e0cch\u00eb\" in napoletano) \u00e8 un comune italiano di abitanti della citt\u00e0 metropolitana di Napoli, situato sull'isola d'Ischia.\nGeografia fisica.\nTerritorio.\n\u00c8 il meno esteso comune dell'isola d'Ischia, occupa la parte nord-ovest dell'isola e si estende lungo il mare e sulle prime pendici del Monte Epomeo.\nConfina a Est con Casamicciola Terme e a Ovest con Forio.\nOrigini del nome.\nSecondo la maggior parte degli studiosi, il nome Lacco deriva dal greco \"\u03bb\u03ac\u03ba\u03ba\u03bf\u03c2\" che significa 'cisterna, serbatoio, fossa\u2019. Il 18 novembre 1862 il Consiglio comunale chiese al re Vittorio Emanuele II l'aggiunta dell'aggettivo \"Ameno\" al nome Lacco; concessione poi accordata con decreto ministeriale del 4 gennaio 1863.\nStoria.\nLa fondazione della citt\u00e0, ad opera dei Greci, \u00e8 databile a circa il 770 a.C. ed \u00e8 considerata la pi\u00f9 antica polis occidentale.\nIl 28 luglio 1883 Lacco Ameno fu gravemente danneggiato da un terremoto; insieme al vicino comune di Casamicciola il terremoto fece oltre 2.300 vittime. 269 case, circa il 69% dell'intero tessuto edilizio, furono completamente distrutte, solo 18 edifici rimasero intatti.\nDal 1938 al 1945 fu aggregato al comune di Ischia, insieme agli altri comuni dell'isola, formando un'unica entit\u00e0 amministrativa dell'isola d'Ischia.\nTuttavia, ci\u00f2 non ha impedito il passaggio da villaggio di pescatori a localit\u00e0 termale con sorgenti termali. L'editore italiano Angelo Rizzoli ha reso Lacco Ameno un luogo per il jet set internazionale costruendo diversi hotel negli anni '50 e '60. Nel 1962 don\u00f2 anche l'unico ospedale di Ischia, \"Ospedale Anna Rizzoli\".\nIl 21 agosto 2017 un terremoto di moderata magnitudo 4 ha colpito Lacco Ameno e Casamicciola Terme, uccidendo due persone, facendo crollare parzialmente una chiesa e distruggendo diverse case.\nMonumenti e luoghi d'interesse.\nLacco Ameno, un anfiteatro naturale che si apre sul mare, presenta le acque termali con il pi\u00f9 alto coefficiente di radioattivit\u00e0 nelle fonti cosiddette di \"Santa Restituta\", patrona della cittadina e dell'intera Isola.\nSimbolo.\nIl simbolo principale \u00e8 \"Il Fungo\": situato in mezzo al mare, ai margini di una scogliera, \u00e8 un antico scoglio di tufo verde alto circa 10 metri. Eruttato dalla bocca del Monte Epomeo, con il tempo si \u00e8 raffreddato e il mare lo ha eroso, facendogli assumere la caratteristica forma di un fungo, che lo ha reso famoso.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2018 i cittadini stranieri residenti a Lacco Ameno erano 421, corrispondenti all'8,7% della popolazione. Le nazionalit\u00e0 maggiormente rappresentate erano:\nTradizioni e folclore.\nTradizionalmente la festa di Santa Restituta era l'occasione in cui i fidanzati compivano la loro pubblica uscita. Le ragazze in et\u00e0 da marito (in dialetto isolano \"zitegghie\") regalavano al ragazzo in et\u00e0 da moglie (in dialetto \"schioso\") la \"canasta\" (un uovo tinto di rosso) in occasione della Pasqua. Il ragazzo ricambiava, accompagnando la ragazza alla festa della santa patrona dell'isola. Recita il detto popolare: \"\"A Pasche senza canaste, a santa Restetute appappa mosche\" - Se a Pasqua non ho la canasta, a santa Restituta mangerai mosche\"\"\n\"Pare santa Restetut\u00eb\" (\"sembra santa Restituta\"), si dice di una donna particolarmente ingioiellata. Il detto isolano nasce dalla tradizione di rivestire la statua della santa con preziosi ex voto quando \u00e8 portata in processione.\nI Lacchesi sono apostrofati ironicamente dagli altri abitanti dell'isola \"senza crianza\" per la loro spregiudicatezza nel fare denaro. Un blasone popolare mordace recita infatti: \"'A pesa int'a valanza, pur a m**** pia e pesa, 'u lacchese senza crianza\"\"\nCultura.\nMusica.\n\"Lacco Ameno\" \u00e8 il titolo di una canzone napoletana contenuta nell'album \"Accuss\u00ec grande\" di Massimo Ranieri su testo di Enzo Bonagura e musica di Renato Carosone.\nGeografia antropica.\nLocalit\u00e0.\nLacco Ameno si compone di diverse localit\u00e0:\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nHa sede nel comune la societ\u00e0 di calcio Lacco Ameno 2013.\nImpianti sportivi.\nStadio Vincenzo Patalano inaugurato nel 1975 con una capienza di 500 posti."}
{"id": "68375", "revid": "125609225", "url": "https://it.wikipedia.org/wiki?curid=68375", "title": "Pallapugno", "text": "La pallapugno, chiamata ufficialmente pallone elastico fino al 2001 e definita \"balon\" (pronuncia ) nelle lingue piemontese e ligure, \u00e8 uno hobby di squadra sferistico giocato con una palla su un terreno di gioco posto in piano e con o meno un appoggio, sia esso un muro, rete o altro.\nStoria.\nIl gioco della pallapugno si pratica fasciandosi il pugno con una serie di strisce di stoffa (mediamente per un totale di circa 10 m) alle quali verso la fine si sovrappone un pezzo di cuoio opportunamente modellato, da circa 20 anni anche una striscia di gomma che serve per ammortizzare il colpo ed aiutare il giocatore nell'indirizzarlo; il tutto alla fine racchiuso con del cordino a tre code o altra gomma apposita. Questa specialit\u00e0 \u00e8 storicamente radicata nel basso Piemonte e nella Liguria (specialmente nella Riviera di Ponente), dove \u00e8 praticata a livello professionistico.\nTra Ottocento e Novecento il pallone elastico attravers\u00f2 una crisi che port\u00f2 alla sua quasi totale scomparsa, con l'eccezione di alcune province del Piemonte (Torino, Asti e Cuneo) e della Liguria (Savona e Imperia).\nIl pallone elastico \u00e8 da sempre un emblema della cultura contadina e del folclore piemontese e ligure: \u00e8 stato narrato da scrittori come Edmondo De Amicis, Cesare Pavese, Beppe Fenoglio, Giovanni Arpino e Franco Piccinelli, che \u00e8 stato anche a lungo Presidente della Federazione.\nNella seconda met\u00e0 del secolo scorso, in California, emigrati italiani organizzarono un campionato di tale gioco che si disput\u00f2 per un certo periodo di anni.\nRegolamento.\nIl gioco si svolge tra due squadre di quattro giocatori, chiamate \"quadrette\": un battitore, una spalla, due terzini. Il campo di gioco in terra battuta, detto sferisterio, ha una lunghezza di 90 metri e una larghezza dai 16 ai 18 metri, fiancheggiato, sempre, da un muro di appoggio e al di sopra di esso da una rete; la palla \u00e8 di gomma, del diametro di 10,5\u00a0cm e della massa di 190\u00a0g. Per gli Juniores, Allievi ed Esordienti il \"balon\" \u00e8 di 165\u00a0g, i Pulcini usano la palla da 140\u00a0g, i Promozionali impiegano quella da 120 g.\nI punti si contano come nel tennis: quindici, trenta, quaranta, gioco. La partita consiste in 11 giochi per la serie A, B, C1 e C2 juniores under 25, mentre i pulcini, e gli esordienti arrivano a 7 promozionali arrivano a 5.\nIl battitore, che \u00e8 in genere il giocatore atleticamente pi\u00f9 forte, pu\u00f2 prendere una rincorsa di circa 12 metri, in base allo spazio che gli viene lasciato dietro la linea dello 0 ed effettuare la battuta medesima da nr. 5, ovvero cinque metri all'interno della sua zona di campo, prima di colpire la palla al volo effettuando la battuta che, per essere considerata valida, deve superare la met\u00e0 del campo e rimbalzare all'interno delle due linee laterali. La squadra in ricezione pu\u00f2 colpire la palla al volo o dopo il primo rimbalzo (come nel tennis), con il pugno (protetto da bende, cuoio e liste di gomma) o, nei colpi ravvicinati, con la mano aperta, talvolta protetta da un guanto. In ogni caso si pu\u00f2 usare una sola mano per volta. Tutti i contatti della palla con parti del corpo diverse dall'avambraccio sono considerati falli.\nLo scopo \u00e8 quello di mandare la palla il pi\u00f9 possibile vicino alla linea di fondo campo avversario o, ancora meglio, oltre la stessa. In quest'ultimo caso si fa un \"fuori campo\" (o, in piemontese, \"intra\" e, in ligure, \"c\u00e9llu\"), il colpo pi\u00f9 spettacolare, che frutta direttamente un quindici. Se il giocatore, invece, manda la palla direttamente oltre il muro d'appoggio o al di l\u00e0 della linea laterale, fa un fallo e la squadra avversaria guadagna un quindici.\nSe non si commettono falli o fuoricampo, il gioco continua finch\u00e9 una delle due squadre, non riuscendo pi\u00f9 a colpire il pallone al volo o al primo salto (cio\u00e8 quando \u00e8 valido), lo ferma (o lo manda avanti) con una qualunque parte del corpo dopo che ha rimbalzato pi\u00f9 di una volta per terra: in questi casi la palla non \u00e8 pi\u00f9 giocabile e pu\u00f2 essere fermata indifferentemente con le mani o i piedi. Nel punto di arresto l'arbitro segna una caccia mediante un'apposita bandierina. La caccia pu\u00f2 anche essere segnata quando la palla, dopo aver rimbalzato almeno una volta in campo, esce lateralmente: in questo caso viene posizionata nel punto di uscita dal bordo del campo.\nDopo aver segnato un massimo di quattro cacce, le squadre si scambiano il campo. A questo punto inizia la seconda fase del gioco e le due squadre si disputano la conquista delle cacce che sono appena state segnate dall'arbitro.\nPer conquistare una caccia, la quadretta deve fermare la palla in modo valido avendo alle proprie spalle il punto in cui \u00e8 stata segnata la caccia, definito dalla bandierina corrispondente. Si fanno punti quando il pallone valido va oltre la linea di fondo campo avversaria, quando si conquista una caccia, quando l'avversario commette fallo: ognuna di queste situazioni vale un quindici.\nLe partite possono durare da poco pi\u00f9 di un'ora a parecchie ore, quando le squadre in campo sono molto equilibrate.\nLe categorie, a partire dalle giovanili, sono queste:\nPromozionali, Pulcini, Esordienti, Allievi, Juniores, Under 25; serie: C2, C1, B, A\nNelle categorie giovanili il \"match\" ha durata in giochi inferiore e un pallone pi\u00f9 leggero, che va dai 120 ai 160 grammi di peso.\nMolto affine alla pallapugno \u00e8 la \"pantalera\" che si gioca nelle piazze o nei cortili, in cui per\u00f2 la battuta si compie non con un pugno ma lanciando la palla (sempre da 190 grammi circa) su un asse appositamente inclinato e dotato di liste oblique che rendono irregolare il rimbalzo del pallone (in origine la palla veniva lanciata sui tetti); in questa specialit\u00e0 destrezza e intuizione prevalgono spesso sulla potenza muscolare.\nNella pantalera viene accentuata la differenziazione di un campo di gioco dall'altro (gi\u00e0 tipica della pallapugno), visto che spesso elementi architettonici (grondaie, porte, scalini ecc.) o irregolarit\u00e0 del fondo rendono imprevedibile il rimbalzo del pallone. In questo gioco, essendo a livello dilettanti o meglio ancora \"paesani\" non sono presenti arbitri di nessuna serie, ma ne viene preso uno per ogni paese di gioco che solitamente va bene a entrambe le squadre.\nCompetizioni.\nIl campionato italiano si svolge regolarmente dal 1912. Dal 1983 si svolge la coppa Italia.\nA livello giovanile viene praticata la disciplina propedeutica della pallapugno leggera, che viene giocata in tutta Italia, specialmente nelle scuole.\nSi disputa periodicamente il campionato mondiale di sport sferistici e il campionato mondiale di sport sferistici 2004 si svolse in Italia con le quattro specialit\u00e0: pallapugno, gioco internazionale (una miscellanea delle discipline europee), \"front\u00f3n\" e \"llargues\".\nDalla stagione 2003-2004 la Federazione Italiana Pallone Elastico ha cambiato la propria ragione sociale in Federazione Italiana Pallapugno, su proposta dell'allora Presidente Franco Piccinelli.\nOggi le societ\u00e0 tesserate sono circa 100 e i giocatori circa 10.000.\nI campioni.\nTra i campioni memorabili spiccano Felice Bertola (12 titoli italiani come battitore, pi\u00f9 2 come \"spalla\"), Augusto Manzo (8 titoli italiani), Franco Balestra e Massimo Berruti (6 titoli italiani), eterno rivale di Felice Bertola e anche ottimo pittore, Donato Feliciano, il ligure Riccardo Aicardi (4 titoli italiani) ; Aurelio Defilippi, detto \"Il Mancino di C\u00e0stino\" (2 titoli italiani a Cuneo nel '63 e nel '64).\nNegli ultimi anni i giocatori pi\u00f9 titolati sono stati l'imperiese Alberto Sciorella, 4 volte Campione d'Italia (1996, 1997, 2001 e 2002), Paolo Danna, vincitore di quattro campionati tra il 2004 e il 2010 e Roberto Corino, vincitore di tre scudetti consecutivi tra il 2006 e il 2008.\nBibliografia.\nIn ordine cronologico:"}
{"id": "68380", "revid": "1543377", "url": "https://it.wikipedia.org/wiki?curid=68380", "title": "Il codice di Perel\u00e0", "text": "Il codice di Perel\u00e0 \u00e8 un romanzo futurista di Aldo Palazzeschi. Scritto negli anni 1908-1910 e pubblicato in prima edizione nel 1911 dalle Edizioni futuriste della rivista \"Poesia\", il libro \u00e8 stato ripubblicato pi\u00f9 volte con alcune variazioni:\nLo stile \u00e8 sorprendente, soprattutto considerato l'anno di pubblicazione; \u00e8 estremamente esplicito e complicato al tempo stesso. Il libro si presenta come un'opera teatrale, dove il protagonista, Perel\u00e0, passa attraverso gli eventi manifestando pochissime reazioni, il cui valore viene implicitamente rimandato, attraverso i dialoghi dei co-protagonisti, al giudizio del lettore. \"Il codice\" \u00e8 un testo che si presta a molteplici interpretazioni.\nTrama.\nLa vicenda di questa favola allegorica o antiromanzo \u00e8 molto semplice. Perel\u00e0 arriva nella citt\u00e0 che fa da sfondo alla vicenda ripetendo fra s\u00e9 le parole: \nI primi che lo incontrano sono una vecchia e i soldati del re che si accorgono subito che il personaggio \u00e8 un essere strano, un piccolo uomo fatto solamente di fumo che alle loro domande risponde: \"io sono leggero... un uomo leggero... tanto leggero\". La sua storia si conosce dai brevi dialoghi con le persone che incontra sul suo cammino.\nPerel\u00e0 \u00e8 vissuto per trentatr\u00e9 anni nella cappa del camino di una villa, vicino al quale stavano sedute tre vecchie, Pena, Rete e Lama, che tenevano alimentato il fuoco e parlavano tra di loro. Perel\u00e0 era stato formato ed educato dai loro lunghi discorsi e quando, d'un tratto, il chiacchierio delle tre donne era cessato, aveva atteso tre giorni e poi era sceso dal camino. Davanti al camino aveva trovato un paio di stivali che aveva indossato e poi si era messo in cammino verso la citt\u00e0. Giunto cos\u00ec in citt\u00e0 attira la curiosit\u00e0 di tutti per il suo modo ondeggiante di camminare, per la materia impalpabile di cui \u00e8 fatto, per la semplicit\u00e0 e il candore con cui parla.\nQuando giunge al palazzo del re viene degnamente ospitato e ha occasione di ricevere una lunga schiera di persone autorevoli che vengono ad esporgli i loro progetti e i loro pensieri. Perel\u00e0 risponde a tutti con brevi monosillabi e lunghi silenzi, prende il t\u00e8 con le pi\u00f9 importanti dame della citt\u00e0 e ascolta le confidenze di amori, passioni, invidie e gelosie. Fra queste dame c'\u00e8 Oliva di Bellonda che \u00e8 convinta di aver trovato in Perel\u00e0 l'anima gemella che aveva tanto e inutilmente cercato. Perel\u00e0 rimane comunque un mistero e intorno a lui si iniziano a fare mille ipotesi e insinuazioni, ad esprimere le pi\u00f9 strane opinioni.\nUn giorno Perel\u00e0 incontra la regina e rimane con lei a lungo. Nel corso dell'incontro un pappagallo, appartenente alla regina, ripete continuamente la parola \"Dio\". Nel frattempo il re, che sembra stimare molto Perel\u00e0, gli affida il compito di compilare il nuovo codice del paese e d\u00e0 ordini che venga organizzato un grande ballo di corte in onore di Perel\u00e0. Per preparare il codice Perel\u00e0 si reca a visitare suor Marianna Fonte, peccatrice pentita e suor Colomba Messerino, vergine pura. Si reca inoltre al camposanto, al Prato dell'amore, al carcere nel quale \u00e8 tenuto prigioniero l'ex re Iba, al manicomio di Villa Rosa, dove ha modo di conoscere il principe Zarlino, pazzo volontario. Ovunque Perel\u00e0 rimane attento e disponibile ascoltatore ma sempre silenzioso.\nAd un tratto la posizione favorevole alla corte di Perel\u00e0 si ribalta, perch\u00e9 il domestico Alloro, impazzito e voglioso di imitare Perel\u00e0, si d\u00e0 fuoco per diventare anche lui fumo. Perel\u00e0 viene accusato di questa morte e tutta la folla lo insulta. Il re d\u00e0 ordini che venga processato e condannato ad essere rinchiuso in una minuscola cella in cima al monte Calleio. Durante il processo, tutti i personaggi da Perel\u00e0 incontrati, che avevano dimostrato immediatamente simpatia e ammirazione, lo accusano senza piet\u00e0, chi mosso da invidia o chi semplicemente perch\u00e9 lo fanno gli altri.\nOliva di Bellonda, dopo molte implorazioni, ottiene dal re che sia consentito a Perel\u00e0 di avere, nella sua cella, un caminetto e un pertugio dal quale ricevere legna da ardere. Questa si dimostrer\u00e0 la salvezza di Perel\u00e0 il quale, dopo aver attraversato per l'ultima volta la citt\u00e0 tra gli sputi e gli insulti della folla, appena rinchiuso nella cella, si toglie gli stivali e, attraverso il camino, scompare nel cielo sotto forma di una nuvola di fumo e Oliva di Bellonda muore di crepacuore per aver perso l'anima gemella trovata da cos\u00ec poco.\nGiudizi della critica.\nLuigi Baldacci.\nIl primo a sostenere, in un articolo pubblicato nel 1956 sulla rivista \"Belfagor\" e in seguito raccolto nel volume \"Letteratura e verit\u00e0\" edito a Milano-Napoli da Ricciardi nel 1963, che Il codice di Perel\u00e0 era senza dubbio il libro meglio riuscito ed importante di Aldo Palazzeschi, \u00e8 stato Luigi Baldacci.\nCon questo giudizio il critico ribaltava i giudizi finora espressi e spostava l'attenzione dai libri pi\u00f9 maturi dello scrittore, come il romanzo \"Sorelle Materassi\", precedentemente ritenuto il migliore all'interno della sua produzione, a questa prima opera di carattere futurista.\nLuciano De Maria.\nNella sua Introduzione alla ristampa da parte di Mondadori del libro nel 1973, raccolta in seguito in \"Palazzeschi e l'avanguardia\", Milano, all'insegna del Pesce d'oro, 1976, il critico Luciano De Maria comparava la storia di Perel\u00e0 a quella di Cristo trovando cos\u00ec molti punti in comune: trentatr\u00e9 anni per l'uno e per l'altro; l'arrivo improvviso nel mondo, senza intervento paterno; l'ascesa fra la gente che termina in un processo e una condanna; la riflessione sulla collina fuori citt\u00e0 simile all'orto degli Ulivi, il monte Calleio che richiama il monte Calvario, l'ascesa al cielo e il messaggio lasciato agli uomini: \"Il codice di Perel\u00e0\".\nMarco Forti.\nIn \"Romanzi straordinari\", in AA.VV., \"Palazzeschi oggi. Atti del convegno Firenze 6-8 novembre 1976\", a cura di Lanfranco Caretti, edito dal Saggiatore a Milano nel 1978, Marco Forti ha utilizzato strumenti interpretativi sui vari tipi di scrittura che vengono utilizzati nel romanzo. Egli ha messo in evidenza soprattutto l'uso continuo del dialogo, l'uso del monologo, l'uso dei parlati teatrali, i racconti all'interno del racconto, lo stile che anticipa soluzioni surrealistiche, il gusto particolare del fantastico e un forte realismo magico.\nAlberto Asor Rosa ed Edoardo Sanguineti.\nIn \"Palazzeschi oggi\", Alberto Asor Rosa ed Edoardo Sanguineti fanno considerazioni sostenendo che Perel\u00e0 non \u00e8 altro se non l'espressione di quella utopia che si \u00e8 venuta a creare dalla divaricazione tra letteratura e ideologia provocata dalla guerra.\nFausto Curi.\nFausto Curi, sempre in \"Palazzeschi oggi\", ritiene che nell'opera analizzata vi siano suggestioni dovute a Friedrich Nietzsche e alla figura del principe Myskin di Dostoevskij ma soprattutto sostiene che al libro \u00e8 necessario dare un'interpretazione psicoanalitica e paragona Perel\u00e0 alle fantasie dell'inconscio.\nPiero Pieri.\nPiero Pieri nel suo testo critico, \"L'uomo di fumo\", in \"Ritratto del saltimbanco da giovane. Palazzeschi 1905-1914\" pubblicato a Bologna da Patron nel 1980, approfondisce la ricerca dei significati e analizza i collegamenti letterari con l'espressionismo e il futurismo.\nNel saggio critico pi\u00f9 recente, \"Il codice di Perel\u00e0 di Palazzeschi. L'altro del fumo, l'oltre dell'uomo\", Pieri, si avventura in un'analisi molto pi\u00f9 approfondita del libro di Palazzeschi nel quale vede una parabola nichilista.\nGuido Guglielmi.\nGuido Guglielmi, in \"Capricci e maschere\", in \"L'udienza del poeta. Saggi su Palazzeschi e il futurismo\", Torino, Einaudi, 1979, nel condurre un'accurata analisi testuale dell'opera, collega gli elementi del testo con le diverse interpretazioni simboliche e sociologiche.\nAnthony Julian Tamburri.\nAnthony Julian Tamburri, in \u201c\"Il codice di Perel\u00e0\": svelamento del codice\u201d, in \"Una semiotica della ri-lettura: Guido Gozzano, Aldo Palazzeschi, e Italo Calvino\", Franco Cesati Editore, 2003, dimostra tramite una lettura retrospettiva che il romanzo futurista del Palazzeschi \u00e8 in effetti una specie di manifesto \"ante quem\" della filosofia controdoloriana che apparir\u00e0 tre anni dopo nei suoi manifesti lacerbiani.\nFrancesco Grisi.\nSecondo Francesco Grisi la novit\u00e0 di \"Perel\u00e0\" consiste \"nell'essere libero da ogni movimento e di avere ricomposto in una poesia della libert\u00e0, oltre il corpo, il segreto del reale\"."}
{"id": "68381", "revid": "647919", "url": "https://it.wikipedia.org/wiki?curid=68381", "title": "Codice Perel\u00e0", "text": ""}
{"id": "68384", "revid": "1543377", "url": "https://it.wikipedia.org/wiki?curid=68384", "title": "Yuna", "text": "Yuna \u00e8 un personaggio principale giocabile di \"Final Fantasy X\" e \"Final Fantasy X-2\", due episodi della saga di videogiochi di ruolo giapponesi \"Final Fantasy\" creata dalla Square Soft (ora Square Enix), e di \"Dissidia 012 Final Fantasy\", sempre della Square Enix.\n\u00c8 arrivata al sedicesimo posto nella classifica dei migliori personaggi di videogiochi di sempre secondo un sondaggio di \"Famits\u016b\", dietro al solo Cloud Strife per quanto riguarda la serie \"Final Fantasy\".\nDescrizione del personaggio.\nNata a Bevelle e cresciuta sull'isola di Besaid, all'inizio di \"Final Fantasy X\" Yuna \u00e8 una ragazza di 17 anni che indossa abiti convenzionali (l'opposto di quelli di Tidus).\nYuna \u00e8 un'invocatrice di Yevon con l'abilit\u00e0 di invocare potenti creature conosciute come \"Eoni\", ruolo che pu\u00f2 essere scelto per compiere un pellegrinaggio e salvare il popolo di Spira da una potente entit\u00e0 distruttiva chiamata Sin, facendo giungere un periodo di pace chiamato Bonacciale, come fece il padre di Yuna, Braska, dieci anni prima.\nYuna \u00e8 una persona diversa in \"Final Fantasy X-2\". Decide di cominciare un viaggio per cercare Tidus, che pensava di aver perso per sempre.\n\u00c8 doppiata da Hedy Burress nelle versioni europea e americana dei giochi, e da Mayuko Aoki in quella giapponese. Yuna \u00e8 met\u00e0 umana e met\u00e0 Albhed: suo padre, l'invocatore Braska, era un umano ma sua madre era Albhed (sorella di Cid e zia di Rikku). Questa diversa etnia si pu\u00f2 verificare nel colore dei suoi occhi: verde quello destro e azzurro quello sinistro.\nIl personaggio \u00e8 arrivato al decimo posto nella classifica stilata da IGN dei migliori 25 personaggi di Final Fantasy.\nI compiti di un'invocatrice.\nYuna, come invocatrice, ha anche il compito di viaggiare per tutta Spira al fine di liberarla dalla malvagia creatura \"Sin\" che vuole imporsi sul mondo. Per compiere la missione ha a disposizione l'aiuto degli Eoni (Valefor, Ifrit, Ixion, Shiva, Bahamut, Yojimbo, Anima e le tre Magus) e dei guardiani che devono proteggerla durante il tragitto. Yuna comincia con tre guardiani: Kimhari, che si prende cura di lei da quando \u00e8 orfana; Lulu, sua amica; e Wakka. Quando Tidus, uno straniero, arriva sull'isola di Besaid, Yuna decide di accettarlo come suo quarto guardiano. Pi\u00f9 tardi Auron, che in passato ha gi\u00e0 protetto Lord Braska, viene accolto come quinto guardiano; successivamente comparir\u00e0 anche la cugina del lato materno di Yuna, Rikku, che diventa cos\u00ec il sesto ed ultimo guardiano.\nStoria.\n\"Final Fantasy X\".\nDurante lo svilupparsi degli eventi di \"Final Fantasy X\" il maestro Seymour, uno dei principali sacerdoti della religione Yevonita, la rapisce e le rivela che la sua vera ambizione \u00e8 quella di diventare Sin per acquisire il pi\u00f9 grande e distruttivo potere del mondo al fine di tenere in pugno tutto il popolo di Spira. Allo stesso tempo Tidus scopre che il viaggio di Yuna avr\u00e0 termine con la morte della stessa invocatrice sacrificata per la sua gente; l'Invocazione Suprema, infatti, sconfigge Sin e uccide chi l'ha invocata. Supportato da Auron, riesce a convincerla che \u00e8 possibile trovare un altro modo per liberare Spira dalla piaga che l'affligge. Sconfitti entrambi, Tidus viene sottratto all'amore di Yuna e sparisce cos\u00ec per sempre.\n\"Final Fantasy X-2\".\nDue anni dopo, in \"Final Fantasy X-2\", Yuna \u00e8 diventata una celebrit\u00e0 come salvatrice di Spira. \u00c8 diventata una \"Cacciasfere\" membro dei \"Gabbiani\", nei quali militano la gi\u00e0 conosciuta Rikku, una misteriosa donna di nome Paine, un ragazzino Albhed di nome Shinra, il fratello di Rikku e il suo amico Compagno. Insieme a Rikku e Paine, Yuna forma il trio YRP (chiamato YuRiPa nella versione giapponese).\nAl di l\u00e0 della nuova immagine, comunque, Yuna cerca principalmente informazioni su Tidus, sulle cause della sua scomparsa e sulla sua situazione attuale. Le indagini la portano a scoprire l'oscuro lato di Yevon e le diverse fazioni politiche createsi dopo la distruzione di Sin, in particolare gli Automisti, la Lega della Giovent\u00f9 e Neoyevon. Yuna capisce che ha la responsabilit\u00e0 di portare la pace su Spira una seconda volta e, attraverso la macchina della distruzione Vegnagun, la relazione di Shuyin e Lenne e l'Oltremondo, di trovare Tidus.\nSignificato del nome.\n\"Yuna\", nel dialetto di Okinawa, significa sia \"luna\" che, per estensione di significato, \"notte\". Da notare che, nel gioco, per ottenere la Nirvana di Yuna serve la \"Crest of Moon\". Va inoltre ricordato che Yuna \u00e8 anche il nome di un fiore, l'hibiscus (la cui fantasia adorna l'abito e il ciondolo di Yuna), che si apre di giorno e si chiude di notte.\nAltre apparizioni.\nYuna compare anche in \"Kingdom Hearts 2\", insieme a Rikku e Paine, come servitrice di Malefica.\nAppare anche in \"Itadaki Street Special\" e \"Dissidia 012 Final Fantasy\" insieme a Jecht e a Tidus come personaggio giocabile."}
{"id": "68390", "revid": "4", "url": "https://it.wikipedia.org/wiki?curid=68390", "title": "Galois", "text": ""}
{"id": "68393", "revid": "536103", "url": "https://it.wikipedia.org/wiki?curid=68393", "title": "Rete virtuale privata", "text": "Una rete virtuale privata (tradotto dall'inglese in lingua italiana letteralmente: \"Virtual Private Network\", acronimo: VPN), nelle telecomunicazioni, \u00e8 una rete di telecomunicazioni privata, instaurata come connessione tra soggetti che utilizzano, come tecnologia di trasporto, un protocollo di trasmissione pubblico e condiviso, come ad esempio la suite di protocolli Internet.\nLe VPN possono garantire diversi tipi di protezione dei dati, tra cui confidenzialit\u00e0, integrit\u00e0, autenticazione e protezione dai replay attack.\nScopo delle reti VPN \u00e8 quello di offrire alle aziende, a un costo minore, le stesse possibilit\u00e0 delle linee private a noleggio, ma sfruttando reti condivise pubbliche: si pu\u00f2 vedere dunque una VPN come l'estensione a livello geografico di una rete locale privata aziendale sicura che colleghi tra loro siti interni all'azienda stessa variamente dislocati su un ampio territorio, sfruttando l'instradamento tramite IP per il trasporto su scala geografica e realizzando di fatto una rete LAN, detta appunto \"virtuale\" e \"privata\", equivalente a un'infrastruttura fisica di rete (ossia con collegamenti fisici) dedicata.\nDescrizione.\nIl termine \"VPN\" \u00e8 un termine generico che definisce l'idea e non un marchio o uno standard; in particolare non esiste alcun ente che regoli la denominazione di un prodotto come VPN: quindi ogni produttore pu\u00f2 utilizzare la denominazione a suo piacimento. Esistono tuttavia vari organismi indipendenti, largamente riconosciuti, che certificano interoperabilit\u00e0 (la capacit\u00e0 di un sistema o di un prodotto informatico di cooperare e di scambiare informazioni) e sicurezza dei sistemi informatici, come ad esempio ICSA Labs. Un apparato o un software, che riporti il marchio di ICSA Labs per le VPN IPsec, ha sicuramente superato una serie di esami oggettivi e replicabili, che garantiscono la compatibilit\u00e0 con tutte le altre implementazioni certificate e un adeguato livello di sicurezza. \u00c8 oggi opinione comune che una VPN correttamente progettata abbia un grado di sicurezza comparabile se non maggiore a quello di una rete dedicata.\nTramite una VPN, utilizzando una connessione Internet (o anche radiofonica), \u00e8 ad esempio possibile collegarsi da remoto (cio\u00e8 dall'esterno) alla rete informatica della propria azienda. In termini semplificati: tramite una connessione VPN ci si pu\u00f2 \"collegare\" da un client (utilizzatore, sia hardware che software) come se si fosse fisicamente (cavo di rete o intramezzo wireless) cablati. La connessione si svolge attraverso un tunnel \"virtuale\" (protetto e sicuro) supportato da Internet esattamente come fosse il cavo fisico abituale. In questo modo si possono utilizzare le risorse di rete abituali: cartelle, sistemi informatici gestionali, posta elettronica aziendale e cos\u00ec via. A parte l'esempio aziendale, questo vale per qualsiasi applicazione dove sia necessaria una connessione di rete da remoto. A titolo esemplificativo, un istituto universitario pu\u00f2 attivare una VPN per consentire ai propri studenti la consultazione da casa di pubblicazioni per le quali ha sottoscritto degli abbonamenti; finch\u00e9 l'utente ha il servizio VPN attivato, tutte le sue richieste transitano dai server dell'istituto, come se la connessione fosse effettuata in locale, ottenendo pertanto l'accesso ai servizi di abbonamento riservati; nel contempo l'utente \u00e8 anche soggetto alle politiche del gestore che pu\u00f2 ad esempio crittografare o meno la connessione server-utente o inibire alcuni protocolli come il P2P o l'accesso ai siti internet inseriti in una black list.\nLe VPN possono essere implementate attraverso i sistemi operativi pi\u00f9 comuni (Windows, Linux, Android, iOS, macOS e MS-DOS) oppure tramite software di terze parti (esempio: Cisco VPN Client o OpenVPN) che permette configurazioni pi\u00f9 complesse e gestibili. Generalmente una VPN comprende due parti: una \"esterna alla rete privata\", e quindi protetta, che preserva la trasmissione, e una meno affidabile e sicura che \u00e8 \"quella interna alla rete\", ad esempio via Internet. Le reti VPN utilizzano collegamenti che necessitano di accesso in modo da garantire l'accesso ai soli utenti autorizzati; per garantire la sicurezza che i dati inviati in Internet non siano intercettati o utilizzati da altri non autorizzati, le reti utilizzano sistemi di cifratura. Le reti VPN sicure adottano dunque protocolli che provvedono a cifrare il traffico transitante sulla rete virtuale. Oltre alla cifratura, una VPN sicura deve prevedere nei suoi protocolli dei meccanismi che impediscano violazioni della sicurezza, come ad esempio il furto dell'identit\u00e0 digitale o l'alterazione dei messaggi. Nelle VPN c'\u00e8 in genere un \"firewall\" tra il computer del dipendente o di un cliente e il terminale della rete o del server. Il dipendente, per esempio, quando stabilisce la connessione con il \"firewall\" deve verificare i dati che vuole trasmettere, passando attraverso un servizio di autenticazione interno.\nUn utente autenticato pu\u00f2 essere provvisto di privilegi particolari per accedere a risorse che generalmente non sono accessibili alla generalit\u00e0 degli utenti. La maggior parte dei programmi client richiede che tutto il traffico IP della VPN passi attraverso un \"tunnel virtuale\" tra le reti utilizzando Internet come mezzo di collegamento. Dal punto di vista dell'utente ci\u00f2 significa che, mentre la connessione VPN \u00e8 attiva, tutti gli accessi esterni alla rete sicura devono passare per lo stesso firewall come se l'utente fosse fisicamente connesso all'interno della rete sicura. Questo riduce il rischio che utenti esterni possano accedere alla rete privata dell'azienda. Lo strumento maggiormente sfruttato in tal senso \u00e8 il \"tunneling\", cio\u00e8 la trasmissione di dati attraverso una rete privatizzata, che fa s\u00ec che i nodi d'instradamento della rete pubblica non siano in grado di percepire che la trasmissione \u00e8 parte di una rete nascosta; esso permette dunque di usare la rete pubblica per trasportare dati per conto di clienti autorizzati all'accesso alla rete privata, facendo s\u00ec che la comunicazione \"end-to-end\" tra utenti rimanga a livello logico confinata all'interno della rete privata stessa. In genere il \"tunneling\" viene creato incapsulando i dati e il protocollo nel protocollo di rete pubblica, cos\u00ec che i dati che transitano per il tunnel non siano comprensibili a terzi che stiano eventualmente esaminando i dati trasmessi. La sicurezza della connessione VPN \u00e8 di importanza fondamentale, perch\u00e9 la rete su cui gli altri computer stanno lavorando potrebbe non essere sicura o esserlo solo parzialmente. La VPN deve quindi garantire un livello di sicurezza tale da proteggere i computer dei dipendenti che stanno lavorando simultaneamente sulla stessa rete, tra i quali uno potrebbe essere stato infettato da un virus, un worm o un trojan.\nAutenticazione degli utenti.\nLa natura della VPN \u2013 fare transitare dati privati in reti pubbliche \u2013 richiede attenzione verso le minacce potenziali ai dati stessi e l'impatto di quelli persi. Una VPN si preoccupa delle minacce alla sicurezza, offrendo servizi di sicurezza nelle aree di autenticazione, il processo per assicurarsi che un cliente o un sistema siano effettivamente coloro che dichiarano di essere. Ci sono molti meccanismi di autenticazione, ma i pi\u00f9 usati sono:\n\"Login\" e \"password\" sono considerati generalmente autenticazioni deboli, mentre autenticazioni forti si ottengono combinando tra loro due diversi tipi di autenticazione. L'effettivo livello di sicurezza dipende ovviamente dal contesto, perch\u00e9 per esempio una \"smartcard\" pu\u00f2 essere rubata, mentre le credenziali di accesso possono essere difficili da individuare. Dati di sicurezza rubati o persi possono consentire pi\u00f9 attacchi e necessitano di pi\u00f9 schemi di autenticazione.\nNessuna tecnica offre completa sicurezza di autenticazione, neanche quelle biometriche (impronte digitali, impronte vocali e mappatura della retina).\nVantaggi per le aziende.\nUna VPN ben strutturata pu\u00f2 offrire grandi vantaggi a un'azienda:\nDa quando la VPN ha cos\u00ec esteso la \"major network\" con una dovizia di apparati e dispositivi, alcune implementazioni di sicurezza necessitano un'attenzione particolare:\nIn situazioni in cui le aziende, o individui, hanno obblighi legali per la tenuta di informazioni confidenziali ci possono essere problemi legali o penali. Due esempi sono i regolamenti HIPAA negli Stati Uniti con riguardo ai dati sicuri, e i regolamenti generali dell'Unione europea che si applicano a ogni informazione commerciale e contabile e si estendono a coloro che condividono questi dati.\nTipi di VPN.\nTrusted VPN.\nLa garanzia che offre la rete Trusted VPN \u00e8 la sicurezza che nessun terzo non autorizzato possa usufruire del circuito del cliente. Questo implica che il cliente abbia un proprio indirizzo IP e una propria politica di sicurezza.\nIl circuito viaggia attraverso uno o pi\u00f9 \"interruttori\" di comunicazione che possono essere compromessi da chi vuole disturbare il traffico della rete. Il cliente di una VPN si aspetta quindi che il fornitore (\"provider\") della VPN mantenga l'integrit\u00e0 del circuito in modo da impedire l'accesso di intrusi.\nLe aziende che utilizzano una Trusted VPN vogliono avere la sicurezza che i loro dati si muovano attraverso una serie di percorsi che hanno propriet\u00e0 specifiche e che sono controllati da un ISP (Internet Service Provider).\nIl cliente ha quindi fiducia che i percorsi attraverso i quali questi dati si muovono siano mantenuti sicuri secondo i criteri di un precedente accordo, anche se generalmente il cliente non conosce quali siano i percorsi utilizzati dal fornitore della VPN Trusted.\nPi\u00f9 recentemente i fornitori di servizio hanno cominciato a offrire un nuovo tipo di Trusted VPN, questa volta usando Internet invece della rete telefonica come substrato di comunicazione. Queste nuove Trusted VPN non offrono sicurezza, ma danno ai clienti un modo di creare facilmente segmenti di rete su vasta scala (WAN). I segmenti Trusted VPN possono essere inoltre controllati da un posto unico e spesso con una qualit\u00e0 di servizio garantita (QoS - \"quality of service\") dal provider.\nTecnologie utilizzate dal Trusted VPN.\nCon riferimento alla pila ISO/OSI, le tecnologie utilizzate si suddividono in tecnologie a \"livello 2\" e \"livello 3\";\nSecure VPN.\nDa quando Internet si \u00e8 diffuso ed \u00e8 diventato un importante mezzo di comunicazione la sicurezza \u00e8 allo stesso tempo diventata sempre pi\u00f9 importante, sia per i clienti sia per i \"provider\". Visto che la VPN non offriva una sicurezza completa, i fornitori di connettivit\u00e0 hanno cominciato a creare protocolli che permettessero la cifratura dei dati da parte della rete o da parte del computer di provenienza, in modo da essere trasportati in Internet come qualsiasi altro dato, per poi essere decifrati all'arrivo nella rete dell'azienda o nel computer ricevente.\nQuesto traffico cifrato agisce come un \"tunnel\" tra due reti: anche se un intruso cercasse di leggere i dati non potrebbe decifrarne il contenuto n\u00e9 modificarlo, dato che eventuali modifiche sarebbero immediatamente rilevate dal ricevente e quindi respinte. Le reti costruite utilizzando la cifratura dei dati sono chiamate Secure VPN.\nIl motivo principale per cui le societ\u00e0 usano una Secure VPN \u00e8 che possono trasmettere informazioni delicate su Internet senza temere che vengano intercettate. \nLe Secure VPN sono particolarmente utili per permettere accessi remoti da parte di utenti connessi a Internet da zone non controllate dall'amministratore di rete.\nTecnologie utilizzate dai Secure VPN.\nQueste tecnologie sono standardizzate nella Internet Engineering Task Force (IETF).\nHybrid VPN.\nUna Secure VPN pu\u00f2 essere adoperata come parte di una Trusted VPN creando un terzo tipo di VPN, recentemente introdotta sul mercato:\nHybrid VPN.\nLe parti sicure di una Hybrid VPN possono essere controllate da un cliente o dallo stesso \"provider\" che fornisce la parte di fiducia dell'Hybrid VPN. Qualche volta un'intera Hybrid VPN \u00e8 resa sicura grazie a una Secure VPN, ma pi\u00f9 comunemente solo una parte dell'Hybrid VPN \u00e8 sicura. \u00c8 chiaro che le Secure VPN e le Trusted VPN hanno propriet\u00e0 molto differenti:\nA causa di questi punti di forza e di debolezza sono state introdotte le Hybrid VPN. Gli scenari di utilizzazione sono tuttavia ancora in evoluzione. Una situazione tipica per il dispiegamento di una Hybrid VPN \u00e8 quando un'azienda ha gi\u00e0 una Trusted VPN e desidera sicurezza su una parte della VPN. Tuttavia nessuna delle tecnologie Trusted VPN impedisce la creazione di Hybrid VPN e qualche produttore sta realizzando sistemi che supportano esplicitamente la creazione di servizi Hybrid VPN.\nProtocolli utilizzati.\nLe Secure VPN utilizzano protocolli crittografici a tunnel per offrire l'autenticazione del mittente e l'integrit\u00e0 del messaggio allo scopo di difendere la privacy. Una volta scelte, implementate e usate, alcune tecniche possono fornire comunicazioni sicure su reti non sicure. Le tecnologie delle Secure VPN dovrebbero essere utilizzate come \"security overlay\" attraverso infrastrutture di rete dedicate.\nI protocolli che implementano una VPN sicura pi\u00f9 conosciuti sono:\nAlcune reti VPN sicure non usano algoritmi di cifratura, ma partono dal presupposto che un singolo soggetto fidato gestisca l'intera rete condivisa e che quindi l'impossibilit\u00e0 di accedere al traffico globale della rete renda i singoli canali sicuri, dato che il gestore della rete fornisce ad ogni soggetto solamente la sua VPN. I protocolli che utilizzano questa filosofia includono:\nDispositivo TAP.\nAlcuni client di soluzioni VPN (ad esempio OpenVPN) installano nel sistema operativo anche un dispositivo virtuale di rete di tipo TAP per attivare la funzione di \"tunnelling\" sicuro. Se si disattiva il relativo servizio la connessione all'host non si completa."}
{"id": "68394", "revid": "121212548", "url": "https://it.wikipedia.org/wiki?curid=68394", "title": "Wired Equivalent Privacy", "text": "Il Wired Equivalent Privacy (WEP, dall'inglese \"privacy equivalente alla rete cablata\"), in telecomunicazioni e crittografia, \u00e8 parte dello standard IEEE 802.11 (ratificato nel 1999) e in particolare \u00e8 quella parte dello standard che specifica il protocollo di rete utilizzato per rendere sicure le trasmissioni radio delle reti Wi-Fi. WEP \u00e8 stato progettato per fornire una sicurezza comparabile a quelle delle normali reti LAN cablate.\nSeri difetti sono stati scoperti nella particolare implementazione dell'algoritmo crittografico utilizzato per rendere sicure le comunicazioni. Questo ha reso necessario una revisione del WEP che adesso viene considerato un sottoinsieme del pi\u00f9 sicuro standard Wi-Fi Protected Access (WPA) distribuito nel 2003 e facente parte dell'IEEE 802.11i(conosciuto come WPA2) definito nel giugno del 2004. Il WEP viene ritenuto il minimo indispensabile per impedire a un utente casuale di accedere alla rete locale.\nDescrizione.\nDettagli.\nWEP usa l'algoritmo di cifratura stream RC4 per la sicurezza e utilizza il CRC-32 per verificare l'integrit\u00e0 dei dati. Nello specifico l'RC4 del WEP utilizza due chiavi, a 40 bit e a 104 bit. A queste vengono aggiunti 24 bit per il vettore di inizializzazione (IV, Initialization Vector) quando viene trasmesso in chiaro. L'RC4 \u00e8 un algoritmo molto veloce e in un contesto di criptazione in tempo reale, come nelle reti senza fili, non \u00e8 una caratteristica di poco conto.\nDifetti.\nCam Winget e altri (2003) segnalarono che il WEP aveva una serie di debolezze. In particolari due erano molto gravi:\nMolti attacchi specifici vennero sviluppati per il WEP. Nell'agosto del 2001 venne pubblicato su un newsgroup dedicato alla crittografia una approfondita analisi del WEP che ne evidenziava le insicurezze derivate dalla specifica implementazione dell'RC4 utilizzata dal WEP. Quella analisi dimostrava che era possibile, analizzando il traffico di rete, ottenere in breve tempo (poche ore) la chiave utilizzata per cifrare la rete locale. Non molto tempo dopo apparvero su Internet i primi programmi in grado di forzare il WEP (Airsnort, Wepcrack, per citarne alcuni) e allo stato attuale questi programmi consentono a un utente senza nessuna conoscenza specifica di forzare una rete WEP in pochi minuti. Il WEP ha fallito decisamente il suo obiettivo, infatti la sicurezza di una rete WEP \u00e8 notevolmente inferiore a quella di un'usuale rete su cavo."}
{"id": "68398", "revid": "76963", "url": "https://it.wikipedia.org/wiki?curid=68398", "title": "Hedy Burress", "text": "Biografia.\nNata nel 1973 a Edwardsville, in Illinois, ha frequentato la \"Milikin University\" di Decatur. Si \u00e8 quindi trasferita a Los Angeles nel 1995 dove ha lavorato in diverse trasmissioni televisive e pellicole cinematografiche dal 1996.\nHa preso parte ad alcuni videogiocatori, come voce inglese del personaggio \"Yuna\" nei giochi \"Final Fantasy X\" e \"Final Fantasy X-2\", ruolo che poi ha ripreso in \"Kingdom Hearts 2\".\nHa effettuato un provino per interpretare Dorothy Wheeler nel film \"Valentine - Appuntamento con la morte\" ma il ruolo \u00e8 stato preso da Jessica Capshaw. In ogni caso, il regista Jamie Blanks la voleva ancora come attrice nel proprio film, facendola recitare nel ruolo di Ruthie Walker.\nHa inoltre interpretato il ruolo di Jill nel quarto episodio della prima stagione di \"Dr. House - Medical Division\" (L'epidemia)."}
{"id": "68399", "revid": "124474927", "url": "https://it.wikipedia.org/wiki?curid=68399", "title": "Wi-Fi Protected Access", "text": "Wi-Fi Protected Access (WPA), il Wi-Fi Protected Access II (WPA2) e il Wi-Fi Protected Access III (WPA3) sono tre protocolli di sicurezza e programmi di certificazione di sicurezza sviluppati dalla Wi-Fi Alliance per proteggere le reti di computer wireless. L'Alleanza ha definito questi protocolli in risposta a gravi debolezze che i ricercatori avevano trovato nel precedente sistema Wired Equivalent Privacy (WEP).\nWPA (a volte definito come \"progetto di standard IEEE 802.11i\") \u00e8 stato reso disponibile nel 2003. L'Alliance Wi-Fi lo ha inteso come misura intermedia, in previsione della disponibilit\u00e0 di WPA2 pi\u00f9 sicuro e complesso. WPA2 \u00e8 diventato disponibile nel 2004 ed \u00e8 uno standard abbreviato per lo standard IEEE 802.11i (o IEEE 802.11i) mentre WPA3 \u00e8 diventato disponibile da giugno 2018 .\nDescrizione.\nL'Alliance Wi-Fi ha inteso WPA come misura intermedia per sostituire WEP in attesa della disponibilit\u00e0 dello standard IEEE 802.11i. WPA potrebbe essere implementata tramite aggiornamenti firmware sulle schede di interfaccia di rete wireless progettate per il WEP, che ha iniziato la spedizione nel 1999. Tuttavia, poich\u00e9 le modifiche richieste nei punti di accesso wireless (AP) erano pi\u00f9 ampi di quelli necessari sulle schede di rete, la maggior parte gli AP precedenti al 2003 non possono essere aggiornati per supportare WPA.\nIl protocollo WPA implementa gran parte dello standard IEEE 802.11i. In particolare, il protocollo Temporal Key Integrity Protocol (TKIP) \u00e8 stato adottato per WPA. WEP ha utilizzato una chiave di crittografia a 64 bit o a 128 bit che deve essere immessa manualmente sui punti di accesso e dispositivi wireless e non cambia. TKIP utilizza un pacchetto per pacchetto, il che significa che genera in modo dinamico un nuovo codice a 128 bit per ogni pacchetto e quindi impedisce i tipi di attacchi che compromettono WEP.\nWPA include anche un controllo di integrit\u00e0 dei messaggi, che \u00e8 stato progettato per impedire a un utente malintenzionato di modificare e inviare nuovi pacchetti di dati. Questo sostituisce il controllo ciclico di ridondanza (CRC) utilizzato dallo standard WEP. Il principale problema di CRC \u00e8 che non ha fornito una garanzia di integrit\u00e0 dei dati sufficientemente forti per i pacchetti gestiti.\nI codici di autenticazione dei messaggi ben testati esistevano per risolvere questi problemi, ma richiedevano l'utilizzo di un calcolo troppo complesso per le vecchie schede di rete. WPA utilizza un algoritmo di controllo dell'integrit\u00e0 dei messaggi chiamato \"TKIP\" per verificare l'integrit\u00e0 dei pacchetti. TKIP \u00e8 molto pi\u00f9 forte di un CRC, ma non forte quanto l'algoritmo utilizzato in WPA2. I ricercatori hanno da allora scoperto un difetto in WPA che si basava sulle vecchie debolezze in WEP e sulle limitazioni della funzione di hash di integrit\u00e0 del messaggio, denominata \"Michael\", per recuperare il keystream da pacchetti corti da utilizzare per la reinvenzione e lo Spoofing.\nWPA2 ha sostituito WPA. WPA2, che richiede test e certificazione da parte della Wi-Fi Alliance, implementa gli elementi obbligatori di IEEE 802.11i. In particolare, include il supporto obbligatorio per CCMP, una modalit\u00e0 di crittografia basata su AES con una forte sicurezza. La certificazione \u00e8 iniziata nel settembre 2004; dal 13 marzo 2006, la certificazione WPA2 \u00e8 obbligatoria per tutti i nuovi dispositivi a sostenere il marchio Wi-Fi.\nSupporto hardware.\nWPA \u00e8 stato progettato appositamente per lavorare con hardware wireless prodotti prima dell'introduzione del protocollo WPA, che fornisce sicurezza inadeguata tramite WEP. Alcuni di questi dispositivi supportano WPA solo dopo l'applicazione di aggiornamenti firmware, che non sono disponibili per alcuni dispositivi precedenti.\nI dispositivi Wi-Fi certificati dal 2006 supportano sia i protocolli di protezione WPA e WPA2. WPA2 potrebbe non funzionare con alcune vecchie schede di rete.\nTerminologia.\nDifferenti versioni di WPA e meccanismi di protezione possono essere distinti in base all'utente finale di destinazione (secondo il metodo di distribuzione della chiave di autenticazione) e il protocollo di crittografia utilizzato.\nUtenti di destinazione (distribuzione della chiave di autenticazione).\nSe si utilizzano i caratteri ASCII, viene calcolata la chiave a 256 bit applicando la funzione di derivazione della chiave PBKDF2 alla frase, utilizzando SSID come salt e 4096 iterazioni di HMAC-SHA1.\nLa modalit\u00e0 WPA-Personal \u00e8 disponibile sia con WPA che con WPA2.\nProtocollo di cifratura.\nIl protocollo utilizzato da WPA2, basato sul codice AES (Advanced Encryption Standard) unitamente all'autentica autenticit\u00e0 dei messaggi e al controllo dell'integrit\u00e0, \u00e8 significativamente pi\u00f9 efficace nella protezione della privacy e dell'integrit\u00e0 rispetto al TKIP basato su RC4 utilizzato da WPA. Tra i nomi informali ci sono \"AES\" e \"AES-CCMP\". Secondo la specifica 802.11n, questo protocollo di crittografia deve essere utilizzato per ottenere veloci schemi di bitrate elevati 802.11n, sebbene non tutte le implementazioni (vaghe) lo facciano rispettare. Altrimenti, la velocit\u00e0 dei dati non superer\u00e0 i 54 Mbit/s.\nProblemi di sicurezza.\nPassword debole.\nLe chiavi pre-condivise WPA e WPA2 restano vulnerabili agli attacchi di cracking della password se gli utenti si affidano a una password o passphrase deboli.\nL'utilizzo del \"brute force\" di password semplici pu\u00f2 essere tentata utilizzando la suite Aircrack a partire dall'operazione di handshake di autenticazione a quattro vie scambiata durante l'associazione o la nuova autenticazione periodica.\nPer proteggere ulteriormente dalle intrusioni, l'SSID della rete non deve corrispondere a nessuna voce nei primi 1.000 SSID pi\u00f9 comuni poich\u00e9 sono state pre-generate tabelle arcobaleno scaricabili per loro e una moltitudine di password comuni.\nSpoofing e decrittografia dei pacchetti WPA.\nMathy Vanhoef e Frank Piessens hanno migliorato significativamente gli attacchi WPA-TKIP di Erik Tews e Martin Beck..\nHanno dimostrato come iniettare una quantit\u00e0 arbitraria di pacchetti, con ogni pacchetto contenente al massimo 112 byte di payload. Ci\u00f2 \u00e8 stato dimostrato implementando un port scanner, che pu\u00f2 essere eseguito su qualsiasi client che utilizza WPA-TKIP. Inoltre hanno mostrato come decodificare i pacchetti arbitrari inviati a un client. Hanno menzionato che questo pu\u00f2 essere usato per dirottare una connessione TCP, consentendo a un utente malintenzionato di iniettare JavaScript dannoso quando la vittima visita un sito web. Al contrario, l'attacco di Beck-Tews poteva solo decrittografare pacchetti brevi con contenuti per lo pi\u00f9 conosciuti, come i messaggi ARP, e consentiva solo l'iniezione da 3 a 7 pacchetti con un massimo di 28 byte. L'attacco Beck-Tews richiede anche che sia abilitata la Qualit\u00e0 del servizio (come definita in 802.11e), mentre l'attacco di Vanhoef-Piessens no. N\u00e9 l'attacco porta al recupero della chiave di sessione condivisa tra il client e l'Access point. Gli autori affermano che l'uso di un breve intervallo di rekeying pu\u00f2 prevenire alcuni attacchi ma non tutti, e consiglia vivamente di passare da TKIP a CCMP basato su AES.\nHalvorsen e altri mostrano come modificare l'attacco di Beck-Tews per consentire l'iniezione da 3 a 7 pacchetti con una dimensione massima di 596 byte. Il rovescio della medaglia \u00e8 che il loro attacco richiede molto pi\u00f9 tempo per l'esecuzione: circa 18 minuti e 25 secondi. In altri lavori Vanhoef e Piessens hanno dimostrato che, quando viene utilizzato WPA per crittografare i pacchetti broadcast, \u00e8 possibile eseguire anche l'attacco originale. Questa \u00e8 un'estensione importante, poich\u00e9 molte pi\u00f9 reti usano WPA per proteggere i pacchetti broadcast, piuttosto che proteggere i pacchetti unicast. Il tempo di esecuzione di questo attacco \u00e8 in media di circa 7 minuti, rispetto ai 14 minuti dell'attacco originale di Vanhoef-Piessens e Beck-Tews.\nLe vulnerabilit\u00e0 di TKIP sono significative nel fatto che WPA-TKIP \u00e8 stato ritenuto una combinazione estremamente sicura; infatti, WPA-TKIP \u00e8 ancora un'opzione di configurazione su un'ampia variet\u00e0 di dispositivi di routing wireless forniti da molti produttori di hardware. Un sondaggio del 2013 ha mostrato che il 71% continua a consentire l'utilizzo di TKIP e il 19% supporta esclusivamente TKIP.\nWPS PIN recovery.\nUn grave difetto di sicurezza \u00e8 stato rivelato nel dicembre 2011 da Stefan Viehb\u00f6ck che riguarda i router wireless con la funzione Wi-Fi Protected Setup (WPS), indipendentemente dal metodo di crittografia utilizzato. I modelli pi\u00f9 recenti hanno questa caratteristica e la abilitano di default. Molti produttori di dispositivi Wi-Fi consumer hanno adottato misure per eliminare il potenziale delle passphrase pi\u00f9 deboli promuovendo metodi alternativi di generazione e distribuzione automatica di chiavi forti quando gli utenti aggiungono un nuovo adattatore o appliance wireless a una rete. Questi metodi includono la pressione dei pulsanti sui dispositivi o l'inserimento di un PIN a 8 cifre.\nWi-Fi Alliance ha standardizzato questi metodi come Wi-Fi Protected Setup; tuttavia, la funzionalit\u00e0 PIN implementata ha introdotto un nuovo grande difetto di sicurezza. Il difetto consente a un utente malintenzionato remoto di recuperare il PIN WPS e, con esso, la password WPA / WPA2 del router in poche ore. Gli utenti sono stati invitati a disattivare la funzione WPS, anche se questo potrebbe non essere possibile su alcuni modelli di router. Inoltre, il PIN \u00e8 scritto su un'etichetta sulla maggior parte dei router Wi-Fi con WPS e non pu\u00f2 essere modificato se compromesso.\nMS-CHAPv2.\nSono stati riscontrati diversi punti deboli in MS-CHAPv2, alcuni dei quali riducono drasticamente la complessit\u00e0 degli attacchi di forza bruta rendendoli fattibili con l'hardware moderno. Nel 2012 la complessit\u00e0 della rottura di MS-CHAPv2 \u00e8 stata ridotta a quella di rompere una singola chiave DES, opera di Moxie Marlinspike e Marsh Ray. Moxie ha consigliato: \"Le aziende che dipendono dalle propriet\u00e0 di autenticazione reciproca di MS-CHAPv2 per la connessione ai loro server WPA2 Radius dovrebbero immediatamente iniziare la migrazione a qualcos'altro.\"\nHole196.\nHole196 \u00e8 una vulnerabilit\u00e0 nel protocollo WPA2 che abusa della chiave temporanea di gruppo (GTK) condivisa. Pu\u00f2 essere usato per condurre attacchi man-in-the-middle e denial-of-service. Tuttavia, presuppone che l'autore dell'attacco sia gi\u00e0 autenticato contro Access Point e quindi in possesso del GTK.\nMancanza di segreto in avanti.\nWPA non fornisce il segreto in avanti, il che significa che una volta che una persona avversa scopre la chiave pre-condivisa, \u00e8 in grado di decifrare tutti i pacchetti Wi-Fi crittografati trasmessi in futuro e anche in passato, che potrebbero essere passivamente e silenziosamente raccolti dall'attaccante. Ci\u00f2 significa anche che un utente malintenzionato pu\u00f2 silenziosamente catturare e decrittografare i pacchetti degli altri se un punto di accesso protetto da WPA viene fornito gratuitamente in un luogo pubblico, poich\u00e9 la sua password viene generalmente condivisa con chiunque in quel luogo. In altre parole, WPA protegge solo dagli aggressori che non hanno accesso alla password. Per questo motivo, \u00e8 pi\u00f9 sicuro utilizzare Transport Layer Security (TLS) o simili per il trasferimento di dati sensibili.\nPredictable Group Temporal Key (GTK).\nNel 2016 un gruppo di ricercatori ha dimostrato che se i distributori implementano l'RNG proposto, un utente malintenzionato \u00e8 in grado di prevedere la chiave di gruppo (GTK) che dovrebbe essere generata casualmente dall'access point (AP) . Inoltre, hanno dimostrato che il possesso del GTK consente all'autore dell'attacco di immettere traffico nella rete e ha consentito all'autore dell'attacco di decrittografare tutto il traffico Internet trasmesso sulla rete wireless. Hanno dimostrato il loro attacco contro un router Asus RT-AC51U che utilizza i driver out-of-tree di MediaTek, che generano la stessa GTK e hanno dimostrato che la GTK pu\u00f2 essere ripristinata entro due minuti o meno. Allo stesso modo, hanno dimostrato che le chiavi generate dai daemon di accesso Broadcom in esecuzione su VxWorks 5 e versioni successive possono essere ripristinate in quattro minuti o meno, il che influisce, ad esempio, su determinate versioni di Linksys WRT54G e su alcuni modelli di Apple AirPort Extreme. I venditori possono difendersi da questo attacco usando un RNG sicuro. Facendo cos\u00ec, Hostapd che gira su kernel Linux non \u00e8 vulnerabile contro questo attacco e quindi i router che eseguono le tipiche installazioni OpenWrt o LEDE non presentano questo problema.\nKRACK attack.\nA ottobre 2017 sono stati pubblicati i dettagli dell'attacco KRACK (Key Reinstallation Attack) su WPA2, che si ritiene abbia effetto su tutte le varianti del protocollo WPA."}
{"id": "68400", "revid": "125924675", "url": "https://it.wikipedia.org/wiki?curid=68400", "title": "Bluetooth", "text": "Bluetooth (spesso abbreviato in BT) \u00e8 uno standard tecnico-industriale di trasmissione dati per reti personali senza fili (WPAN: \"Wireless Personal Area Network\"). Fornisce un metodo standard, economico e sicuro per scambiare informazioni tra dispositivi diversi attraverso una frequenza radio sicura a corto raggio in grado di ricercare i dispositivi coperti dal segnale radio entro un raggio di qualche decina di metri mettendoli in comunicazione tra loro. Questi dispositivi possono essere ad esempio palmari, telefoni cellulari, personal computer, portatili, stampanti, fotocamere digitali, smartwatch, console per videogiochi, cuffie, purch\u00e9 provvisti delle specifiche hardware e software richieste dallo standard stesso. Il BT si \u00e8 diffuso da tempo anche nel settore industriale (strumenti di misura, lettori ottici, ecc.) per il dialogo con i relativi \"datalogger\".\nStoria.\nLa specifica Bluetooth \u00e8 stata sviluppata dalla Ericsson e in seguito formalizzata dalla \"Bluetooth Special Interest Group\" (SIG). La SIG, la cui costituzione \u00e8 stata formalmente annunciata il 20 maggio 1999, \u00e8 un'associazione formata da Ericsson, Sony, IBM, Intel, Toshiba, Nokia e altre societ\u00e0 che si sono aggiunte come associate o come membri aggiunti. Il Bluetooth \u00e8 stato concepito come sistema standard per trasmissioni di dati per reti senza fili, nel contesto storico in cui lo sviluppo di tecnologie era particolarmente necessario. Nacque cos\u00ec un'associazione di attivit\u00e0 produttrici di apparecchi elettronici. Questi potevano comunicare tra loro. Il sistema Bluetooth sfrutta onde radio sulla breve distanza e richiede un consumo di energia elettrica. Ogni dispositivo dotato di un chip \u00e8 in grado di creare una rete di dimensioni limitate, a seconda della versione utilizzata, il raggio d'azione pu\u00f2 variare da 10 m a un massimo di 30 m, chiamata Personal Area Network (PAN).\nIl nome \u00e8 ispirato al soprannome di Sant'Aroldo, Harald Bl\u00e5tand, re di Danimarca (dal 970 al 986) ed abile diplomatico che un\u00ec gli scandinavi introducendo nella regione il cristianesimo. Il suo soprannome era appunto \"dente azzurro\", in inglese \"Bluetooth\", forse per via del fatto che andasse ghiotto di mirtilli oppure perch\u00e9 in battaglia si colorava i denti di blu per incutere paura al nemico, oppure ancora per il suo aspetto. Gli inventori della tecnologia hanno ritenuto che fosse un nome adatto per un protocollo capace di mettere in comunicazione dispositivi diversi (cos\u00ec come il re un\u00ec i popoli della penisola scandinava con la religione). Il logo della tecnologia unisce infatti le rune nordiche (Hagall) H e (Berkanan), B, analoghe alle moderne H e B. \u00c8 probabile che l'Harald Bl\u00e5tand a cui si deve l'ispirazione sia quello ritratto nel libro \"The Long Ships\" di Frans Gunnar Bengtsson, un \"best seller\" svedese ispirato alla storia vichinga.\nQuesto standard venne progettato con l'obiettivo di ottenere bassi consumi, un corto raggio d'azione (fino a 100 metri di copertura per un dispositivo di Classe 1 e fino a un metro per dispositivi di Classe 3) e un basso costo di produzione per i dispositivi compatibili. Lo standard doveva consentire il collegamento senza fili tra periferiche come stampanti, tastiere, telefoni, microfoni, ecc. a computer o PDA o tra PDA e PDA. In data 4 gennaio 2007 \u00e8 stato superato il miliardo di dispositivi che utilizzano questa tecnologia. I dispositivi che integrano chip Bluetooth sono venduti in milioni di esemplari e sono abilitati a riconoscere e utilizzare periferiche Bluetooth in modo da svincolarsi dai classici cavi in rame. Il protocollo Bluetooth opera alla frequenza di 2,4\u00a0GHz. Per ridurre le interferenze il protocollo divide la banda in 79 canali e provvede a commutare tra i vari canali 1 600 volte al secondo (\"frequency hopping\").\nCon le versioni 1.1 e 1.2 dello standard Bluetooth vengono gestiti trasferimenti di dati con velocit\u00e0 fino a 723,1 kbit/s. Nella versione 2.0 \u00e8 stata aggiunta una modalit\u00e0 con velocit\u00e0 pi\u00f9 elevata, che consente trasferimenti fino a 3\u00a0Mbit/s. Tuttavia questa modalit\u00e0 comporta un incremento notevole dei consumi di corrente nei dispositivi, che prevalentemente sono alimentati a batteria. Con la versione 4.0 dello standard la velocit\u00e0 di trasferimento \u00e8 stata incrementata fino a 4 Mbit/s. Nel contempo vi \u00e8 stato introdotto un nuovo criterio, la riduzione della durata dei segnali trasmessi, che a parit\u00e0 di quantit\u00e0 di dati trasferiti riesce a dimezzare la corrente richiesta rispetto al Bluetooth versione 1.2.\nBluetooth non \u00e8 uno standard comparabile con il Wi-Fi che \u00e8 un protocollo nato per fornire elevate velocit\u00e0 di trasmissione con un raggio di copertura molto maggiore, a costo di un consumo di corrente pi\u00f9 elevato e di un hardware molto pi\u00f9 costoso. Infatti la rete creata dal Bluetooth viene definita come \"personal area network\" (PAN), mentre il Wi-FI ne forma una chiamata \"local area network\". In questo senso il Bluetooth pu\u00f2 essere paragonato al bus USB mentre il Wi-FI pu\u00f2 essere paragonato alla rete Ethernet.\nBMW \u00e8 stato il primo produttore di autoveicoli a integrare la tecnologia Bluetooth nelle sue automobili in modo da consentire ai guidatori di rispondere al proprio telefono cellulare senza dover staccare le mani dal volante. Attualmente molti altri produttori di autoveicoli forniscono, di serie o in opzione, vivavoce Bluetooth che integrati con l'autoradio dell'automobile permettono, in ottemperanza alle leggi vigenti, di utilizzare il cellulare mantenendo le mani sul volante, aumentando cos\u00ec la sicurezza nella guida.\nCaratteristiche tecniche.\nClassi di dispositivi.\nI dispositivi dotati di Bluetooth si dividono in 4 classi di potenza di trasmissione:\n\"Potenza ERP\": massima potenza trasmissiva in radiofrequenza, comprendente l'incremento dovuto al guadagno in trasmissione dell'antenna del dispositivo.\n\"Distanza\": \u00e8 il raggio massimo di copertura a portata ottica, cio\u00e8 senza ostacoli, entro cui pu\u00f2 avvenire il collegamento fra dispositivi BT.\nTemporizzazione e clock.\nLa tecnologia Bluetooth prevede di sincronizzare la maggior parte delle operazioni con un segnale di clock in tempo reale. Esso serve, ad esempio, a sincronizzare gli scambi di dati tra i dispositivi, distinguere tra pacchetti ritrasmessi o persi, generare una sequenza pseudo-casuale predicibile e riproducibile. Il clock Bluetooth \u00e8 realizzato con un contatore a 28 bit che viene posto a 0 all'accensione del dispositivo e subito dopo continua senza fermarsi mai, incrementandosi ogni 312,5\u00a0\u00b5s (met\u00e0 slot quindi). Il ciclo del contatore copre approssimativamente la durata di un giorno (312,5\u00a0\u00b5s \u00d7 228 23,3 ore).\nOgni dispositivo Bluetooth ha il suo native clock (CLKN) che controlla la temporizzazione di quel dispositivo. Oltre a questo valore, proprio di ogni dispositivo, Bluetooth definisce altri due clock:\nI primi 2 bit del contatore vengono usati direttamente per delimitare gli slot e i cosiddetti \"mezzi slot\", per la trasmissione e ricezione dei pacchetti; essi servono anche a stabilire nel tempo gli slot Tx (trasmissione) o Rx (ricezione) a seconda se il dispositivo in questione stia funzionando da \"master\" o da \"slave\". Una trasmissione da parte del \"master\" comincer\u00e0 sempre quando CLK[1:0] = 00 (slot di indice pari), mentre una trasmissione da parte di uno \"slave\" comincer\u00e0 sempre quando CLK[1:0] = 10 (slot di indice dispari).\nConnessioni.\nOgni dispositivo, quando si connette a una rete Bluetooth, identifica tramite un codice di 24 bit (COD) gli altri dispositivi attivando i servizi corretti, i collegamenti che possono essere stabiliti tra i diversi dispositivi definisce due tipi di collegamento a supporto delle applicazioni voce e trasferimento dati:\nACL supporta traffico di tipo dati e si basa su un servizio di tipo best effort, dove l'informazione trasportata pu\u00f2 essere di tipo utente o di controllo, questa comunicazione supporta connessioni a commutazione di pacchetto, connessioni punto-multipunto e connessioni simmetriche o asimmetriche.\nNel caso di connessioni simmetriche il data rate massimo \u00e8 di 433,9 kbit/s in entrambe le direzioni; mentre, per connessioni asimmetriche si raggiungono 723,2 kbit/s in una direzione e 57,6 kbit/s in quella opposta.\nUno \"slave\" pu\u00f2 trasmettere solamente se nello slot precedente aveva ricevuto un pacchetto dal \"master\", inoltre in questi tipi di collegamenti, in genere, viene applicata la ritrasmissione dei pacchetti.\nSCO \u00e8 un collegamento che supporta connessioni con un traffico di tipo real-time e multimediale, questa comunicazione prevede connessioni a commutazione di circuito, connessioni punto-punto e connessioni simmetriche.\nQuesto tipo di connessione \u00e8 generalmente utilizzato per il trasporto della voce in canali da 64 kbit/s.\nIl \"master\" pu\u00f2 supportare fino a tre collegamenti SCO verso lo stesso \"slave\" o verso \"slave\" differenti appartenenti alla stessa piconet.\nUno \"slave\", invece, pu\u00f2 supportare fino a tre connessioni SCO verso lo stesso \"master\", o due se i collegamenti sono stati creati da diversi \"master\".\nA causa della sensibilit\u00e0 al ritardo di questi pacchetti (trasportano dati di natura real-time), non \u00e8 prevista alcuna ritrasmissione in caso di errore o perdita.\nTipologia della rete.\nDue o pi\u00f9 dispositivi collegati tra loro formano una piconet e i dispositivi all'interno di una piconet possono essere di due tipi:\nLe specifiche Bluetooth prevedono 3 topologie di rete:\nI limiti dei master e slave nelle scatternet sta nel fatto che all'aumentare del numero di piconet aumentano anche il numero di collisioni dei pacchetti e di conseguenza degradano le prestazioni del collegamento, con questo sistema si riducono le piconet ridondanti.\nOgni piconet lavora indipendentemente dalle altre sia a livello di clock sia a livello di salti di frequenza, in quanto ogni piconet ha un proprio master.\nCon i dispositivi Bluetooth di classe 1 e quindi per comunicazioni a lunga distanza tra dispositivi (circa 100 m), risulta possibile realizzare delle LAN wireless, dove il master \u00e8 in grado di gestire simultaneamente la comunicazione con altri 7 dispositivi slave sebbene, essendo un collegamento di tipo master-slave, solo un dispositivo per volta possa comunicare con il master, inoltre ogni dispositivo Bluetooth \u00e8 configurabile per cercare costantemente altri dispositivi e per collegarsi a questi.\nQualora fosse necessario aumentare la sicurezza, \u00e8 possibile impostare un codice PIN, per mezzo della quale si permette l'accesso alle periferiche solo a chi \u00e8 autorizzato.\nCodec audio&amp;video.\nPer le comunicazioni multimediali si utilizzano vari codec, nel caso delle comunicazioni audio il codec base \u00e8 SBC, ma nel caso di profilo distribuzione audio avanzato (A2DP) \u00e8 possibile utilizzare il codec MPEG-1, il codec MPEG-2 / AAC e il codec ATRAC, inoltre per alcune periferiche ad alte prestazioni e di particolari marchi detentrici di specifici brevetti \u00e8 possibile utilizzare il codec aptX, il codec aptX HD e il codec LDAC.\nMentre per le trasmissioni video (Video Distribution Profile - VDP) sono previsti i codec H.263 baseline, MPEG-4 Visual, H.263 profile 3 e H.263 profile 8.\nModalit\u00e0 operative.\nUn dispositivo Bluetooth si pu\u00f2 trovare essenzialmente in due stati:\nQuando un dispositivo passa dallo stato di standby a quello di connessione, esso pu\u00f2 essere collocato in una delle seguenti modalit\u00e0:\nArchitettura.\nCome avviene per l'architettura OSI, Bluetooth specifica un approccio a livelli nella sua struttura protocollare. Differenti protocolli sono utilizzati per differenti applicazioni. Indipendentemente del tipo di applicazione, per\u00f2, lo \"stack\" protocollare Bluetooth porta sempre all'utilizzo dei livelli data-link e fisico. Non tutte le applicazioni usano tutti i protocolli dello \"stack\" Bluetooth, infatti, esso \u00e8 rappresentato su pi\u00f9 livelli verticali, al di sopra dei quali c'\u00e8 un'applicazione specifica.\nScendendo un po' pi\u00f9 in dettaglio \u00e8 possibile identificare le funzioni principali svolte dai protocolli pi\u00f9 importanti dello stack Bluetooth:\nGli \"adopted protocols\" sono cos\u00ec chiamati perch\u00e9 sono protocolli definiti da altre organizzazioni di standardizzazione e incorporati nell'architettura Bluetooth: PPP (lo standard Internet per trasportare i pacchetti IP su una connessione punto a punto), TCP/UDP-IP (le fondamenta della suite TCP/IP), OBEX (\"object exchange\", un protocollo a livello sessione sviluppato dalla Infrared Data Association per scambio di oggetti, simile all'HTTP ma pi\u00f9 semplice; usato ad esempio per trasferire dati in formato vCard e vCalendar, cio\u00e8 biglietto da visita e calendario degli impegni) e WAE/WAP (\"Wireless Application Environment\" e \"Wireless Application Protocol\").\nCaratteristiche secondo versione.\nNota bene: la versione BT si riferisce allo standard e non va confusa con le versioni di applicazioni o servizi relativi al BT installati sui vari dispositivi hardware.\nBluetooth 1.0 e 1.0B.\nLe versioni 1.0 e 1.0B sono afflitte da molti problemi e spesso i prodotti di un costruttore hanno grosse difficolt\u00e0 nel comunicare con i prodotti di un'altra societ\u00e0.\nTra lo standard 1.0 e 1.0B vi sono state delle modifiche nel processo di verifica dell'indirizzo fisico associato a ogni dispositivo Bluetooth.\nIl vecchio metodo rendeva impossibile rimanere anonimi durante la comunicazione e quindi un utente malevolo dotato di uno scanner di frequenze poteva intercettare eventuali informazioni confidenziali.\nLa versione B apport\u00f2 anche delle modifiche alla gestione dell'ambiente Bluetooth in modo da migliorare l'interoperabilit\u00e0.\nQuesta versione trasferisce molto lentamente i dati, in quanto la capacit\u00e0 massima teorica \u00e8 di 1 Mbit/s.\nBluetooth 1.1.\nLa versione 1.1, identificata come standard IEEE 802.15.1-2002, risolve errori introdotti nella versione 1.0B e permette la comunicazione su canali non cifrati.\nBluetooth 1.2.\nQuesta versione, identificata come standard IEEE 802.15.1-2005, \u00e8 compatibile con la precedente 1.1 e aggiunge le seguenti novit\u00e0:\nBluetooth 2.0 + EDR.\nLa nuova versione \u00e8 retrocompatibile con tutte le precedenti versioni e offre i seguenti miglioramenti:\nBluetooth 2.1 + EDR.\nViene aggiunta la Secure Simple Pairing (SSP): questo migliora qualitativamente l'accoppiamento dei dispositivi Bluetooth, aumentando l'uso e il livello di protezione, viene introdotta la \"Extended inquiry response\" (EIR), che fornisce ulteriori informazioni durante la procedura di ricerca per permettere un migliore filtraggio dei dispositivi prima del collegamento, che riduce il consumo di energia in modalit\u00e0 di risparmio energetico.\nAlcuni sistemi Bluetooth 2.1 possono essere aggiornati alla versione 3.0, ma solo se il dispositivo a cui sono accoppiati presenta anche il Wi-Fi.\nBluetooth 3.0 + HS \"Lisbon\".\nIl 21 aprile 2009 sono state presentate le specifiche per la nuova versione Bluetooth 3.0. La novit\u00e0 maggiore riguarda la possibilit\u00e0 di inviare una grande mole di dati sfruttando connessioni High Speed (HS) Wi-Fi IEEE 802.11.\nBluetooth Special Interest Group (SIG) ha pubblicato la specifica Alternate MAC/PHY, che combiner\u00e0 i vantaggi di Bluetooth, quali la possibilit\u00e0 di instaurare rapidamente connessioni (P2P) fra pi\u00f9 dispositivi.\nPer ottimizzare la durata della batteria dei notebook, la nuova specifica prevede che la connessione Wi-Fi venga utilizzata solo quando realmente necessario: ad esempio, per trasferire file di grandi dimensioni o per lo streaming di contenuti multimediali. In pratica, i dispositivi capaci di supportare lo standard 3.0 continueranno a cercarsi e connettersi tra loro utilizzando Bluetooth: non appena gli utenti avvieranno un trasferimento o la riproduzione di contenuti in streaming che richieda velocit\u00e0 pi\u00f9 elevata, la comunicazione verr\u00e0 passata alla connessione Wi-Fi, che trasferir\u00e0 i dati alla velocit\u00e0 massima di 24\u00a0Mbit/s (standard b/g). Una volta terminato il trasferimento o lo streaming, la connessione Wi-Fi verr\u00e0 disconnessa e il controllo torner\u00e0 al protocollo Bluetooth.\nLe funzionalit\u00e0 della specifica Alternate MAC/PHY sono rese possibili dal servizio Service Discovery del protocollo Bluetooth, capace di negoziare connessioni wireless utilizzando altri protocolli di rete.\nBluetooth 4.0 + LE \"Seattle\".\nIn data 6 luglio 2010 sono diventate definitive le specifiche della versione 4.0.\nTra i primi produttori a usare quest'ultima versione ricordiamo Apple per i suoi MacBook Air, iPhone 4S e iPad (terza generazione), ASUS e Acer per i rispettivi Ultrabook ZenBook UX21/UX31 e Aspire S3 e lo smartphone Motorola Razr che utilizza Android come sistema operativo. Rispetto alle versioni precedenti, la versione 4.0 punta alla riduzione dei consumi energetici, l'obiettivo principale di questa funzionalit\u00e0 opzionale, denominato Low Energy (LE), \u00e8 quello di aggregare dati provenienti da diversi sensori, come monitor a frequenza cardiaca, termometri, ecc., tramite un'ottimizzazione della struttura di trama e l'impiego di dispositivi pi\u00f9 efficienti, ma a discapito della velocit\u00e0, che in questa modalit\u00e0 si attesta a 1 Mbit/s. In termini trasmissivi, sono stati potenziati i meccanismi di rilevazione e correzione di errore e di cifratura del segnale col supporto di AES-128.\nUltra wideband (UWB) che permette una velocit\u00e0 di trasferimento pi\u00f9 elevata.\nI primi dispositivi commerciali dotati di Bluetooth 4.0 (computer e smartphone) sono stati immessi sul mercato nella seconda met\u00e0 del 2011.\nBluetooth 4.1.\nSi tratta di un aggiornamento minore dello standard che migliora l'attuale Bluetooth 4.0 di cui sono dotati molti smartphone.\nUno dei problemi riscontrati con l'avvento delle reti Long Term Evolution (LTE) \u00e8 una sovrapposizione delle bande: la banda ISM del Bluetooth \u00e8 esattamente in mezzo alle bande LTE 40 e 41 e questo potrebbe causare qualche problema. Per risolvere l'inconveniente, il nuovo Bluetooth 4.1 effettua un controllo di utilizzo della banda prima di procedere al suo utilizzo.\nBluetooth 4.2.\nA differenza del Bluetooth 4.0, dove \u00e8 possibile connettere un dispositivo IoT ad altri dispositivi (PC, smartphone, ecc.) connessi a internet, la versione 4.2 permette ai dispositivi IoT collegamento a un gateway Internet e comunicare con un altro IoT, PC, smartphone, ecc.\nBluetooth 5.0.\nQuesta versione offre i seguenti miglioramenti:\nQuesta tecnologia consente cos\u00ec di aprire nuove strade alla connettivit\u00e0, sia all'interno delle proprie abitazioni, sia negli ambienti industriali. Ci\u00f2 viene reso possibile anche attraverso la capacit\u00e0 dello standard di limitare le potenziali interferenze con altri dispositivi wireless connessi alla rete tramite un adattamento continuo del segnale, pur garantendo nel contempo una migliore affidabilit\u00e0 e un elevato livello di sicurezza.\nBluetooth 5.1.\nQuesta versione offre i seguenti miglioramenti:\nLa novit\u00e0 di maggior rilievo, come accennato poco sopra, \u00e8 la capacit\u00e0 del Bluetooth 5.1 di funzionare anche da localizzatore, con un grado di precisione di alcuni metri. La nuova funzionalit\u00e0 \u00e8 frutto di un nuovo algoritmo di localizzazione, in grado non solo di calcolare la distanza tra due dispositivi compatibili, ma anche di individuare in quale direzione \"puntare\".\nIl Bluetooth 5.1 offre due diversi metodi per riuscire a individuare la posizione dei dispositivi all'interno dello spazio: AoA (acronimo di \"Angle of Arrival\", \"Angolo d'arrivo\" in italiano) e AoD (\"Angle of Departure\", \"Angolo di partenza\" in italiano). Questi sistemi sono accomunati dalla necessit\u00e0 di utilizzare un certo numero di antenne per inviare o ricevere il segnale: triangolando i dati ricevuti o inviati, l'algoritmo sar\u00e0 in grado di individuare posizione e distanza dell'oggetto che invia o riceve i dati. Insomma, lo stesso metodo (in piccolo) utilizzato dalla rete cellulare per localizzare telefonini e smartphone all'interno del loro raggio d'azione.\nCon lo standard Buetooth 5, quando due dispositivi si connettono tra loro effettuano un'operazione chiamata \"Generic Attribute Profile\" (o GATT), che permette di conoscere quali servizi sono supportati e, quindi, l'utilizzo che se ne pu\u00f2 fare. Questa operazione, per quanto utile, richiede per\u00f2 tempo ed energia per essere effettuata: a ogni connessione, infatti, i due dispositivi devono scambiarsi dati relativi al GATT, cos\u00ec da capire che tipologia di dati scambiare e a che velocit\u00e0 (un computer, ad esempio, scoprir\u00e0 che \u00e8 inutile inviare dati audio a un mouse o una tastiera).\nCon il Bluetooth 5.1 questa operazione viene eliminata nel caso in cui si tratti di dispositivi che gi\u00e0 si \"conoscono\" (ossia, che sono gi\u00e0 stati connessi e sincronizzati in precedenza). Ci\u00f2 consentir\u00e0 connessioni pi\u00f9 veloci ed eviter\u00e0 inutili sprechi di tempo e di energia.\nCon la nuova versione dello standard Bluetooth 5 \u00e8 stato migliorato il sistema con il quale i dispositivi comunicano l'uno all'altro la propria \"disponibilit\u00e0\" a essere utilizzati. Ossia, quello che in gergo tecnico viene chiamata \"advertising\". Con il Bluetooth 5.1, i dispositivi accedono casualmente a uno dei tre canali radio utilizzati per comunicare lo stato di attivit\u00e0 (il 37, 38 e 39). Questo fa s\u00ec che ci siano meno probabilit\u00e0 che si creino interferenze tra due dispositivi appena accesi che tentano di comunicare la loro disponibilit\u00e0 a un terzo dispositivo presente nelle loro vicinanze.\nNon solo: sfruttando il sistema chiamato \"Periodic Advertising Sync Transfer\", un dispositivo pu\u00f2 comunicare a un altro non solo il proprio status di attivit\u00e0, ma anche quello di un altro dispositivo presente nelle vicinanze e con il quale era precedentemente entrato in \"contatto\", facendo risparmiare cos\u00ec energia e tempo.\nSicurezza.\nBluetooth utilizza l'algoritmo SAFER+ (\"Secure And Fast Encryption Routine\") per autenticare i dispositivi e per generare la chiave utilizzata per cifrare i dati.\nNel novembre del 2003 Ben e Adam Laurie di A.L. Digital Ltd. scoprirono delle falle di sicurezza nel protocollo Bluetooth. Queste falle consentivano l'accesso a dati personali da parte di un estraneo. Tuttavia, i difetti riguardavano alcune pessime implementazioni del protocollo e non affliggevano tutti i dispositivi Bluetooth.\nIn un esperimento successivo, Martin Herfurt del trifinite.group ha dimostrato durante il CeBIT quanto fosse importante il problema della sicurezza. Utilizzando un nuovo tipo di attacco chiamato BlueBug \u00e8 riuscito a forzare alcuni dispositivi.\nNell'aprile del 2004 l'esperto di sicurezza @Stake rivel\u00f2 la possibilit\u00e0 di forzare il Bluetooth e di accedere a una serie di dati personali. Il suo attacco si era basato su un'analisi del dispositivo Bluetooth che gli aveva permesso di recuperare il codice utilizzato per cifrare la trasmissione dei dati.\nNell'agosto del 2004 un esperimento ha dimostrato che \u00e8 possibile intercettare il segnale Bluetooth anche a un miglio di distanza utilizzando un'antenna direzionale a elevato guadagno. Questo estende significativamente il possibile raggio di azione di un potenziale attaccante.\nProfili.\nPer facilitare l'utilizzo dei dispositivi Bluetooth sono stati definiti tipologie di profili, che identificano una serie di possibili applicazioni. I profili definiti sono i seguenti.\nLa compatibilit\u00e0 dei prodotti con i vari profili pu\u00f2 essere verificata sul sito ufficiale.\nUlteriori sviluppi tecnologici.\nSituazione attuale.\nDue sono gli sviluppi di maggiore interesse: \"Voice over IP\" (VoIP) e \"Ultra wideband\" (UWB).\nLa tecnologia Bluetooth costituisce parte fondamentale nello sviluppo del VoIP. Oggi viene gi\u00e0 impiegata nei microfoni usati come estensioni wireless dei sistemi audio dei cellulari e dei PC. Dato l'incremento in popolarit\u00e0 e nell'uso del VoIP, il Bluetooth potrebbe essere utilizzato nei telefoni cordless e cellulari per la connessione a Internet per effettuare una chiamata VoIP.\nStoria.\nNel marzo 2006 il SIG annunci\u00f2 l'intenzione di lavorare insieme ai produttori del UWB per sviluppare la futura generazione di Bluetooth che usasse lo standard e la velocit\u00e0 della tecnologia UWB. Questo ha permesso l'uso dei profili su UWB consentendo un trasferimento dati molto veloce ottimo per la sincronizzazione, il VoIP e le applicazioni audio e video, con un consumo di potenza allo stato estremamente ridotto quando il dispositivo \u00e8 inattivo.\nIl 3 ottobre 2006 Nokia present\u00f2 anche una nuova tecnologia wireless, chiamata Wibree, caratterizzata da un consumo inferiore di energia. Nel 2010 questa tecnologia fu unificata con lo sviluppo dello standard Bluetooth, dando vita al Bluetooth Low Energy."}
{"id": "68402", "revid": "580", "url": "https://it.wikipedia.org/wiki?curid=68402", "title": "Forza centripeta", "text": "Una forza \u00e8 centripeta se \u00e8 ortogonale alla traiettoria descritta dal corpo su cui \u00e8 applicata, ovvero se \u00e8 normale al vettore velocit\u00e0. Dunque, in un sistema di riferimento rispetto al quale il corpo sia in quiete, essa non \u00e8 definita.\nIn particolare in meccanica classica, le interazioni tra corpi vengono descritte introducendo il concetto di forza: secondo il modello newtoniano, se due sistemi interagiscono, ciascuno di essi applica sull'altro una forza. Da questo punto di vista, la forza centripeta non si aggiunge ad altre, quali il peso o la forza elastica. La tensione applicata da una fune tesa su un sasso attaccato a uno dei suoi estremi ne \u00e8 un esempio. Essa non va confusa con la forza centrifuga, che \u00e8 un esempio di forza apparente.\nSe la somma delle forze esterne agenti, per esempio, su un punto materiale ha una componente centripeta, il corpo descrive una traiettoria curva, non necessariamente circolare. Nel caso particolare in cui la risultante delle forze esterne, cio\u00e8 la loro somma, sia centripeta e abbia intensit\u00e0 costante, allora il moto descritto dal corpo \u00e8 circolare uniforme.\nCaratteristiche.\nNell'ipotesi di moto circolare uniforme, una forza centripeta, rappresentata dal vettore formula_1, \u00e8 sempre diretta verso il centro della circonferenza. Essa \u00e8 definita come:\nessendo formula_3 il vettore velocit\u00e0 angolare e formula_4 il vettore posizione che individua il corpo di massa formula_5.\nDa tale legge \u00e8 allora possibile dedurre che, per esempio, se si considerano due punti distinti della lancetta dei minuti di un orologio, posti a diversa distanza dal centro, essi ruotano con diversa velocit\u00e0 istantanea; in particolare, a parit\u00e0 di velocit\u00e0 angolare, la velocit\u00e0 istantanea aumenta all'aumentare della distanza dal centro di rotazione.\nSe da un certo istante di tempo in avanti la forza centripeta non agisse pi\u00f9 e, dunque, l'accelerazione centripeta si annullasse, sulla base della primo principio della dinamica, il corpo proseguirebbe lungo la direzione tangente alla traiettoria circolare, individuata dal vettore velocit\u00e0 istantanea.\nNel 1659 Huygens fu il primo scienziato a studiare la forza centripeta e a derivare la relazione riportata sopra. Successivamente, nel libro I della sua opera principale \"Philosophiae Naturalis Principia Mathematica\" del 1687, Isaac Newton cos\u00ec definisce la forza centripeta:"}
{"id": "68404", "revid": "466539", "url": "https://it.wikipedia.org/wiki?curid=68404", "title": "Antonino Votto", "text": "Biografia.\nSi diploma in pianoforte al Conservatorio San Pietro a Majella di Napoli sotto la guida di Alessandro Longo. Inizia a calcare le scene come virtuoso pianista prima di affermarsi, fin dagli anni venti nella direzione d'orchestra. Braccio destro di Arturo Toscanini, entra alla Scala di Milano gi\u00e0 nel 1923, dirigendo poi opere nei maggiori teatri, dal Teatro Col\u00f3n di Buenos Aires al Teatro Massimo di Palermo, da Tokyo a Londra, da Berlino ad Amsterdam. Per sette volte ha aperto la stagione lirica della Scala.\nDal 1941 acquisisce la cattedra di direzione orchestrale al Conservatorio Giuseppe Verdi di Milano dove nell'arco di un trentennio di insegnamento \u00e8 il maestro di altri importanti interpreti della musica contemporanea, quali Riccardo Muti, Claudio Abbado, Maurizio Pollini, Guido Cantelli, Giorgio Gaslini.\nDeve interrompere l'attivit\u00e0 di direttore nel 1973: Carlo Bergonzi ricorda quell'episodio come triste e commovente. Doveva aprire la stagione al Regio di Torino con \"Andrea Chenier\". Durante le prove con l'orchestra e i cantanti, a un certo punto appoggia la bacchetta al leggio e interrompe la prova: \"Non vedo l'orchestra e il palcoscenico, non posso continuare\". Una maculopatia all'occhio destro gli porta via gran parte della vista. L'altro occhio era gi\u00e0 stato offeso anni prima. \nPrediletto dai pi\u00f9 celebri interpreti della lirica internazionale, Votto raccolse, insieme a De Sabata, Serafin e pochi altri, l'eredit\u00e0 di Toscanini, dopo che, nella prima met\u00e0 degli anni trenta, lasci\u00f2 l'Italia per emigrare negli Stati Uniti. Come Toscanini ha sempre diretto a memoria, senza bisogno di partitura. Ebbe tra le sue allieve il soprano Claudia Pinza Bozzolla.\nRiposa al Cimitero Maggiore di Milano."}
{"id": "68406", "revid": "121033245", "url": "https://it.wikipedia.org/wiki?curid=68406", "title": "Albertano da Brescia", "text": "Biografia.\nNon molto \u00e8 noto della vita di Albertano da Brescia; molti dati sono desunti dall'esame delle sue opere o da registrazioni in atti pubblici. Fu ascritto al \"collegio dei causidici\" di Brescia, la corporazione dalla quale provenivano i magistrati del comune bresciano, di tradizioni guelfe. Si \u00e8 pertanto inferito che abbia studiato all'universit\u00e0 di Bologna intorno al 1215-1220. Sent\u00ec gli influssi del nascente movimento francescano a cui si ispir\u00f2 nel corso della vita.\nDurante la lotta dei bresciani contro l'imperatore Federico II, il quale nel 1238 aveva cinto d'assedio Brescia, comand\u00f2 la difesa di Gavardo. Il 26 agosto 1238 fu fatto prigioniero dagli imperiali e incarcerato a Cremona, citt\u00e0 ghibellina. In carcere scrisse \"De amore et dilectione Dei et proximi\", il primo dei suoi lavori filosofici che dedic\u00f2 ai suoi tre figli Vincenzo, Stefano e Giovanni degli Albertani. Liberato pochi mesi dopo, ritorn\u00f2 a Brescia. Nel 1243 si rec\u00f2 a Genova come \"assessor\", cio\u00e8 consulente legale del podest\u00e0 Emmanuele Maggi, bresciano. Non si hanno pi\u00f9 notizie documentate su di lui dopo il 1253.\nI trattati rappresentano una vasta opera erudita sacra e profana, insieme di dettami etici di origine biblica ma anche di autori latini, il tutto pervaso di spirito francescano. Sono stati volgarizzati nel 1268 da Andrea da Grosseto e da Soffredi del Grazia nel 1278.\nOpere.\nIl \"Liber consolationis\" aveva riscosso subito un notevole successo, perdurato a tutto il XV secolo, e anche dopo. Innumerevoli le edizioni, gli adattamenti, le traduzioni in varie lingue: oltre che pi\u00f9 volte nel volgare italiano, in francese, olandese, spagnolo, catalano, tedesco, ceco. Da una versione di Renaud de Louens, il \"Livre de M\u00e9lib\u00e9e et de Dame Prudence\", Geoffrey Chaucer ricav\u00f2 uno dei suoi \"Racconti di Canterbury\", ossia \"The Tale of Melibee\" (\"Il Racconto di Melibeo\"). L'illustre dantista Santino Caramella ha ipotizzato che l'opera abbia esercitato un influsso sulla \"Divina Commedia\".\nLa vicenda narrata nel \"Liber consolationis et consilii\" \u00e8 quella di un delitto.\n\"\u201cUn giovane, chiamato Melibeo, uomo ricco e potente, lasci\u00f2 la moglie e la figlia, che molto amava, in casa e, chiusa la porta d'ingresso, se ne and\u00f2 altrove a divertirsi. Avendo visto ci\u00f2, tre suoi vicini e antichi nemici, poste delle scale ed entrati attraverso le finestre, picchiarono violentemente la moglie di Melibeo, di nome Prudenza, e, dopo aver inferto alla figlia cinque piaghe, agli occhi, alle orecchie, alla bocca, al naso e alle mani, se ne partirono, abbandonandola mezza morta\u201d. \"(cap. I)\nA tale vicenda \u00e8 ispirato un romanzo di Enrico Giustacchini, \"Il giudice Albertano e il caso della fanciulla che sembrava in croce\", nel quale la soluzione del delitto \u00e8 affidata proprio all'acume, alle conoscenze filosofico-letterarie e alle capacit\u00e0 deduttive del giurista e scrittore bresciano. In seguito, Giustacchini ha pubblicato altri sette romanzi con lo stesso protagonista: \"Il giudice Albertano e il caso dell'uomo pugnalato fra le nuvole\", che prende spunto invece dall\"'Ars loquendi et tacendi\", \"Il giudice Albertano e il caso dei colori assassini\", che rimanda al \"De amore et dilectione Dei\", \"Il giudice Albertano e il caso della scala senza fine,\" \"Il giudice Albertano e il caso del giardino invisibile,\" \"Il giudice Albertano e il caso del numero perfetto\", \"Il giudice Albertano e il caso del suonatore nella notte\" e \"Il giudice Albertano e il caso del giullare triste.\""}
{"id": "68409", "revid": "125922641", "url": "https://it.wikipedia.org/wiki?curid=68409", "title": "Nadar", "text": "\u00c8 noto soprattutto come pioniere della fotografia; realizz\u00f2 inoltre le prime foto aeree.\nBiografia.\nInizi.\nGaspard-F\u00e9lix Tournachon, in arte Nadar, nacque il 5 o il 6 aprile 1820 a Parigi, figlio di uno stampatore-libraio di nome Victor Tournachon (1771-1837) e Th\u00e9r\u00e8se Maillet (1794-1860). Dopo aver trascorso l'infanzia a Lione, seguendo gli spostamenti della famiglia (originaria di quella citt\u00e0), il giovane Gaspard-F\u00e9lix ritorn\u00f2 nella capitale per studiare medicina al College Bourbon. A causa della morte del padre, tuttavia, fu costretto a interrompere la sua formazione scientifica e, per guadagnarsi da vivere, intraprese a Lione la carriera di giornalista: dopo le prime esperienze editoriali, tuttavia, si trasfer\u00ec nuovamente a Parigi, citt\u00e0 che poteva offrirgli pi\u00f9 opportunit\u00e0, e inizi\u00f2 a collaborare con giornali di moda. Grazie al suo carattere estroverso entr\u00f2 in contatto con gli ambienti della \"boh\u00e8me\" parigina, stringendo amicizia con G\u00e9rard de Nerval, Charles Baudelaire e Th\u00e9odore de Banville. Nel frattempo si assunse persino la direzione di una rivista, che tuttavia chiuse dopo pochi numeri a causa di ingenti dissesti finanziari.\nAlla fine del 1941 adott\u00f2 lo pseudonimo di \"Nadar\". Intanto, constatato il proprio fallimento come giornalista, scopr\u00ec la propria vena come caricaturista e - abbandonata la penna per la matita calligrafica - nel 1846 inizi\u00f2 la sua collaborazione con il giornale satirico \"Le Corsair-Satan\". Alla vigilia della rivoluzione del 1848, ottenne la consacrazione pubblicando il suo primo lavoro su \"Le Charivari\", altro importantissimo giornale satirico, e nel 1849 inizi\u00f2 la sua attivit\u00e0 con \"Le Revue Comique\", colpendo con il proprio scherno caustico e tagliente vari episodi e personaggi dell'epoca, come i bonapartisti.\nL'astro della fotografia.\nDopo un'infelice esperienza al fronte polacco, dove giunse imbevuto di patriottismo sotto il falso nome di \u00abNadarsky\u00bb (venne poi catturato e messo ai lavori forzati), Nadar approd\u00f2 finalmente alla fotografia, disciplina nella quale avrebbe poi eccelso. Il suo incontro con la fotografia si deve alle difficolt\u00e0 economiche che tormentavano il fratello Adrien, il quale - su consiglio dello stesso Nadar - si accost\u00f2 all'atelier di Gustave Le Gray, un fotografo che godeva di grandissima popolarit\u00e0 nella Parigi del tempo, nella prospettiva di imparare un mestiere fruttuoso. Mosso da un'atavica attrazione per le novit\u00e0 tecnologiche e per la sperimentazione, anche Nadar si interess\u00f2 alla fotografia e, dopo aver fruito degli insegnamenti di Bertsch e di Arnaud, subito inaugur\u00f2 un atelier presso la propria dimora, dove abitava con la madre.\nA partire dal 1854 Nadar inizi\u00f2 a dedicarsi alla sua prima opera fotografica significativa, il \"Panth\u00e9on Nadar\", un'imponente galleria di foto dove pass\u00f2 in rassegna le maggiori personalit\u00e0 del tempo, come Charles Baudelaire, Gioachino Rossini ed \u00c9douard Manet. Nel 1860 Nadar aveva ormai acquisito notoriet\u00e0 nazionale, non solo per la titanica impresa del \"Panth\u00e9on\", ma anche grazie alle altre iniziative delle quali si rese protagonista. Nel 1858, per esempio, solc\u00f2 con una mongolfiera i cieli di Parigi, e in questo modo pot\u00e9 sperimentare le potenzialit\u00e0 della fotografia aerea.\nNadar fu in effetti un appassionato amante dell'aerostatica. Costru\u00ec un enorme (6000\u00a0m\u00b3) pallone ad aria calda, battezzato \"Le G\u00e9ant\" (\"Il gigante\"), ispirando cos\u00ec l'amico Jules Verne a scrivere il romanzo \"Cinque settimane in pallone\" (\"Cinq semaines en ballon\"). Il fallimento di \"Le G\u00e9ant\" lo convinse che il futuro dell'aeronautica sarebbe appartenuto ai mezzi pi\u00f9 \u00abpesanti dell'aria\u00bb, istituendo nel 1863 un consorzio per la loro promozione (nella quale rivestiva la carica di presidente e Verne di segretario), in seno al quale comp\u00ec in aerostato diverse ascensioni nel cielo della Francia e della Germania. Fu anche fonte di ispirazione per il personaggio di \"Michel Ardan\", protagonista del romanzo proto fantascientifico \"Dalla Terra alla Luna\" di Verne. Nadar coniug\u00f2 la passione per l'aerostatica anche al proprio patriottismo, partecipando nel 1870-71 alla difesa di Parigi insieme ad altri aerostieri nell'ambito della guerra franco-prussiana.\nNadar fond\u00f2 il proprio \"atelier\" al n\u00ba 35 di Boulevard des Capucines, per poi passare nel 1872 al n\u00ba 51 di Rue d\u2019Anjou St. Honor\u00e9, locazione meno prestigiosa ma certamente pi\u00f9 economica. L'altro studio, anche se veniva gestito dalla moglie Ernestine Costance Lef\u00e8vre (che spos\u00f2 nel 1854) e dal figlio Paul, veniva comunque utilizzato dal Nadar per manifestazioni culturali e artistiche di rilievo. Basti per tutti l'esempio della prima mostra collettiva dei pittori impressionisti, che venne organizzata il 15 aprile 1874 da alcuni artisti destinati a divenire celeberrimi, come Claude Monet, Edgar Degas, Pierre-Auguste Renoir e altri; ebbene, quest'esposizione venne ospitata proprio nei locali dello studio di Boulevard des Capucines, che Nadar mise gratuitamente a disposizione del gruppo di giovani artisti, come attestato di stima verso quel modo di dipingere cos\u00ec innovativo.\nNei suoi ultimi anni di vita Nadar, trasferitosi in campagna insieme alla moglie, abbandon\u00f2 la fotografia e si ciment\u00f2 nella letteratura, scrivendo un libro denominato \"Quand j\u2019\u00e9tais photographe\".\nMor\u00ec il 20 marzo 1910 a Parigi, stroncato da una grave forma di broncopolmonite, e venne sepolto nel cimitero di P\u00e8re-Lachaise.\nStile.\nIntellettuale, pittore, caricaturista e aeronauta, Nadar fu tra i primi a cogliere le straordinarie potenzialit\u00e0 della neonata arte fotografica e a favorirne lo sviluppo, diventandone cos\u00ec in breve tempo uno degli interpreti pi\u00f9 sensibili e autorevoli.\nIl campo nel quale Nadar raggiunse i risultati pi\u00f9 significativi fu la ritrattistica, dove si distinse per le sue abilit\u00e0 compositive e per la compenetrazione psicologica con la quale si rapportava al soggetto, doti che lo equiparavano del tutto a un buon pittore. Nadar, infatti, sapeva valutare e gestire il contesto nel quale si andava a scattare la foto, predisponendo con grande abilit\u00e0 la luce ambientale (sia questa naturale e artificiale) e il modo con cui essa interagiva con i volumi.\nNadar, inoltre, si relazionava con i suoi soggetti con grande sensibilit\u00e0: amava parlare con loro, cos\u00ec da farli sentire a proprio agio e da cogliere con maggiore facilit\u00e0 i loro stati d'animo. Aveva una cura maniacale per i dettagli, e predisponeva vari accorgimenti mirati a far emergere l'interiorit\u00e0 pi\u00f9 profonda della figura ritratta, descrivendo in modo sintetico e non analitico la loro personalit\u00e0 e le loro peculiarit\u00e0. La poetica di Nadar \u00e8 particolarmente evidente nel ritratto di Sarah Bernhardt, una delle pi\u00f9 grandi attrici teatrali del XIX secolo. Per usare le parole di Giorgio Cricco e Francesco Di Teodoro, \u00abla neutralit\u00e0 dello sfondo, la sapiente sfumatura dei chiaroscuri, l\u2019armoniosit\u00e0 tutt'altro che casuale del panneggio, la posa dolce e pensierosa (appoggiata a un finto rocchio di colonna classica) danno al personaggio un\u2019espressivit\u00e0 straordinariamente intensa e malinconica\u00bb."}
{"id": "68410", "revid": "1226", "url": "https://it.wikipedia.org/wiki?curid=68410", "title": "Felix Nadar", "text": ""}
{"id": "68412", "revid": "1226", "url": "https://it.wikipedia.org/wiki?curid=68412", "title": "F\u00e9lix Nadar", "text": ""}
{"id": "68413", "revid": "1226", "url": "https://it.wikipedia.org/wiki?curid=68413", "title": "Gaspard-F\u00e9lix Tournachon", "text": ""}
{"id": "68414", "revid": "1226", "url": "https://it.wikipedia.org/wiki?curid=68414", "title": "F\u00e9lix Tournachon", "text": ""}
{"id": "68416", "revid": "76963", "url": "https://it.wikipedia.org/wiki?curid=68416", "title": "Mayuko Aoki", "text": "Ha lavorato per diversi anime, come ad esempio \"Aquarian Age - Sign for Revolution\" (TV), nel quale ha doppiato Yoriko Sannou. Ha inoltre interpretato la voce di Selphie Tilmitt nel gioco \"Kingdom Hearts\" (versione giapponese) e Yuna di Bevelle in \"Final Fantasy X\" (versione giapponese). Ha effettuato parte del motion capture dei personaggi Rinoa Heartilly e Edea Kramer in \"Final Fantasy VIII\". \nRuoli interpretati.\nAnime:\nVideo Games:\nRuoli doppiati:\nMotion Capture:"}
{"id": "68422", "revid": "466689", "url": "https://it.wikipedia.org/wiki?curid=68422", "title": "SquareSoft", "text": ""}
{"id": "68425", "revid": "125055697", "url": "https://it.wikipedia.org/wiki?curid=68425", "title": "Personal Area Network", "text": "In telecomunicazioni una rete personale, in lingua inglese personal area network, in sigla PAN, \u00e8 una rete informatica utilizzata per permettere la comunicazione tra diversi dispositivi (telefono, PC tascabile, ecc.) vicini a un singolo utente. I singoli dispositivi possono anche non appartenere all'utente in questione. Il raggio di azione di una PAN \u00e8 tipicamente di alcuni metri.\nDescrizione.\nLa PAN pu\u00f2 essere utilizzata per collegare i vari dispositivi tra di loro in modo da consentire scambio di informazioni o per consentire la connessione a reti a pi\u00f9 alto livello come per esempio Internet (via USB o porta FireWire). Pu\u00f2 essere anche utilizzata una soluzione wireless come IrDA o Bluetooth per il solo trasferimento di file .\nLe PAN Bluetooth sono chiamate anche piconet e queste sono composte al massimo da otto dispositivi in relazione \"master-slave\" (o fino a 255 dispositivi in modalit\u00e0 \"parcheggio\"). Il primo dispositivo Bluetooth \u00e8 il master mentre i successivi diventano slave. Una rete piconet ha un raggio tipico di 10 metri ma si possono collegare pi\u00f9 piconet utilizzando un dispositivo che appartenendo a entrambe le piconet fa da ponte, in questo caso la rete che si viene a creare \u00e8 chiamata \"scatternet\"."}
{"id": "68427", "revid": "767487", "url": "https://it.wikipedia.org/wiki?curid=68427", "title": "Hanns Cibulka", "text": "Biografia.\nNato a Jaegerndorf, Cecoslovacchia (l'attuale Krnov, Repubblica Ceca), Hanns Cibulka, figlio di un artigiano ebbe una formazione di tipo economico/contabile. Dal 1939 fino al 1945 fu arruolato come soldato nella Wehrmacht. Durante la Seconda guerra mondiale conobbe le opere di Friedrich Nietzsche e di Wilhelm Heinse. Dopo aver partecipato ad aspre battaglie si ammal\u00f2 di malaria e fin\u00ec in un campo di prigionia americano in Sicilia.\nDopo il rilascio dalla prigionia, non potendo ritornare nella sua patria tedesca dei Sudeti, si rec\u00f2 nella zona d'occupazione sovietica. Dal 1948 fu impiegato all'Istituto Turingo delle Biblioteche di Jena, e dal 1949 fino al 1951 svolse i suoi studi bibliotecari a Berlino (Est). Gli venne offerta la direzione della nuova biblioteca centrale nel complesso delle \"Nationale Forschungs- und Gedenkst\u00e4tten der Klassischen Deutschen Literatur\" di Weimar ma Cibulka si decise per la biblioteca comunale e regionale \"Heinrich Heine\" di Gotha e dal 1953 fino al pensionamento nel 1985 ne fu direttore. La prima moglie, Annemarie, part\u00ec per la Germania Ovest insieme con lo scrittore Peter Jokostra nel 1958. I due figli avuti dal matrimonio restarono a Gotha. Nel 1960 Cibulka spos\u00f2 Edelgard H\u00e4ffner.\nPoeta lirico e narrativo.\nL'opera letteraria del nostro comprende volumi di poesie e diari. La perdita della sua patria nella regione morava dei Sudeti, le sue esperienze durante la guerra e nella prigionia e le sue impressioni dell'Italia vennero elaborate nelle sue prime opere. Cibulka passava dalla poesia lirica alla narrativa. Le influenze principali furono Wilhelm Heinse, le opere scientifiche di Goethe, i documenti della vita di Nietzsche, Robert Hohlbaum (incontrato nel 1944 a Jaegerndorf e nel 1946-1951 a Weimar), Friedrich Georg J\u00fcnger, Erhart K\u00e4stner, Gerhart Hauptmann, Ezra Pound e Shaldrake. Nella RDT di allora il suo influsso cominci\u00f2 a farsi sentire all'inizio degli anni settanta. Era letto volentieri, pur non essendo favorito dallo stato, e per questo solo tardivamente colmato di onori.\nTratt\u00f2 le tematiche ambientaliste in \"Swantow\" (1982), dove criticava apertamente la politica ambientale della RDT, cadde cos\u00ec in disgrazia presso il governo della Germania Est e inizi\u00f2 a frequentare attivamente le parrocchie, dove le sue parole ebbero un'eco enorme. Fu in seguito sorvegliato, probabilmente dal \"Ministero della Sicurezza di Stato\" (MfS). Il racconto \"Swantow\" divent\u00f2 quasi il manifesto segreto del crescente movimento ambientalista. Dal 1989 in poi fu in grado di riflettere pubblicamente e in modo pi\u00f9 intenso la perdita della patria e pot\u00e9 anche discutere lo sviluppo politico e sociale dell'Europa. Nell'ultimo libro (\"Sp\u00e4te Jahre\", 2004) si occup\u00f2 in modo distaccato del tema della vecchiaia. Non ci furono edizioni su licenza delle sue opere nella Germania Ovest fino alla riunificazione tedesca, ma comunque esistevano traduzioni in polacco, ceco e italiano."}
{"id": "68428", "revid": "287204", "url": "https://it.wikipedia.org/wiki?curid=68428", "title": "Laszlo Moholy-Nagy", "text": ""}
{"id": "68430", "revid": "119467967", "url": "https://it.wikipedia.org/wiki?curid=68430", "title": "Tidus", "text": "Tidus \u00e8 il protagonista di \"Final Fantasy X\", videogioco realizzato dalla Square Soft.\n\u00c8 arrivato al ventesimo posto nella classifica dei migliori personaggi di videogiochi di sempre secondo un sondaggio di \"Famits\u016b\", dietro ai soli Cloud Strife, Yuna e Tifa Lockhart per quanto riguarda la serie \"Final Fantasy\".\nStoria.\nSi tratta dell'asso della squadra di Blitzball (uno sport simile alla pallanuoto) degli Zanarkand Abes, che un giorno, dopo aver visto la sua citt\u00e0 devastata da Sin, viene trasportato nel mondo parallelo di Spira, dove Zanarkand \u00e8 solo un cumulo di rovine (distrutta dall'apparizione di Sin). Verso la fine del gioco Tidus scopre che in realt\u00e0 la Zanarkand da cui proviene \u00e8 solo un \"mondo immaginario\" creato dai sogni degli intercessori per preservare l'immagine della vera Zanarkand di mille anni fa. Il gioco segue il suo viaggio assieme all'invocatrice Yuna e i suoi guardiani Lulu, Wakka e Kimahri, a cui si aggiungono in seguito anche Auron e Rikku, per sconfiggere Sin e liberare Spira dal male.\nIl suo rapporto con Jecht, il padre scomparso dieci anni prima e campione di Blitzball prima di lui, \u00e8 uno dei temi intorno ai quali ruota il gioco.\nCol passare del tempo, Tidus instaura un rapporto d'amore con Yuna e diventa grande amico di Wakka e Rikku. Vede inoltre Auron, comparso all'improvviso dopo la scomparsa di Jecht, come un secondo padre. Scoprir\u00e0 poi che il suo vecchio (cos\u00ec lo chiama quando parla di lui) \u00e8 stato trasportato anche lui su Spira e che, sacrificandosi per diventare intercessore supremo, \u00e8 diventato l'entit\u00e0 malvagia chiamata Sin.\nAspetto.\nTidus \u00e8 un ragazzo di 17 anni di media statura, con un fisico slanciato e robusto. Ha una caratteristica pelle scura, capelli biondi e occhi azzurri. Indossa la divisa degli Zanarkand Abes, la sua squadra, con una particolare salopette blu scuro con una gamba pi\u00f9 lunga dell'altra e una giacca gialla con cappuccio bianco sotto di essa. Sulla gamba destra della salopette \u00e8 presente il simbolo della squadra; Tidus porta lo stesso simbolo anche come collana e come orecchino. Le scarpe, simili a degli stivaletti, sono gialle e nere.\nAbilit\u00e0.\nIn combattimento Tidus \u00e8 molto abile contro i nemici veloci, e dispone di una grande agilit\u00e0.\nLa turbotecnica di Tidus, Gladius, consiste nel centrare una barra pi\u00f9 piccola, in movimento, al centro di un'altra barra pi\u00f9 grande. Si divide in: Colpo Spirale, Carica &amp; Assalto, Pioggenergetika e AS del Blitzball, la pi\u00f9 potente. Queste si imparano con la pratica: ripetendo pi\u00f9 volte delle turbotecniche coronate da successo, Tidus sar\u00e0 in grado di impararne di nuove. Entrer\u00e0 in possesso con il passare del tempo, inoltre, di alcune magie bianche atte pi\u00f9 che altro alla manipolazione dei turni di gioco, come Haste (incremento della velocit\u00e0 di azione) e Slow (decremento della velocit\u00e0 di azione). Dispone anche dell'abilit\u00e0 Gambe!, l'unica in tutto il gioco che consente la fuga istantanea di tutto il party durante un combattimento contro nemici comuni. La sua Arma dei Sette Astri \u00e8 l'Ultima Weapon.\nIl nome e la pronuncia.\nIl nome originale di Tidus, \"\"Tidaa\", nel dialetto di Okinawa significa \"sole\", in contrasto con il nome \"Yuna\", che significa invece \"luna\".\nTidus \u00e8 l'unico personaggio di cui sia possibile cambiare il nome, motivo per cui, durante i filmati, non viene mai chiamato per nome se non nei trailer. La pronuncia del nome Tidus, pertanto, \u00e8 sempre argomento di discussione. Viene pronunciato una volta sola da Wakka all'inizio del videogioco della Square e della Disney \"Kingdom Hearts\", mentre nel suo seguito \"Kingdom Hearts II\" viene pronunciato una volta da Selphie in un dialogo con Kairi. Anche qui sembra esserci un problema con la pronuncia, poich\u00e9 Wakka lo pronuncia \"T\u00ecdas\", pronuncia usata nei trailer di Final Fantasy X e poi anche in \"Dissidia Final Fantasy\", altro gioco della Square, intanto diventata Square Enix, e che viene confermata anche dal doppiatore di Tidus, James Arnold Taylor, mentre Selphie lo pronuncia erroneamente \"Taidus\". Nell'audio novella \"Final Fantasy X - Will\" pubblicata da Square Enix, rilasciata prima in Giappone e poi in tutto il mondo insieme alla versione HD Remastered, nella versione in inglese viene pronunciato \"T\u00ecdus\"\" da Chuami, ma anche questa pronuncia \u00e8 errata.\nAltre apparizioni.\nTidus appare come personaggio non giocabile anche nel seguito del videogioco \"Final Fantasy X-2\".\nInoltre compare come personaggio secondario in \"Kingdom Hearts\" e \"Kingdom Hearts 2\" e come personaggio giocabile in \"Dragon Quest &amp; Final Fantasy in Itadaki Street Special\", \"Dissidia Final Fantasy\" e nel suo spin-off \"Dissidia 012 Final Fantasy\".\nIn \"Kingdom Hearts\" \u00e8 un abitante delle Isole del Destino e, come molti altri personaggi di \"Final Fantasy\", anche lui \u00e8 stato ringiovanito, passando da 17 a 13 anni."}
{"id": "68432", "revid": "125770900", "url": "https://it.wikipedia.org/wiki?curid=68432", "title": "Nicolae Ceau\u0219escu", "text": "Segretario generale del Partito Comunista Rumeno dal 1965, \u00e8 stato l'ultimo presidente della Repubblica Socialista di Romania come \"Presidente del Consiglio di Stato\" dal 9 dicembre 1967 al 29 aprile 1974 e \"Presidente della Repubblica\" dal 29 aprile 1974 al 22 dicembre 1989, quando fu deposto e processato con le accuse di crimini contro lo stato, genocidio e \"distruzione dell'economia nazionale\".\nIl 22 dicembre 1989, con decreto di Ion Iliescu (CFSN), fu istituito il Tribunale Militare Eccezionale: tre giorni dopo i coniugi Ceau\u0219escu furono giudicati dopo un processo sommario e condannati a morte. La loro esecuzione fu eseguita alcuni minuti dopo la pronuncia della sentenza e rappresent\u00f2 l'atto finale della rivoluzione rumena del 1989.\nBiografia.\nGiovent\u00f9 e inizi della carriera.\nNato in una numerosa famiglia contadina nel villaggio di Scornice\u0219ti, nel distretto di Olt, Ceau\u0219escu si trasfer\u00ec a Bucarest nel 1929 per diventare apprendista calzolaio. Entr\u00f2 nell'illegale Partito Comunista Romeno nel 1932 e fu arrestato nel 1933, a 15 anni, durante uno sciopero, con l'accusa di essere un istigatore.\nFu arrestato ancora nel 1934; prima per avere raccolto le firme per una petizione di protesta contro un processo ai lavoratori delle ferrovie e altre due volte per altre attivit\u00e0 simili, che gli valsero la definizione di \"pericoloso istigatore comunista\" e \"distributore attivo di propaganda comunista e antinazionale\" sui documenti della polizia. A seguito di ci\u00f2 si diede alla clandestinit\u00e0, ma fu catturato e imprigionato nel 1936 con una condanna a due anni di carcere nella prigione di Doftana per attivit\u00e0 sovversive.\nNel 1939, mentre era fuori di prigione, incontr\u00f2 Elena Petrescu, di due anni maggiore di lui: i due si sarebbero sposati il 23 dicembre 1947 ed ella avrebbe svolto un ruolo importante nella sua vita politica nel corso dei decenni. Venne arrestato e imprigionato nuovamente nel 1940. Nel 1943 fu trasferito nel campo di concentramento di T\u00e2rgu Jiu, dove divise la cella con Gheorghe Gheorghiu-Dej, divenendone il protetto. Dopo la seconda guerra mondiale, mentre la Romania stava cominciando a cadere sotto l'influenza sovietica, fu segretario dell'Unione della Giovent\u00f9 Comunista (1944-1945).\nDopo che i comunisti presero il potere in Romania nel 1947, fu a capo del Ministero dell'Agricoltura, quindi fu Vice Ministro delle Forze Armate sotto il regime stalinista di Gheorghiu-Dej. Nel 1952 Gheorghiu-Dej lo inser\u00ec nel Comitato centrale, alcuni mesi dopo che la \"fazione moscovita\" del partito, guidata da Ana Pauker, era stata epurata. Nel 1954 divenne membro a pieno titolo del Politburo e infine si trov\u00f2 a occupare la seconda carica pi\u00f9 importante all'interno della gerarchia del partito.\nCapo della Romania.\nTre giorni dopo la morte di Gheorghiu-Dej, avvenuta nel marzo del 1965, Ceau\u0219escu divenne primo segretario del Partito Romeno dei Lavoratori. Uno dei primi atti fu quello di ribattezzare il movimento in Partito Comunista Romeno e di dichiarare che il paese ora era la Repubblica Socialista della Romania e non pi\u00f9 una repubblica popolare: a seguito di ci\u00f2, nel 1967, venne nominato Presidente del Consiglio di Stato.\nDivenne ben presto una figura popolare grazie alla sua politica di rifiuto della sovranit\u00e0 limitata, che sfidava la supremazia dell'Unione Sovietica e condannava lo sfruttamento di tipo neocoloniale subito dalla Romania, attuato anche attraverso le famigerate SovRom. Dal 1966 non partecip\u00f2 pi\u00f9 attivamente al Patto di Varsavia (sebbene formalmente la Romania ne rimanesse membro) e nel 1968 si rifiut\u00f2 di prendere parte all'invasione della Cecoslovacchia da parte delle forze del Blocco Orientale, dichiarando in un discorso pubblico che l'invasione di un paese membro del Patto di Varsavia da parte di un altro stato membro costituiva un pericolo per la pace e per il gi\u00e0 precario equilibrio politico in Europa.\nLa tolleranza accordata dall'Unione Sovietica al comportamento di Ceau\u0219escu diede alla Romania uno status di paese anticonformista rispetto ai restanti paesi dell'est Europa. Nel 1974 Ceau\u0219escu si insign\u00ec del titolo di Presidente della Romania, consolidando cos\u00ec il proprio potere. Egli segu\u00ec una politica indipendente nelle relazioni estere; per esempio la Romania fu uno dei soli tre paesi comunisti (gli altri due erano la Repubblica popolare cinese e la Jugoslavia, che per\u00f2 non erano legati all'URSS) a prendere parte ai Giochi della XXIII Olimpiade, organizzati a Los Angeles, negli Stati Uniti, nell'estate del 1984.\n\u00abCome \u00e8 noto il Medio Oriente \u00e8 stato teatro della guerra tra i paesi arabi e Israele, \u2026 Desideriamo ribadire agli amici arabi che non comprendiamo e non condividiamo la posizione di coloro che si pronunciano a favore della liquidazione dello Stato di Israele\u00bb. Con queste parole il 24 luglio 1967 Ceausescu si schierava in maniera contraria rispetto alle posizioni dell'intero blocco comunista, favorevole alla politica araba e avverso a quella di Israele.\nInoltre la Romania fu il primo dei paesi d'oltre cortina ad avere relazioni con la Comunit\u00e0 europea: nel 1974 fu sottoscritto un patto che includeva la Romania nel Sistema Generalizzato di Preferenze della Comunit\u00e0 e nel 1980 fu stipulato un accordo sui prodotti industriali.\nIn ogni caso, nonostante queste sue prese di distanza dalle posizioni sovietiche, Ceau\u0219escu rifiut\u00f2 qualsiasi ipotesi di riforma liberale: l'evoluzione del regime segu\u00ec il tracciato stalinista gi\u00e0 delineato da Gheorghiu-Dej.\nL'opposizione al controllo da parte sovietica fu dovuta alla determinazione di non procedere alla destalinizzazione. La polizia segreta (Securitate) mantenne un assoluto controllo sui media e su qualsiasi tipo di discorso e non toller\u00f2 nessun tipo di opposizione interna. A partire dal 1972, Ceau\u0219escu istitu\u00ec un programma di sistematizzazione della Romania. Presentato come un modo per costruire una \"Societ\u00e0 socialista sviluppata multilateralmente\", il programma di demolizione, ristrutturazione e costruzione cominci\u00f2 nelle campagne e culmin\u00f2 con un tentativo di completo rimodellamento della capitale del paese.\nOltre un quinto di Bucarest, incluse chiese e palazzi storici, venne demolito negli anni Ottanta con l'intenzione di ricostruire la citt\u00e0 nello stile voluto da Ceau\u0219escu. La Casa del Popolo (\"Casa Poporului\") a Bucarest, adesso sede del Parlamento, \u00e8 la seconda pi\u00f9 grande costruzione al mondo dopo il Pentagono. Ceau\u0219escu inoltre pianific\u00f2 di distruggere molti villaggi con i bulldozer e di trasferirne gli abitanti in condomini cittadini, nell'ambito del suo programma di \"urbanizzazione\" e \"industrializzazione\". Il progetto di un'organizzazione non governativa, chiamato \"Villaggi Fratelli\", che creava dei collegamenti tra le comunit\u00e0 romene e quelle europee, potrebbe avere giocato un ruolo nel contrastare i piani governativi.\nIl decreto del 1966 e il bando dell'aborto.\nNel 1966 il regime decret\u00f2 la messa al bando di qualsiasi forma di contraccezione o aborto e introdusse altre politiche a sostegno dell'incremento del tasso di natalit\u00e0, inclusa una tassa tra il dieci e il venti per cento del reddito sia per gli uomini sia per le donne (sposati o celibi/nubili) che dopo i 25 anni fossero rimasti senza prole. L'aborto era ammesso solo per le donne sopra i quarantadue anni o gi\u00e0 madri di quattro (successivamente cinque) bambini.\nLe madri che avevano pi\u00f9 di cinque figli ricevevano vari benefici, mentre le madri con pi\u00f9 di dieci figli erano dichiarate madri-eroine, ricevevano una medaglia d'oro, un'automobile gratis, trasporto gratuito sui treni e altri bonus. Poche donne in ogni caso raggiunsero questi obiettivi: una famiglia rumena aveva mediamente tra i due e i tre bambini. Inoltre, un numero considerevole di donne mor\u00ec o sub\u00ec mutilazioni durante l'esecuzione di aborti clandestini.\nIl governo si diede l'obiettivo di diminuire la percentuale dei divorzi rendendoli difficili da ottenere: fu infatti decretato che il matrimonio poteva essere annullato solo in casi eccezionali. Nei tardi anni sessanta la popolazione incominci\u00f2 a crescere, accompagnata da un incremento della povert\u00e0 e del numero di persone senza fissa dimora (bambini di strada) nelle aree urbane. Dall'altro lato un nuovo problema fu creato dalla crescita incontrollata del fenomeno dell'abbandono dei bambini, che port\u00f2 alla conseguente crescita della popolazione degli orfanotrofi (vedi Cighid). Questo facilit\u00f2 la diffusione dell'AIDS sul finire degli anni Ottanta, favorita anche dalla decisione del governo di non riconoscere l'esistenza di questa malattia e di conseguenza di non consentire l'esecuzione del test HIV.\nLe tesi di luglio.\nCeau\u0219escu visit\u00f2 la Repubblica popolare cinese, il Vietnam del Nord e la Corea del Nord nel 1971 e rimase colpito dai modelli presenti in questi paesi. Mostr\u00f2 grande interesse all'idea di una trasformazione totale della nazione insita nei programmi del Partito dei Lavoratori di Corea e nella Rivoluzione culturale cinese. Poco dopo essere tornato in Romania, cominci\u00f2 a emulare il sistema nordcoreano influenzato dalla filosofia del Juche del presidente Kim Il-sung. I libri coreani sul Juche furono tradotti e ampiamente distribuiti nel paese. Il 6 luglio del 1971 Ceau\u0219escu eman\u00f2 un discorso per il comitato esecutivo del PCR. Questo, dall'intonazione similmaoista, conosciuto come \"tesi di luglio\", contiene diciassette proposte. Alcune di queste sono:\nLa liberalizzazione del 1965 veniva condannata e l'indice dei libri e degli autori proibiti veniva ristabilito: le tesi annunciavano l'inizio di una \"piccola rivoluzione culturale\", lanciavano un'offensiva neo-stalinista contro l'autonomia culturale, riaffermando una base ideologica per la letteratura che il Partito aveva in teoria abbandonato. Ceau\u0219escu nell'occasione afferm\u00f2 che \"un uomo che non scrive per tutto il suo popolo non \u00e8 un poeta\" e si present\u00f2 come il campione dei valori romeni, dando cos\u00ec inizio al suo culto della personalit\u00e0.\nAnche se presentato come una forma di \"socialismo umanista\" \u2013 il che, unitamente alla mancata partecipazione alla repressione praghese del 1968, gli guadagn\u00f2 per oltre un decennio il favore dell'intelligencija di sinistra europea e francese in particolare \u2013 le tesi nei fatti riaffermavano un ritorno alle stringenti linee guida del realismo socialista e attaccavano gli intellettuali non allineati. Una stretta aderenza ideologica veniva richiesta nelle scienze umanistiche e sociali; la competenza e l'estetica vennero sostituite dall'ideologia, i professionisti vennero sostituiti dagli agitatori e la cultura divenne ancora una volta uno strumento per la propaganda politico-ideologica.\nLa defezione di Pacepa.\nNel 1978 Ion Mihai Pacepa, uno dei pi\u00f9 vecchi membri della polizia politica romena (Securitate), ripar\u00f2 negli Stati Uniti. Generale a tre stelle, fu l'ufficiale di grado pi\u00f9 alto che abbia abbandonato il blocco sovietico durante la guerra fredda. La sua fuga fu un potente colpo contro il regime, che costrinse Ceau\u0219escu a rivedere l'organizzazione della Securitate. Il libro di Pacepa del 1986 \"Red Horizons: Chronicles of a Communist Spy Chief\" (ISBN 0-89526-570-2) rivela particolari del regime di Ceau\u0219escu, come il massiccio spionaggio delle industrie statunitensi e i suoi elaborati sforzi per ottenere il sostegno politico dell'Occidente.\nDopo la defezione di Pacepa il paese si isol\u00f2 e la crescita economica si arrest\u00f2. I servizi segreti stranieri presero a infiltrarsi in quelli di Ceau\u0219escu, il quale cominci\u00f2 a perdere il dominio del paese. Tent\u00f2 diverse risistemazioni del controspionaggio nel tentativo di liberarsi dei vecchi collaboratori di Pacepa, ma ci\u00f2 si rivel\u00f2 fallimentare.\nSecondo la dichiarazione ufficiale fatta dal presidente Ion Iliescu quando Pacepa chiese di riottenere le sue propriet\u00e0 e la sua posizione, Pacepa era \"un uomo confuso\" che aveva ammassato propriet\u00e0 illegali in Romania, approfittando della sua posizione influente. La suprema corte romena si dichiar\u00f2 d'accordo con la sentenza n\u00ba 41/1999 che aveva cancellato la condanna a morte di Pacepa, gli ridiede il suo grado militare e ordin\u00f2 la restituzione delle sue propriet\u00e0.\nIl debito estero.\nNonostante il suo dominio fosse sempre pi\u00f9 totalitario, l'indipendenza politica di Ceau\u0219escu dall'Unione Sovietica e le sue proteste contro l'invasione della Cecoslovacchia nel 1968 fecero crescere l'interesse delle potenze occidentali che credettero, brevemente, che fosse un antisovietico e un anticonformista, e sperarono tramite lui di creare uno scisma nel Patto di Varsavia. Ceau\u0219escu non comprese che i finanziamenti non gli erano sempre molto favorevoli. Ceau\u0219escu accett\u00f2 un grosso prestito (pi\u00f9 di $13 miliardi) dall'Occidente per finanziare programmi di sviluppo economico, ma questi prestiti in ultimo devastarono la situazione finanziaria del paese.\nIn un tentativo di correre ai ripari, Ceau\u0219escu decise di sradicare il debito straniero della Romania. Organizz\u00f2 il referendum del 1986 sul taglio delle spese militari e tramite esso cambi\u00f2 la Costituzione, aggiungendo una clausola che proibiva alla Romania in futuro di contrarre debiti esteri. Il risultato del referendum fu un \"s\u00ec\" praticamente unanime. Negli anni Ottanta Ceau\u0219escu ordin\u00f2 l'esportazione della maggior parte della produzione agricola e industriale del paese per rimborsare i debiti. La penuria nazionale risultante trasform\u00f2 la vita quotidiana dei cittadini romeni in una lotta per la sopravvivenza: fu introdotto il razionamento del cibo, la riduzione del riscaldamento domestico a 13 \u00b0C; la penuria di benzina e le interruzioni di corrente divennero la regola.\nSi registr\u00f2 un netto calo nella qualit\u00e0 della vita (specialmente riguardo alla disponibilit\u00e0 di cibo e di beni nei negozi) tra il 1982 e il 1989. La spiegazione ufficiale era che il paese stava pagando i suoi debiti e le persone accettavano le conseguenti sofferenze, credendo che sarebbero durate per poco e che alla fine la situazione sarebbe migliorata. Il debito fu pagato interamente nell'estate del 1989, poco prima che Ceau\u0219escu venisse spodestato. Le esportazioni forzate e la penuria di generi di prima necessit\u00e0 durarono tuttavia fino alla fine dell'anno.\nLe tensioni crescono.\nNel 1989 Ceau\u0219escu stava dando segnali di essere completamente avulso dalla realt\u00e0 del paese. Mentre la Romania attraversava un periodo di estreme difficolt\u00e0 con lunghe file di persone in cerca di cibo davanti a negozi alimentari vuoti, Ceau\u0219escu veniva mostrato in TV mentre entrava in negozi ben riforniti e decantava l'\"alta qualit\u00e0 della vita\" raggiunta sotto la sua guida. Nel 1989, giornalmente, la TV trasmetteva una lista dei kolkhoz che avevano raggiunto dei record nel raccolto, in aperta contraddizione con quella che era l'esperienza pratica del livello medio di disponibilit\u00e0 di viveri da parte dei romeni.\nAlcune persone, credendo che Ceau\u0219escu non riuscisse a rendersi conto della situazione reale del paese, provarono a consegnargli a mano delle lettere quando era in visita per il paese. Comunque ogni qualvolta riceveva una lettera Ceau\u0219escu la consegnava subito ai suoi consiglieri per la sicurezza. Il fatto se Ceau\u0219escu abbia o meno mai letto queste petizioni rimarr\u00e0 probabilmente per sempre ignoto. La gente venne fortemente scoraggiata a rivolgersi direttamente a lui e si diffuse una sensazione generalizzata che la situazione avesse ormai toccato il fondo.\nUn timido dissenso si fece sentire anche all'interno del Partito Comunista Romeno. Nel marzo 1989 sei dissidenti comunisti che in passato avevano rivestito incarichi di alto profilo in seno alla Repubblica Socialista (tra i quali Gheorghe Apostol) pubblicarono la Lettera dei Sei, documento di protesta contro Ceau\u015fescu, considerato colpevole di affamare la popolazione. Il regime reag\u00ec con l'arresto di tutti gli autori.\nPersonalit\u00e0 e autoritarismo.\nCulto della personalit\u00e0 e autoritarismo.\nCome Kim Il-sung nella Corea del Nord Ceau\u0219escu cre\u00f2 un pervadente culto della personalit\u00e0, dando a s\u00e9 stesso i titoli di \"Conduc\u0103tor\" (\"Condottiero\") e \"Geniul din Carpa\u021bi\" (\"Genio dei Carpazi\"), con l'aiuto dei poeti della cultura del proletariato (Proletkult) tra i quali Adrian P\u0103unescu e Corneliu Vadim Tudor e addirittura facendosi fare uno scettro, simile a quello del Re di Romania. Questi eccessi spinsero il pittore Salvador Dal\u00ed a spedire un telegramma di congratulazioni al \"Conduc\u0103tor\". Il giornale del Partito Comunista \"Sc\u00eenteia\" pubblic\u00f2 il messaggio, senza rendersi conto che Dal\u00ec lo aveva scritto con intento decisamente ironico. Per impedire nuovi tradimenti dopo quello di Pacepa, Ceau\u0219escu dette a sua moglie Elena (che nel culto personalistico veniva dipinta come una grande luminare scientifica) e ad altri membri della sua famiglia importanti incarichi di governo.\nStatista.\nLa Romania di Ceau\u0219escu fu l'unico paese comunista che mantenne relazioni diplomatiche con Israele senza interromperle, dopo l'inizio della preventiva Guerra dei sei giorni nel 1967 contro gli Stati vicini di Egitto, Giordania e Siria. Ceau\u0219escu si impegn\u00f2 come mediatore fra OLP e l'Israele.\nSotto Ceau\u0219escu la Romania era la quarta pi\u00f9 grande esportatrice europea di armi. Ciononostante molte delle azioni di Ceau\u0219escu suggeriscono che una delle sue ambizioni era vincere un Premio Nobel per la pace. Organizz\u00f2, con successo, un referendum per ridurre le dimensioni dell'esercito romeno del 5%. Tenne grandi raduni per la pace e scrisse un poema che divenne parte di ogni manuale di letteratura. Il suo poema parafrasava Isaia 5:4 ed era (in una traduzione letterale):\nCeau\u0219escu tent\u00f2 anche di influenzare e guidare i paesi africani. Era un buon alleato e amico personale del corrotto dittatore cleptocrate Mobutu Sese Seko della Repubblica Democratica del Congo. Le relazioni non erano solo da stato a stato ma anche tra partito e partito, MBR e Partito Comunista Rumeno; molti credono la sua morte abbia influenzato Mobutu nella \"democratizzazione\" dello Zaire nel 1990.\nOltre a ci\u00f2 la Francia insign\u00ec Ceau\u0219escu della Legion d'onore e nel 1978 divenne un HBK (Honorary British Knight) (GCB, rimosso) nel Regno Unito, mentre ci furono manovre per iscrivere la consorte Elena Ceau\u0219escu nell'Accademia delle Scienze negli Stati Uniti; tutti questi e molti di pi\u00f9 furono le manovre organizzate dai Ceau\u0219escu attraverso gli addetti consolari alle ambasciate rumene dei paesi coinvolti.\nLa Romania di Ceau\u0219escu fu l'unico paese del Patto di Varsavia che non ruppe le relazioni diplomatiche con il Cile dopo il colpo di Stato di Augusto Pinochet, nonch\u00e9 l'unico a partecipare ai Giochi olimpici del 1984 che si tennero a Los Angeles (gli altri stati membri aderirono infatti al boicottaggio adottato dall'Unione Sovietica).\nDebolezze nella leadership.\nIl controllo stalinista esercitato da Ceau\u0219escu su ogni aspetto religioso, educativo, commerciale, sociale della vita civile aggrav\u00f2 ulteriormente la situazione. Nel 1987 un tentativo di sciopero a Bra\u0219ov fall\u00ec: l'esercito occup\u00f2 le fabbriche e represse le dimostrazioni dei lavoratori. Il controllo pressante attuato dal regime comunista fu effettuato specialmente dall'opera della Securitate.\nDurante il 1989 Ceau\u0219escu si trov\u00f2 sempre pi\u00f9 isolato, anche nel mondo comunista: propose ad agosto un vertice per discutere i problemi del comunismo est-europeo e \"difendere il socialismo\" in questi paesi, ma la sua proposta fu rifiutata dagli stati del Patto di Varsavia e dalla Cina. Anche dopo che cadde il Muro di Berlino e che il suo compagno bulgaro Todor \u017divkov fu sostituito nel novembre 1989, Ceau\u0219escu ignor\u00f2 la minaccia alla sua posizione in quanto ultimo presidente alla \"vecchia maniera comunista\" presente in Europa orientale.\nRivoluzione e collasso del regime.\nRivoluzione.\nIl regime di Ceau\u0219escu croll\u00f2 dopo una serie di eventi violenti avvenuti a Timi\u0219oara e a Bucarest nel dicembre 1989. Nel novembre dello stesso anno Ceau\u0219escu, che aveva 71 anni, fu rieletto dal XIV congresso del Partito Comunista Rumeno (PCR) per altri cinque anni a guida del PCR. Le dimostrazioni a Timi\u0219oara furono provocate dal tentativo del governo di espellere L\u00e1szl\u00f3 T\u0151k\u00e9s, un popolare sacerdote ungherese, accusato di incitare all'odio etnico. I membri della sua congregazione, di etnia ungherese, circondarono il suo appartamento in segno di appoggio.\nMolti studenti rumeni decisero spontaneamente di unirsi nella manifestazione che a questo punto era solo lontanamente collegata alla causa originaria e divenne invece principalmente una manifestazione anti-governativa. L'esercito, la polizia e la Securitate spararono sui manifestanti il 17 dicembre 1989. All'evento venne data ampia diffusione da radio Voice of America e dagli studenti di Timi\u0219oara che ritornavano a casa per le feste di Natale. Il 18 dicembre Ceau\u0219escu part\u00ec per una visita di stato in Iran, lasciando il compito di sopprimere la rivolta di Timi\u0219oara ai suoi collaboratori e a sua moglie.\nDopo il suo ritorno, avvenuto il 20 dicembre, la situazione si presentava ancora tesa e lui volle pronunciare un discorso da uno studio TV nel palazzo del Comitato centrale (palazzo CC), nel quale parl\u00f2 degli eventi di Timi\u0219oara in termini di \u00abinterferenze di forze straniere negli affari interni rumeni\u00bb e di un'\u00abaggressione straniera alla sovranit\u00e0 della Romania\u00bb. Il paese, che non aveva avuto informazioni dei fatti di Timi\u0219oara da parte dei media nazionali, le ebbe da radio Voice of America e da Radio Free Europe e grazie al passaparola. Un raduno di massa fu inscenato per il giorno successivo, 21 dicembre, e fu presentato, dai canali ufficiali, come \u00abuno spontaneo movimento di supporto a Ceau\u0219escu\u00bb, riferendosi all'incontro del 1968 durante il quale Ceau\u0219escu aveva parlato contro l'invasione della Cecoslovacchia da parte delle forze del Patto di Varsavia.\nIl 21 dicembre il raduno, tenuto in quella che attualmente \u00e8 Piazza della Rivoluzione, degener\u00f2 nel caos. L'espressione di sconcerto sul viso di Ceau\u0219escu, nel momento in cui incominciano i boati di protesta della folla, segna il momento del crollo definitivo del comunismo nell'est Europa. La coppia sbalordita (al dittatore si un\u00ec la moglie), non riuscendo a controllare la folla si rifugi\u00f2 all'interno del palazzo CC, dove rimase fino al giorno dopo. Nello stesso giorno si ebbe una rivolta della popolazione di Bucarest, che si era riunita in Piazza dell'Universit\u00e0 e affront\u00f2 polizia ed esercito sulle barricate. Questi eventi iniziali sono considerati una rivoluzione genuina, non manipolata. Comunque, i ribelli disarmati non potevano affrontare l'apparato militare concentrato a Bucarest che ripul\u00ec le strade entro mezzanotte arrestando nel frattempo centinaia di persone.\nAnche se la trasmissione della televisione nazionale del giorno precedente sulla \u00abmanifestazione di appoggio\u00bb e degli eventi seguenti era stata interrotta, la reazione senile di Ceau\u0219escu agli eventi era gi\u00e0 divenuta parte della memoria collettiva del paese. Dalla mattina del 22 dicembre la ribellione si era diffusa in tutte le maggiori citt\u00e0. La morte sospetta del ministro della difesa Vasile Milea fu annunciata dai media. Immediatamente dopo Ceau\u0219escu presiedette la riunione del CPEX e assunse il comando dell'esercito. Fece un tentativo di disperdere la folla radunata di fronte al palazzo CC, ma questa mossa disperata fu rifiutata dai ribelli che forzarono le porte dell'edificio lasciato indifeso dall'esercito, dalla polizia e dalla Securitate. La coppia Ceau\u0219escu fugg\u00ec con un elicottero dalla cima del palazzo CC (scelta che si rivel\u00f2 fatale, dato che avrebbe avuto maggior fortuna usando i tunnel sotterranei esistenti) [si veda Dumitru Burlan].\nDeposizione.\nGli eventi del dicembre 1989 rimangono controversi. Molti, incluso Filip Teodorescu, all'epoca alto ufficiale della Securitate, affermano che un gruppo di generali cospiratori della Securitate colse l'opportunit\u00e0 per effettuare un colpo di Stato a Bucarest. Altri hanno fatto pi\u00f9 specifiche rivelazioni sulla natura della cospirazione. Il colonnello Burlan afferma che il colpo di Stato, preparato fin dal 1982, fu progettato originariamente per le feste di Capodanno, ma venne successivamente ripianificato per approfittare del clima politico. Rimane tuttavia questione controversa se vi era una precedente cospirazione, e in questo caso chi ne fosse coinvolto.\nA oggi vi sono teorie discordanti sull'origine della rivoluzione, circa se questa tragga origine da un movimento di protesta popolare spontaneo, o spinta da varie figure appartenenti all'apparato militare che abbiano approfittato delle proteste pubbliche, nel tentativo di prendere potere per essi o per soggetti da loro sostenuti. Il 22 dicembre l'esercito era senza una guida, infatti Ceau\u0219escu (il capo ufficiale dell'esercito) era oramai scomparso, essendo stato spedito dal suo consigliere (e possibile cospiratore) St\u0103nculescu in campagna, e il ministro della difesa Vasile Milea era morto (inizialmente i leader della \"rivoluzione\" sostennero che Milea era stato assassinato da Ceau\u0219escu, ma avrebbe potuto essere stato ucciso dai cospiratori, facendo apparire il tutto come un suicidio, perch\u00e9 avrebbe potuto rifiutarsi di unirsi a loro).\nLa (attuale) versione ufficiale del suicidio non ha pressoch\u00e9 credibilit\u00e0. Confusi, gli ufficiali dell'esercito decisero di evitare conflitti dichiarando che avrebbero fraternizzato con i dimostranti (almeno questi furono gli ordini e le spiegazioni che diedero ai soldati nei luoghi degli eventi principali di Bucarest). Scontri violenti avvennero all'aeroporto di Bucarest-Otopeni, tra truppe spedite l'una contro l'altra con il pretesto che avrebbero dovuto affrontare dei terroristi. Ci sono vari rapporti di eventi simili. Filip Teodorescu dichiara che un certo numero di provocatori, che potrebbero essere molto pochi e probabilmente russi, provoc\u00f2 vari incidenti (inclusi alcuni in Timi\u0219oara); inoltre dichiara che il livello della violenza fu grandemente esacerbato da elementi militari che propagandarono il mito dei \"securitate-terroristi\".\nIn un caso discusso alla televisione rumena nel 1989 una guarnigione di soldati affiliati alla Securitate (i cui coscritti prestavano diciotto mesi di servizio di leva) afferm\u00f2 che loro ricevettero ordini per andare e difendere la citt\u00e0 dai terroristi di Ceau\u0219escu (che all'epoca si riteneva fossero una fazione disobbediente della Securitate, in quanto questa fraternizz\u00f2 apertamente con la rivoluzione), mentre in citt\u00e0 fu annunciato che i soldati della Securitate stavano venendo ad attaccare la guarnigione regolare. Centinaia di persone si disposero volontariamente a lottare contro le truppe in arrivo. In quel particolare caso, il capo della guarnigione della Securitate avvert\u00ec che qualche cosa non andava e rifiut\u00f2 di entrare in citt\u00e0. Secondo il libro del colonnello Dumitru Burlan, i generali che facevano parte della cospirazione (condotti dal generale Victor St\u0103nculescu) tentarono di creare questi terroristi fittizi per ispirare paura e mettere l'esercito a margine del complotto.\nTeoria del colpo di Stato.\nSecondo la teoria del complotto i generali St\u0103nculescu e Neagoe (che ne erano a capo) erano tra i consiglieri di sicurezza pi\u00f9 vicini a Ceau\u0219escu, e lo convinsero a tenere un raduno di massa in una piazza in cui erano state posizionate delle armi automatiche comandate a distanza. Durante il discorso di Ceau\u0219escu le armi vennero azionate e si misero a sparare casualmente sulla folla, mentre agitatori si misero a gridare con dei megafoni contro Ceau\u0219escu. Impaurite, le persone tentarono inizialmente di fuggire. Essendogli stato detto con i megafoni che la repressiva Securitate di Ceau\u0219escu avrebbe sparato su loro e che una \"rivoluzione\" era in atto, le persone furono convinte a unirsi alla \"rivoluzione\". Il raduno si trasform\u00f2 in una dimostrazione di protesta.\nLa motivazione del presunto colpo di Stato, come pu\u00f2 essere desunto dai fatti, sembra complessa. La prima legge abolita (senza alcun referendum o legalit\u00e0) dalla nuova leadership fu l'articolo della costituzione che impediva allo stato di contrarre debiti. In quel momento i debiti erano stati tutti ripianati, il che rende pi\u00f9 complesso rintracciare i beneficiari di questi nuovi e desiderati debiti: persone, statisti corrotti, o banche internazionali. Anche gli interessi personali vennero serviti, come avvenne anche per il KGB in Unione Sovietica. Alcuni desumono che Iliescu avesse collegamenti con il KGB; le accuse sono continuate nel corso del 2003-2008, quando il dissidente russo Vladimir Bukovsky, a cui era stato concesso l'accesso agli archivi sovietici, dichiar\u00f2 che Iliescu e alcuni dei membri CFSN erano agenti del KGB, che Iliescu era stato in stretta connessione con Mikhail Gorbachev sempre da quando si erano presumibilmente incontrati durante il soggiorno di Iliescu a Mosca, e che la rivoluzione rumena del 1989 fu un complotto organizzato dal KGB per riprendere il controllo delle politiche del paese (gradualmente perso sotto il regime di Ceau\u0219escu), ossia non una rivoluzione anti-comunista come si suol credere, ma un colpo di Stato simile a quello che successivamente sarebbe accaduto in Urss quindi per riportare la Romania sotto una certa \"ortodossia\" comunista e filo-sovietica che con Ceau\u0219escu era venuta meno. \u00c8 utile ricordare difatti che la Romania fu, tra i paesi dell'ex blocco comunista, quello nel quale l'apparato politico ed economico comunista continu\u00f2 a permanere ancora per anni dopo il 1989, subendo una lenta trasformazione anzich\u00e9 repentina, e solo a partire dalla caduta dell'URSS. Le stesse persone della Securitate nel colpo di Stato si spartirono successivamente tra loro la maggior parte dell'industria rumena (300 persone, molte delle quali personaggi della \"rivoluzione\" e leader politici, ora possiedono una ricchezza paragonabile all'intero Prodotto interno lordo della nazione). Alcuni dei partecipanti (probabilmente la citazione si riferisce a Iliescu) erano semplicemente invidiosi della fama di Ceau\u0219escu.\nLa fine di Ceau\u0219escu.\nNello stesso giorno Ceau\u0219escu e sua moglie Elena Ceau\u0219escu abbandonarono il palazzo presidenziale con un elicottero SA 365 Dauphin - un attendente tenne una pistola puntata alla testa del pilota Vasile Malu\u0163an - in compagnia di Emil Bobu e Manea M\u0103nescu. Con loro vi erano due membri della Securitate (Florian Ra\u021b e Marian Rusu), assieme al copilota Mihai \u0218tefan e al meccanico di bordo Stelian Dr\u0103goi. Si diressero verso la loro residenza di Snagov ma dopo 45 minuti di volo l'elicottero fu abbandonato vicino a Targovi\u0219te in quanto l'esercito aveva dichiarato chiuso lo spazio aereo romeno. La coppia presidenziale continu\u00f2 a fuggire attraverso la campagna pi\u00f9 o meno senza meta.\nLa fuga ebbe episodi grotteschi: un inseguimento in macchina per sfuggire a dei cittadini che tentarono di arrestarli, l'abbandono dei loro aiutanti, un breve soggiorno in una scuola agraria. I Ceau\u0219escu vennero infine catturati e tenuti in un veicolo trasporto truppe TABC-79 per molte ore, mentre i soldati ascoltavano la radio, presumibilmente per capire quale fazione politica stesse prendendo il potere. I militari alla fine consegnarono la coppia presidenziale all'esercito. I due furono condannati a morte il 25 dicembre, da un \"tribunale volante\" militare tenutosi nella caserma 01417 di T\u00e2rgovi\u0219te dopo soli 55 minuti di camera di consiglio, con l'accusa principale di genocidio per la strage di Timi\u0219oara (notizia che poi si rivel\u00f2 un falso) e con l'aggravante di avere condotto la popolazione rumena alla povert\u00e0 e di avere accumulato illegalmente ricchezze.\nLa coppia Ceau\u0219escu fu fucilata alle ore 14:45 locali da un plotone d'esecuzione formato dall'\u00e9lite del reggimento paracadutisti con i soldati capitano Ionel Boeru (31 anni), sergente Dorin Marian C\u00e2rlan (27 anni) e sergente maggiore Octavian Gheorghiu (25 anni), mentre, come riferito, vi furono centinaia di volontari.\nPer sparare i tre militari usarono dei fucili d'assalto AK-47 (il cosiddetto \"Kalashnikov\"). I coniugi Ceau\u0219escu caddero sotto oltre cento colpi e il fuoco fu aperto troppo presto per la \"troupe\" del film che copr\u00ec gli eventi della registrazione stessa. Il plotone cominci\u00f2 a sparare appena i due si trovarono in posizione contro il muro: Boeru spar\u00f2 un totale di tre raffiche colpendo rispettivamente alle ginocchia e al torace dell'ex-dittatore, uccidendolo subitaneamente, e l'ultima raffica la punt\u00f2 invece verso Elena, che croll\u00f2 alla sua destra crivellata di proiettili. C\u00e2rlan si dimentic\u00f2 di cambiare il suo fucile in modalit\u00e0 automatica ed esplose un solo colpo, mentre Gheorghiu spar\u00f2 anch'egli un singolo proiettile poco tempo dopo.\nDopo la sparatoria i corpi furono coperti da un telo e caricati a bordo di un elicottero per essere trasportati a Bucarest. Il processo fu registrato dal colonnello Ion Baiu, appositamente chiamato dal generale St\u0103nculescu, con una videocamera Panasonic M7. Il nastro fu subito trasmesso dai media francesi e da quelli di altri Paesi occidentali. Il giorno seguente il nastro del processo e le foto dei loro corpi (ma non l'esecuzione stessa, che sfugg\u00ec alle riprese poich\u00e9 eseguita rapidamente) fu trasmesso dalla televisione per il pubblico rumeno. \u00c8 stato poi da allora ritrasmesso regolarmente sulla televisione nazionale a ogni Natale. Prima di morire Ceau\u0219escu dichiar\u00f2 che la storia avrebbe dato un buon giudizio sul suo operato e cominci\u00f2 a cantare \"L'Internazionale\", mentre la moglie grid\u00f2 di \"andare tutti all'inferno\".\nLe tombe della coppia Ceau\u0219escu furono inizialmente poste nel cimitero di Ghencea a Bucarest. Nicolae ed Elena non furono seppelliti insieme, ma ai due estremi di un percorso. Le loro tombe erano senza pretese, ma tendevano a essere coperte da fiori e simboli del passato regime. Alcuni rumeni non credettero per lungo tempo che le tombe contenessero i corpi della coppia assassinata. Nicu Ceau\u0219escu, il figlio, che mor\u00ec nel 1996, \u00e8 seppellito nello stesso cimitero, ma ha una tomba pi\u00f9 \"ricca\". Secondo il Jurnalul Na\u021bional, furono fatte richieste dalla loro figlia e da parte dei loro sostenitori politici per traslocarli in un mausoleo o in una chiesa costruita appositamente per loro, ma tali richieste furono respinte da parte dello Stato rumeno.\nLa Romania \u00e8 stato l'unico paese del blocco orientale ad avere rovesciato violentemente il suo regime comunista. Nel luglio del 2010 le autorit\u00e0 rumene hanno riesumato i corpi per il riconoscimento attraverso l'analisi del DNA.\nAttualmente Nicolae Ceau\u0219escu e sua moglie Elena sono seppelliti in un'unica tomba in granito rosso.\nI conti segreti di Ceau\u0219escu.\nNei primi giorni successivi alla rivoluzione avvenuta nel dicembre del 1989 si \u00e8 molto parlato dei presunti conti segreti risalenti a Nicolae Ceu\u0219escu. Durante il processo del 25 dicembre dello stesso anno, i membri del Tribunale militare eccezionale chiesero spiegazioni in merito a questi; tuttavia i coniugi Ceau\u0219escu dichiararono di non essere a conoscenza di fondi riconducibili a conti esteri. Questa indagine fu avviata nonostante l'accusa di appropriazione indebita dei fondi statali non fosse ancora stata inclusa fra i quattro capi di imputazione contestati formalmente.\nMalgrado il comunicato venne trasmesso dalla televisione, dalla radio e dalla stampa, il giorno stesso venne aggiunto il quinto punto riguardo codesta accusa: \"Cercando di fuggire dal paese sulla base dei fondi per oltre un miliardo di dollari, depositati in banche straniere\". Nel 1990 le indagini di un gruppo di esperti canadesi ingaggiati dal governo romeno per rintracciare i presunti fondi di Ceau\u0219escu, dopo l'arresto di Dan Voiculescu, furono inspiegabilmente interrotte."}
{"id": "68434", "revid": "1543377", "url": "https://it.wikipedia.org/wiki?curid=68434", "title": "IEEE 802.11", "text": "IEEE 802.11, in informatica e telecomunicazioni, definisce un insieme di standard di trasmissione per reti WLAN, sviluppato dal gruppo 11 dell'IEEE 802 sotto forma di varie \"release\", con particolare riguardo al livello fisico e MAC del modello ISO/OSI, specificando sia l'interfaccia tra client e base station (o access point) sia le specifiche tra client wireless. Questo termine viene usualmente utilizzato per definire la prima serie di apparecchiature 802.11 sebbene in questo caso si debba preferire il termine \"802.11 legacy\".\nDescrizione.\nIl simbolo Wi-Fi, termine con cui si identificano in genere i dispositivi 802.11 indica l'appartenenza del dispositivo stesso alla Wi-fi Alliance, che raccoglie numerosi costruttori di hardware (Cisco, Netgear, Nokia, Intel, Broadcom, Philips, ASUS, ecc.).\nL'organizzazione \u00e8 nata con l'obiettivo di certificare l'interoperabilit\u00e0 di prodotti 802.11, portando ad una comune (o comunque interoperabile) implementazione di quelle parti dello standard lasciate libere al costruttore.\nLa famiglia 802.11 consta di quattro protocolli dedicati alla trasmissione delle informazioni (\"a, b, g, n\"), la sicurezza \u00e8 stata inclusa in uno standard a parte, \"802.11i\". Gli altri standard della famiglia (\"c, d, e, f, h, \u2026\") riguardano estensioni dei servizi base e miglioramenti di servizi gi\u00e0 disponibili. Il primo protocollo largamente diffuso \u00e8 stato il \"b\"; in seguito si sono diffusi il protocollo \"a\", e soprattutto il protocollo\u00a0\"g\".\nL\"'802.11b\" e \"802.11g\" utilizzano lo spettro di frequenze dei 2,4\u00a0GHz (banda ISM).\nSi tratta di una banda di frequenze regolarmente assegnata dal piano di ripartizione nazionale (ed internazionale) ad altro servizio, e lasciato di libero impiego solo per le applicazioni che prevedono livelli di EIRP (\"Equivalent Isotropic Radiated Power\", ovvero la massima potenza irradiata da un'antenna isotropa) di non superiori a 20 dBm e utilizzate all'interno di una propriet\u00e0 privata (no attraversamento suolo pubblico).\nTrovandosi cos\u00ec ad operare in bande di frequenze ove gi\u00e0 lavorano altri apparecchi, i dispositivi b e g possono essere influenzati da telefoni cordless, ripetitori audio/video per distribuire programmi televisivi satellitari od altri apparecchi all'interno di un appartamento che utilizzano quella banda di frequenze.\nL'802.11a utilizza la banda ISM dei 5,4\u00a0GHz. Tuttavia non risponde alla normativa europea ETSI EN 301 893 che prevede DFS (Dynamic Frequency Selection), TPC (Transmit Power Control) e radar meteorologici; tale normativa di armonizzazione europea \u00e8 valida in Italia su indicazione del Ministero delle comunicazioni con il decreto ministeriale del 10 gennaio 2005.\nPer ovviare al problema in Europa \u00e8 stato introdotto nel 2004 il protocollo \"802.11h\", che risponde ai requisiti richiesti. Un apparato WiFi per trasmettere su suolo pubblico in Italia a 5.4\u00a0GHz deve quindi utilizzare questo standard.\nAlcune definizioni.\nLo standard fornisce alcune definizioni, utili per comprendere la documentazione tecnica al riguardo:\nCanali, larghezza di banda e compatibilit\u00e0 internazionale.\nLe reti 802.11 a 2,4\u00a0GHz dividono lo spettro in 14 sottocanali con ampiezza da 20\u00a0MHz o 40\u00a0MHz (solo per il protocollo n) ciascuno, mentre per i soli protocolli 802.11 legacy e 802.11b si ha un'ampiezza di banda di 22\u00a0MHz, mentre le reti 802.11 a 5\u00a0GHz dividono lo spettro in 30 sottocanali con ampiezza da 20\u00a0MHz fino a un massimo di 160\u00a0MHz, per il protocollo 802.11n l'ampiezza massima \u00e8 di 40\u00a0MHz.\nL'ampiezza di banda utilizzata permette di definire due limiti, quella della velocit\u00e0 di trasferimento e della compatibilit\u00e0 con altri dispositivi limitrofi, in quanto la trasmissione avviene s\u00ec in un determinato range di frequenza, ma ha anche un range superiore ed inferiore in cui trasmette il segnale, anche se in una potenza decisamente minore, ma che pu\u00f2 ridurre l'efficacia degli altri ripetitori.\nI canali della banda da 2,4\u00a0GHz sono parzialmente sovrapposti tra loro in frequenza, quindi tra due canali consecutivi esiste una forte interferenza, per verificare quale canale ha meno traffico e quindi meno interferenza sono disponibili applicativi per l'analisi dello spettro della comunicazione Wi-Fi.\nI 3 gruppi di canali 1, 6, 11 e 2, 7, 12 e 3, 8, 13 sono le combinazioni di canali che non si sovrappongono fra loro in caso di bande da 22\u00a0MHz e vengono utilizzati negli ambienti con altre reti wireless. Gli unici canali utilizzabili in tutto il mondo sono il 10 e 11 dato che la Spagna non ha concesso i canali dall'1 al 9 e molte nazioni si limitano ai primi 11 sottocanali.\nPer quanto riguarda i canali della banda 5\u00a0GHz nell'ampiezza di banda di 20\u00a0MHz in Europa non si sovrappongono e non interferiscono tra loro, mentre in altri paesi oppure con ampiezze di canale maggiori questi tendono a sovrapporsi.\nLa lista completa delle frequenze dal IEEE STD 802.11b-1999/Cor 1-2001 \u00e8:\nLa lista completa delle frequenze dal IEEE STD 802.11 5\u00a0GHz:\nEmendamenti.\n802.11-1997 (802.11 legacy).\nLa prima versione dello standard 802.11 venne presentata nel 1997 e viene chiamata \"802.1y\", specificava velocit\u00e0 di trasmissione comprese tra 1 e 2 \u00a0Mb/s e utilizzava i raggi infrarossi o le onde radio nella frequenza di 2,4\u00a0GHz per la trasmissione del segnale. La trasmissione infrarosso venne eliminata dalle versioni successive dato lo scarso successo. La maggior parte dei costruttori infatti non aveva optato per lo standard IrDA, preferendo la trasmissione radio. Il supporto di questo standard per quanto riguarda la trasmissione via infrarossi \u00e8 incluso delle evoluzioni dello standard 802.11 per ragioni di compatibilit\u00e0. Poco dopo questo standard vennero realizzati da due produttori indipendenti delle evoluzioni dello standard 802.1y che una volta riunite e migliorate portarono alla definizione dello standard 802.11b.\n802.11a.\nNel 1999 venne approvato il protocollo 802.11a. Questo standard utilizza la modulazione OFDM (Orthogonal Frequency Division Multiplexing) nello spazio di frequenze nell'intorno dei 5\u00a0GHz e opera con una velocit\u00e0 massima di 54 Mbit/s sebbene nella realt\u00e0 la velocit\u00e0 reale disponibile all'utente sia di circa 20\u00a0Mb/s. La velocit\u00e0 massima pu\u00f2 essere ridotta a 48, 36, 24, 18, 9 o 6 se le interferenze elettromagnetiche lo impongono. Lo standard definisce 12 canali non sovrapposti, 8 dedicati alle comunicazioni interne e 4 per le comunicazioni punto a punto. Quasi ogni stato ha emanato una direttiva diversa per regolare le frequenze ma dopo la conferenza mondiale per la radiocomunicazione del 2003 l'autorit\u00e0 federale americana ha deciso di rendere libere secondo i criteri gi\u00e0 visti le frequenze utilizzate dallo standard 802.11a.\nQuesto standard non ha riscosso i favori del pubblico dato che l'802.11b si era gi\u00e0 molto diffuso e in molti paesi l'uso delle frequenze a 5\u00a0GHz \u00e8 tuttora riservato. In Europa lo standard 802.11a non fu autorizzato all'utilizzo dato che quelle frequenze erano riservate all'HIPERLAN; solo a met\u00e0 del 2002 tali frequenze vennero liberalizzate e quindi si pot\u00e9 utilizzare l'802.11a. Esistono schede dual standard o tri standard in grado di accettare oltre allo standard a anche il b e per le schede tri standard anche il\u00a0g. Ovviamente esistono anche degli Access point multi standard.\n802.11b.\n802.11b ha visto la sua comparsa ufficiale nel 1999 e ha la capacit\u00e0 di trasmettere al massimo 11\u00a0Mbit/s e utilizza il Carrier Sense Multiple Access con Collision Avoidance (CSMA/CA) come metodo di trasmissione delle informazioni. Una buona parte della banda disponibile viene utilizzata dal CSMA/CA. In pratica il massimo trasferimento ottenibile \u00e8 di 5,9 \u00a0Mbit/s in TCP e di 7,1 \u00a0Mbit/s in UDP. Metallo, acqua e in generale ostacoli solidi riducono drasticamente la portata del segnale. Il protocollo utilizza le frequenze nell'intorno dei 2,4\u00a0GHz.\nUtilizzando antenne direzionali esterne dotate di alto guadagno si \u00e8 in grado di stabilire delle connessioni punto a punto del raggio di molti chilometri . Utilizzando ricevitori con guadagno di 80 decibel si pu\u00f2 arrivare a 8 chilometri o se le condizioni del tempo sono favorevoli anche a distanze maggiori , ma sono situazioni temporanee che non consentono una copertura affidabile nel tempo. Quando il segnale \u00e8 troppo disturbato o debole lo standard prevede di ridurre la velocit\u00e0 massima a 5,5, 2 o 1 \u00a0Mb/s per consentire al segnale di essere decodificato correttamente.\nSono state sviluppate delle estensioni proprietarie che utilizzando pi\u00f9 canali accoppiati consentono di incrementare la velocit\u00e0 di trasmissione a scapito della compatibilit\u00e0 con le periferiche prodotte dagli altri produttori. Queste estensioni normalmente vengono chiamate 802.11b+ e portano la banda teorica a 22, 33 o addirittura a 44 \u00a0Mb/s.\n802.11e.\nNel novembre del 2005, il gruppo di lavoro 802.11 ha definito l'emendamento 802.11e che introduce l'Hybrid Coordination Function (HCF). Questa nuova funzione di accesso al mezzo fornisce il supporto alla QoS nelle reti WLAN. Vengono definite cos\u00ec due nuove funzionalit\u00e0 di accesso al mezzo, e altri meccanismi quali il Block Ack e il Direct Link Setup. La Wi-Fi Alliance ha definito la certificazione WMM per garantire il supporto a tale emendamento.\n802.11f.\nAnche chiamato Inter Access Point Protocol (IAPP), \u00e8 un protocollo di livello applicazione per la gestione di ESS (Extented Service Set), ovvero pi\u00f9 reti wireless collegate tra di loro, gestendo l'handover di terminali da una rete wireless all'altra.\n802.11g.\nQuesto standard venne ratificato nel giugno del 2003. Utilizza le stesse frequenze dello standard 802.11b cio\u00e8 la banda di 2,4\u00a0GHz e fornisce una velocit\u00e0 teorica di 54\u00a0Mb/s che nella realt\u00e0 si traduce in una velocit\u00e0 netta di 24,7\u00a0Mb/s, simile a quella dello standard 802.11a. \u00c8 totalmente compatibile con lo standard b ma quando si trova a operare con periferiche b deve ovviamente ridurre la sua velocit\u00e0 a quella dello standard b.\nPrima della ratifica ufficiale dello standard 802.11g avvenuta nell'estate del 2003 vi erano dei produttori indipendenti che fornivano delle apparecchiature basate su specifiche non definitive dello standard. I principali produttori comunque preferirono aderire alle specifiche ufficiali e quando queste vennero pubblicate molti dei loro prodotti furono adeguati al nuovo standard.\nAlcuni produttori introdussero delle ulteriori varianti chiamate g+ o Super G nei loro prodotti. Queste varianti utilizzavano l'accoppiata di due canali per raddoppiare la banda disponibile anche se questo induceva interferenze con le altre reti e non era supportato da tutte le schede.\nIl primo grande produttore a mettere in commercio schede con le specifiche ufficiali 802.11g fu Apple che present\u00f2 i suoi prodotti \"AirPort Extreme\". Cisco decise di entrare nel settore acquistando Linksys, e forn\u00ec i suoi prodotti con il nome di \"Aironet\".\n802.11-2007.\nNel 2003 il gruppo di lavoro IEEE 802.11 \u00e8 stato autorizzato a unificare i vari emendamenti in un unico documento. Dopo diverse revisioni nell'8 marzo 2007 \u00e8 stato definitivamente approvato un nuovo documento che prevede l'unificazione degli 8 emendamenti rilasciati (802.11a, b, d, e, f, g, h, i, j), da cui il nome 802.11-2007.\n802.11n (Wi-Fi 4).\nNel gennaio 2004 IEEE ha annunciato di aver avviato lo studio di un nuovo standard per realizzare reti wireless di dimensioni metropolitane. La velocit\u00e0 reale di questo standard dovrebbe essere di 300\u00a0Mb/s, quindi dovrebbe essere 5 volte pi\u00f9 rapido dell'802.11g e 40 volte pi\u00f9 rapido dell'802.11b.\nIl 19 gennaio 2007 il gruppo di lavoro 802.11 di IEEE ha approvato la Draft 2.0; sulla quale si sono basate le aziende produttrici per mettere in commercio i loro prodotti della fascia \"Draft n\". Il primo grande produttore a mettere in commercio prodotti con le specifiche ufficiali 802.11n draft 2.0 fu nuovamente Apple che present\u00f2 i suoi MacBook nella seconda met\u00e0 del 2006, tutti forniti di serie con dispositivi \"compliant\" alla specifica 802.11n, ancora prima della ratifica ufficiale.\nNel marzo 2009 il gruppo di lavoro TGn \u00e8 arrivato al draft 8.0.\nLa versione definitiva dello standard \u00e8 stata approvata l'11 settembre 2009 e la pubblicazione \u00e8 avvenuta il 29 ottobre 2009.\n802.11n include anche la possibilit\u00e0 di utilizzare la tecnologia MIMO (multiple-input multiple-output). Questo consentir\u00e0 di utilizzare pi\u00f9 antenne per trasmettere e pi\u00f9 antenne per ricevere incrementando la banda disponibile utilizzando una multiplazione di tipo spaziale attraverso una codifica simile a quella di Alamouti.\nLa specifica 802.11n ha la possibilit\u00e0 di operare sia nell'intervallo dei 2.4\u00a0GHz sia nell'intervallo dei 5\u00a0GHz. I prodotti che permettono questa possibilit\u00e0 vengono chiamati \"dual band\" proprio perch\u00e9 trasmettono nell'intervallo dei 2.4\u00a0GHz e 5\u00a0GHz.\n802.11s.\nNel settembre del 2011, l'IEEE ha pubblicato questo standard dell'802.11, che si occupa di stabilire come viene creato e gestito il mesh networking. Tale emendamento introduce, inoltre, nuovi termini quali MBSS (Mesh Basic Service Set) e nuove funzionalit\u00e0.\n802.11ac (Wi-Fi 5).\nAvviato da IEEE nel settembre 2008 questo standard dell'802.11 \u00e8 stato approvato nel gennaio 2014 ed opera nell'intorno delle frequenze dei 5\u00a0GHz.\nLa velocit\u00e0 massima teorica di questo standard all'interno di una WLAN multi-stazione \u00e8 di 1\u00a0Gbit/s con una velocit\u00e0 massima di un singolo collegamento di 500\u00a0Mbit/s. Ci\u00f2 \u00e8 ottenuto ampliando concetti utilizzati da 802.11n: una pi\u00f9 ampia larghezza di banda (fino a 160\u00a0MHz), pi\u00f9 flussi spaziali MIMO (fino a 8), MIMO multi-utente e modulazione ad alta densit\u00e0 (fino a 256 QAM), Beamforming.\n802.11ax (Wi-Fi 6).\nNel maggio del 2018, l'IEEE ha presentato questo nuovo standard dell'802.11, come evoluzione della versione \"ac\", che viene da quel momento rinominata in Wi-Fi 5.\nIl pieno rilascio nel mercato \u00e8 previsto entro la fine del 2019.\n802.11ax \u00e8 stato progettato per lavorare nella banda di frequenze tra 1 e 7 GHz, oltre alle gi\u00e0 disponibili e largamente utilizzate 2.4 e 5Ghz. Durante il CES 2018 di Las Vegas sono stati mostrati dei test che hanno raggiunto velocit\u00e0 massime di 11Gbit/s.\nLa velocit\u00e0 nominale \u00e8 del 40% maggiore rispetto agli standard precedenti, e la latenza \u00e8 stata ridotta del 75%.\nIn questo standard sono integrate le tecnologie MU-MIMO e TWT (Target Wake Time).\nDal 2022 si dovrebbe implementare anche la tecnologia UL MU-MIMO (uplink multiuser multiple-input multiple-output).\n802.11be (Wi-Fi 7).\nPer il 2024 \u00e8 stato pensato il nuovo standard che dovrebbe essere certificato dal'IEEE a cavallo tra il 2018 ed il 2019 con una capacit\u00e0 di 30 Gb/s e con una frequenza tra i 2,4 GHz e 5 GHz e forse anche 6GHz. la tecnologia MIMO dovrebbe avere un ulteriore miglioramento con CMU-MIMO ( coordinated multiuser MIMO alias MIMO multiutente coordinato).\n802.11p.\nSistema di comunicazione per i veicoli intelligenti e cooperativi alternativo allo standard C-V2X.\nFrame MAC 802.11.\nI campi di un generico frame MAC 802.11 sono:\nCertificazione.\nDato che l'IEEE pubblica solo un insieme di specifiche, ma non prevede nessun test n\u00e9 certificazione per riconoscere che un prodotto rispetti dette specifiche, un gruppo di fabbricanti ha creato la Wi-Fi Alliance, un'associazione nata per certificare l'interoperabilit\u00e0 dei prodotti e per diffondere le reti Wi-Fi. In questa associazione vi sono praticamente tutti i costruttori di componenti per schede Wi-Fi. l'Alliance si occupa solo degli standard a, b e\u00a0g, oltre che degli standard di sicurezza come il WEP, il WPA e il nuovo 802.11i, conosciuto anche come WPA2.\nNel 2018 la Wi-Fi Alliance ha deciso di utilizzare una denominazione pi\u00f9 semplice e commerciale per identificare i dispositivi che supportano gli standard di prossima generazione, per esempio la tecnologia alla base dei dispositivi che utilizzeranno la versione 802.11ax sar\u00e0 denominata Wi-Fi 6 .\nStandard.\nQuesti sono gli standard approvati o in fase di studio dall'IEEE:\nIl dual band.\nCon il passare degli anni e con la grandissima diffusione di dispositivi e apparecchi conformi agli standard 802.11b e 802.11g entrambi funzionanti sulla frequenza dei 2.4\u00a0GHz quest'ultima ha avuto un vero e proprio sovraffollamento considerando anche altri tipi di servizi operanti sempre nell'intorno dei 2,4\u00a0GHz come il servizio bluetooth, radio telefoni, telefoni cordless, trasmettitori audio/video e altri apparecchi di uso comune, si \u00e8 avuto l'esigenza di \"liberare\" questa frequenza. \u00c8 stato cos\u00ec che si \u00e8 deciso di ritornare ad utilizzare l'intorno dei 5\u00a0GHz gi\u00e0 precedentemente utilizzato con la specifica 802.11a. Gli apparecchi che permettono di utilizzare sia l'intorno dei 2,4\u00a0GHz sia l'intorno dei 5\u00a0GHz vengono chiamati \"dual band\" e sono conformi alle specifiche 802.11b, 802.11g, 802.11a, 802.11n. I primi due lavorano esclusivamente sull'intorno dei 2.4\u00a0GHz, la specifica 802.11a solo sull'intorno dei 5\u00a0GHz mentre il recente 802.11n ha la possibilit\u00e0 di lavorare sia nell'intorno dei 2,4\u00a0GHz sia nell'intorno dei 5\u00a0GHz.\nSicurezza.\nLe versioni originali dei protocolli 802.11 erano basati sulla crittografia WEP.\nNel 2001 un gruppo dell'universit\u00e0 di Berkeley present\u00f2 un lavoro dove descriveva le falle di sicurezza del protocollo 802.11.\nQuesto gruppo si concentr\u00f2 sull'algoritmo di cifratura utilizzato dal WEP (RC4), che nell'implementazione scelta per lo standard 802.11 era molto debole e facilmente forzabile.\nIn particolare \u00e8 possibile iniettare frame che costringano altre stazioni di un access-point a rieffettuare la procedura di autenticazione, durante la quale \u00e8 possibile carpire informazioni con le quali recuperare la chiave.\nL'IEEE mise in campo un gruppo di lavoro per progettare un'evoluzione dello standard di sicurezza WEP. Anche la Wi-Fi Alliance cre\u00f2 un gruppo di lavoro per risolvere il problema e la Wi-Fi Alliance annunci\u00f2 la nascita del WPA durante il 2003. Il WPA era un'evoluzione del WEP che rimuoveva la maggior parte dei problemi di sicurezza rendendo le reti wireless discretamente sicure. Intanto il gruppo dell'IEEE era al lavoro e nel giugno del 2004 pubblic\u00f2 le specifiche dell'IEEE 802.11i. Questo standard rendeva le reti wireless molto sicure e la Wi-Fi Alliance lo adott\u00f2 subito sotto il nome di WPA2. Il WPA2 abbandona l'RC4 come algoritmo di codifica per passare al pi\u00f9 sicuro Advanced Encryption Standard.\nLe varie opzioni di sicurezza disponibili comportano per\u00f2 livelli di complessit\u00e0 crescente per la configurazione e l'adeguamento del firmware e di drive di sistema operativo di\nAccess Point e schede di rete wireless.\nCon il diffondersi dei collegamenti via cavo o via ADSL si \u00e8 avuto un notevole incremento degli utenti che realizzano piccole reti locali per condividere il collegamento a Internet, e molte di queste reti sono wireless.\nIn queste situazioni sono di solito disponibili minori competenze, per cui capita spesso che le reti wireless non usino alcuna crittografia, o al massimo usino WEP.\nQueste reti sono insicure, e possono essere forzate con semplicit\u00e0, permettendo l'intercettazione del traffico wireless e l'accesso abusivo alla rete.\nL'intercettazione costituisce un rischio per la privacy degli utenti (potrebbero ad esempio essere sottratti segreti industriali o dati bancari). L'accesso abusivo alla rete \u00e8 rischioso anche perch\u00e9 non \u00e8 possibile rintracciare a posteriori gli autori di comportamenti pericolosi o illegali.\nAccesso abusivo.\nSi \u00e8 diffusa nell'underground informatico l'abitudine di segnalare la presenza di reti wireless non sicure o addirittura senza nessuna forma di protezione. Queste informazioni sono diffuse attraverso Internet. Inoltre \u00e8 stato creato un linguaggio convenzionale per identificare le reti wireless accessibili mediante simboli grafici disegnati sui muri. La pratica di cercare reti wireless vulnerabili, girando per quartieri commerciali o industriali, \u00e8 detta wardriving; quella di segnalarle con segni murali \u00e8 detta warchalking.\nReti pubbliche.\nCi sono persone o aziende che volontariamente forniscono una connessione Internet attraverso rete wireless per motivazioni idealistiche o per attirare clienti nei loro esercizi commerciali.\nIn aree commerciali molto frequentate, come aeroporti, stazioni ferroviarie o alberghi, \u00e8 talvolta possibile trovare servizi commerciali di connettivit\u00e0 wireless (i cosiddetti \"hot spot\"), che per\u00f2 normalmente identificano i loro utenti.\nAnche gli enti pubblici, soprattutto i comuni, possono installare delle reti wireless in aree pubbliche a disposizione della cittadinanza."}
{"id": "68435", "revid": "287204", "url": "https://it.wikipedia.org/wiki?curid=68435", "title": "Nicolae Ceausescu", "text": ""}
{"id": "68436", "revid": "1226", "url": "https://it.wikipedia.org/wiki?curid=68436", "title": "Presidente a vita", "text": ""}
{"id": "68437", "revid": "486946", "url": "https://it.wikipedia.org/wiki?curid=68437", "title": "Cimitero di P\u00e8re Lachaise", "text": ""}
{"id": "68440", "revid": "228587", "url": "https://it.wikipedia.org/wiki?curid=68440", "title": "Pere Lachaise", "text": ""}
{"id": "68447", "revid": "1305772", "url": "https://it.wikipedia.org/wiki?curid=68447", "title": "Twin Towers", "text": "Architettura.\nAltre torri gemelle, non ufficialmente denominate \"Twin Towers\", sono:"}
{"id": "68449", "revid": "54666", "url": "https://it.wikipedia.org/wiki?curid=68449", "title": "Chiang Kai-shek", "text": "Nel 1925, dopo la morte di Sun Yat-sen, assunse la guida del Kuomintang (KMT, ). Comand\u00f2 la spedizione del Nord per riunificare la Cina contro i signori della guerra del governo Beiyang e nel 1928 emerse vittorioso come leader del governo nazionalista della Repubblica di Cina. Chiang guid\u00f2 la Cina durante la seconda guerra sino-giapponese, nella quale la sua influenza all'interno della Cina si indebol\u00ec, ma la sua rilevanza internazionale crebbe, divenendo uno dei quattro grandi capi alleati.\nDurante la guerra civile cinese (1927-1949) Chiang guid\u00f2 la fazione nazionalista in lotta con quella comunista. Sconfitto, si ritir\u00f2 con le sue truppe superstiti sull'isola di Formosa (Taiwan), dove diede vita alla Repubblica di Cina a Taiwan o \"Cina nazionale\". A Taiwan divenne presidente della Repubblica di Cina per il resto della sua vita.\nBiografia.\nGli inizi.\nChiang Kai-shek nacque nella citt\u00e0 di Xikou (), situata all'interno della contea di Fenghua (), oggi citt\u00e0 di Fenghua (), dipendente dalla prefettura di Ningbo (), oggi citt\u00e0 prefettizia di Ningbo (\u5b81\u6ce2\u5e02), nella provincia di Zhejiang. Xikou si trova circa 33\u00a0km a sud-est di Ningbo. Era figlio di Jiang Zhaocong () e Wang Caiyu (), una famiglia moderatamente prospera di mercanti di sale. Con un matrimonio combinato spos\u00f2 la compaesana Mao Fumei (, 1882-1939), dalla quale ebbe un figlio, Jingguo, e una figlia, Jianhua ().\nChiang crebbe in un'epoca in cui le sconfitte contro gli stranieri avevano lasciato la Cina destabilizzata e indebitata, pertanto decise di entrare nell'esercito per contribuire al salvataggio della patria. La sua formazione militare inizi\u00f2 nel 1906 presso l'accademia militare di Paoting, che per\u00f2 abbandon\u00f2 nel 1907 per l'accademia militare di Stato giapponese; serv\u00ec nell'esercito imperiale giapponese dal 1909 al 1911 e l\u00ec venne influenzato dai suoi connazionali, che lo convinsero ad appoggiare il movimento rivoluzionario per rovesciare la dinastia Qing e instaurare una repubblica cinese. Nel 1908 Chiang entr\u00f2 nel Tongmenghui.\nAscesa al potere.\nCon lo scoppio della rivolta di Wuchang nel 1911, Chiang fece ritorno in Cina per combattere nella rivoluzione. Serv\u00ec nelle forze rivoluzionarie, guidando un reggimento a Shanghai, sotto la direzione del suo amico e mentore Chen Qimei. La rivoluzione ebbe infine successo e Chiang divenne un membro fondatore del Kuomintang.\nDopo la presa del governo repubblicano da parte di Yuan Shikai, Chiang divenne il braccio destro di Sun Yat-sen e divise il suo tempo tra l'esilio in Giappone e il rifugio nelle aree di concessione straniera di Shanghai. Qui, Chiang coltiv\u00f2 anche dei legami con il sottobosco criminale dominato dalla famosa \"banda verde\" e successivamente serv\u00ec come ufficiale nell'esercito di Chen Jiongming, signore della guerra di Canton. Nel 1923 Sun Yat-sen spost\u00f2 la sua base di operazioni a Canton e, con l'aiuto del Comintern, intraprese una riforma del Kuomintang, stabilendo un governo rivoluzionario. Nello stesso anno, Sun invi\u00f2 Chiang Kai-shek a passare tre mesi a Mosca per studiare il sistema politico e militare sovietico. Chiang ritorn\u00f2 a Canton e nel 1924 venne nominato comandante dell'accademia militare di Whampoa. I primi anni a Whampoa gli permisero di addestrare un gruppo di giovani ufficiali a lui fedeli e nel 1925 il proto-esercito di Chiang mise a segno una serie di vittorie contro i rivali locali nella provincia del Guangdong.\nCon la morte di Sun Yat-sen nel 1925, all'interno del Kuomintang venne a crearsi un vuoto di potere. Anche se Chiang occupava una posizione piuttosto bassa nella gerarchia civile, attraverso abili manovre politiche fu in grado di emergere. Nel 1925 divenne comandante in capo dell'esercito rivoluzionario nazionale e nel luglio 1926 lanci\u00f2 la spedizione del Nord, una campagna militare di successo che sconfisse i signori della guerra che controllavano la Cina settentrionale, unificando la nazione sotto il Kuomintang.\nNel gennaio 1927, alleata ai comunisti cinesi e all'agente sovietico Michail Borodin, la sinistra del Kuomintang spost\u00f2 il governo civile da Canton a Wuhan nella Cina centrale. Dopo aver conquistato Shanghai e Nanchino in marzo, Chiang decise di rompere con la sinistra. Il 12 aprile 1927 Chiang diede il via ad un improvviso e brutale attacco contro migliaia di sospetti comunisti nella regione da lui controllata. Stabil\u00ec quindi il suo governo del Kuomintang a Nanchino, appoggiato dai suoi alleati conservatori. I comunisti e altri membri della sinistra vennero epurati dal Kuomintang e i consiglieri sovietici vennero espulsi. Pechino, la capitale dei signori della guerra, venne presa nel giugno 1928.\nIl 1\u00ba dicembre 1927, Chiang spos\u00f2 in Giappone Song Meiling, la sorella minore di Song Qingling (vedova di Sun Yat-sen, alla quale era stato proposto in precedenza ma venne prontamente rifiutato). Per compiacere i genitori di Song, Chiang divorzi\u00f2 dalla prima moglie e abbandon\u00f2 tutte le sue concubine e disse che in seguito si sarebbe convertito al cristianesimo. Fu battezzato nel 1929.\nGuardiano della Cina.\nChiang Kai-Shek ottenne il controllo nominale della Cina, ma il suo partito era considerato \"troppo debole per fare da guida e troppo forte da rovesciare\". Nel 1928, Chiang venne nominato \"generalissimo\" di tutte le forze cinesi e presidente del governo nazionale, un incarico che resse fino al 1932 e, successivamente, dal 1943 fino al 1948.\nIl decennio 1928-1937 fu un periodo di consolidamento del governo di Chiang. Alcuni degli aspetti pi\u00f9 estremi delle concessioni e dei privilegi stranieri in Cina vennero moderati attraverso una decisa azione diplomatica. Il governo ag\u00ec energicamente per modernizzare il sistema giuridico e penale, stabilizzare i prezzi, ammortizzare il debito, riformare il sistema bancario e valutario, costruire ferrovie e strade, migliorare l'assistenza sanitaria pubblica, legiferare contro il traffico di narcotici e aumentare la produzione agricola ed industriale. Significativi progressi vennero compiuti anche nell'istruzione e, in un tentativo di favorire l'unificazione della societ\u00e0 cinese, venne lanciato il movimento della nuova vita che poneva l'accento sui valori morali del confucianesimo, mentre il cinese standard venne promosso a lingua ufficiale.\nLa diffusione dei mezzi di comunicazione incoraggi\u00f2 ulteriormente un senso di unione e orgoglio tra la popolazione. Questi successi, comunque, vennero contrastati da un costante stato di agitazione, che richiedeva un ulteriore consolidamento politico e militare. Chiang combatt\u00e9 contro la maggior parte dei signori della guerra suoi alleati; nel 1930 una ribellione nella Cina settentrionale caus\u00f2 quasi 250.000 vittime e una quasi bancarotta economica del governo. Nel 1930, a seguito di forti contrasti, ruppe l'alleanza con Hu Hanmin che, nel 1931, riusc\u00ec quasi a rovesciare il suo governo.\nChiang non riusc\u00ec ad ottenere la completa eliminazione del Partito Comunista Cinese. I comunisti si raggrupparono nella provincia del Jiangxi, fondando la Repubblica Sovietica Cinese. Grazie al suo anticomunismo, Chiang ottenne l'aiuto di alcuni consiglieri militari tedeschi.\nNella quinta campagna del 1934 riusc\u00ec a circondare l'esercito comunista di Mao, che fugg\u00ec verso Yan'an con la cosiddetta \"lunga marcia\".\nCapo della Cina in tempo di guerra.\nCon l'invasione giapponese della Manciuria nel 1931, Chiang adott\u00f2 lo slogan \"prima la pacificazione interna, poi la resistenza esterna\": ci\u00f2 significava prima sconfiggere i comunisti e poi sfidare direttamente il Giappone. Nel 1934 inferse un duro colpo militare alle truppe comuniste, che dovettero ripiegare in quella che fu ricordata come la lunga marcia. Questa politica per\u00f2 fu considerata estremamente impopolare da alcuni alleati e nel 1936 uno dei comandanti alleati di Chiang, Zhang Xueliang, fu uno degli artefici dell'\"incidente di Xi'an\". Chiang venne catturato e costretto a creare un fronte unito con i comunisti contro il Giappone; in seguito neg\u00f2 di aver stretto alcun accordo e continu\u00f2 a combattere i comunisti durante tutta la guerra.\nLa guerra aperta scoppi\u00f2 nel 1937. Nell'agosto di quell'anno Chiang invi\u00f2 per la difesa di Shanghai 500.000 dei suoi soldati meglio equipaggiati ed addestrati. Con circa 250.000 perdite cinesi Chiang sacrific\u00f2 la sua base politica di ufficiali addestrati a Whampoa ed in seguito spost\u00f2 il governo nell'interno, nella citt\u00e0 di Chongqing. Privo di risorse economiche e industriali, egli non pot\u00e9 contrattaccare e si tenne alla larga per il resto della guerra, preservando il territorio ancora sotto il suo controllo. Divenne direttore generale del Kuomintang il 29 marzo 1938 e lo sarebbe rimasto fino alla morte, il 5 aprile 1975.\nCon l'attacco di Pearl Harbor e l'avvio della guerra del Pacifico, la Cina divenne una delle potenze alleate. Durante e dopo la seconda guerra mondiale Chiang e sua moglie Song Mei-ling (che aveva studiato negli Stati Uniti) ottennero il deciso appoggio della lobby cinese degli Stati Uniti, che vedeva in loro la speranza di una Cina cristiana e democratica. Le politiche di Chiang Kai-shek erano lontane dall'essere cristiane o democratiche, ma l'opinione pubblica statunitense ne rimase all'oscuro a causa della forte censura imposta dallo stato in Cina e auto-imposta negli Stati Uniti, durante e dopo gli anni della guerra.\nLa strategia di Chiang durante la guerra fu di opposizione sia a Mao Zedong che agli Stati Uniti. Gli USA consideravano Chiang come un importante alleato, in grado di accorciare la guerra e di impegnare gli occupanti giapponesi in Cina. Chiang, per contro, us\u00f2 potenti alleati, come H. H. Kung a Hong Kong, per costruire l'esercito della Repubblica di Cina in previsione del conflitto con le forze comuniste dopo la fine della seconda guerra mondiale. Lo sviluppo di questi fatti non venne ben inteso negli Stati Uniti; l'ufficiale di collegamento statunitense, generale Joseph Stilwell, comprese correttamente che la logica di Chiang era quella di accumulare munizioni per la futura guerra civile invece di combattere i giapponesi, ma non fu in grado di convincere Roosevelt di tale strategia, per cui preziosi armamenti assegnati tramite il Lend-Lease continuarono ad essere inviati e venduti al Kuomintang. Chiang venne riconosciuto come uno dei \"grandi quattro\" capi alleati, assieme a Roosevelt, Churchill e Stalin, e si rec\u00f2 alla conferenza del Cairo nel novembre 1943, durante la quale la moglie funse da sua interprete e consigliera.\nNella guerra civile per il controllo della Cina, gli Stati Uniti continuarono ad appoggiare Chiang Kai-shek contro l'Esercito popolare di liberazione, guidato da Mao Zedong, nonostante la politica estorsionistica da lui adottata, che gli valse il nomignolo \"Cash My Check\", come chiaramente descritto nella biografia di Stilwell redatta da Barbara Tuchman. Anche se Chiang ottenne notevole riconoscimento all'estero, il suo governo si stava deteriorando a causa della corruzione e dell'inflazione. La guerra aveva indebolito gravemente i nazionalisti in termini di risorse e popolarit\u00e0, mentre i comunisti erano rafforzati da organizzazioni guerrigliere che si estendevano in tutte le aree rurali. In base alla nuova Costituzione approvata nel 1947, Chiang venne eletto presidente dall'Assemblea nazionale.\nIl 21 gennaio 1949, quando le forze del Kuomintang subirono perdite enormi nella guerra civile contro i comunisti, Chiang si dimise da presidente (e il suo vice Li Zongren ne svolse le veci). All'alba del 10 dicembre 1949 le truppe del Partito Comunista Cinese portarono l'assedio a Chengdu, l'ultima citt\u00e0 occupata dal Kuomintang nella Cina continentale, dove Chiang Kai-shek e suo figlio Chiang Ching-kuo diressero la difesa dall'accademia militare. L'aeroplano \"May-ling\" li evacu\u00f2 a Taiwan quello stesso giorno: non sarebbero pi\u00f9 ritornati nella Cina continentale.\nPresidente a Taiwan.\nChiang spost\u00f2 il governo a Taipei (Taiwan), dove riprese l'incarico di presidente il 1\u00ba marzo 1950. Chiang venne rieletto presidente della Repubblica di Cina il 20 maggio 1954 e poi ancora nel 1960, 1966 e 1972. In questa posizione continu\u00f2 a reclamare la sovranit\u00e0 su tutta la Cina. Nel contesto della guerra fredda, gran parte del mondo occidentale riconobbe questa posizione e la Repubblica di Cina rappresent\u00f2 la Cina alle Nazioni Unite e in altre organizzazioni.\nNonostante la costituzione democratica, il governo di Chiang fu autoritario; le \"condizioni temporanee in vigore durante il periodo della ribellione comunista\" ampliarono molto il potere presidenziale e l'obiettivo di \"riconquistare il continente\" permise al Kuomintang di mantenere il monopolio del potere.\nSconfitto dai comunisti, Chiang epur\u00f2 i membri del Kuomintang precedentemente accusati di corruzione e importanti figure del precedente governo, come H. H. Kung e T. V. Soong si auto-esiliarono negli Stati Uniti. I generosi aiuti statunitensi e la sana infrastruttura giapponese gettarono le fondamenta del successo economico di Taiwan.\nMorte.\nNel 1975, ventisei anni dopo la sua fuga a Taiwan, Chiang mor\u00ec a Taipei, all'et\u00e0 di 87 anni. Nei mesi precedenti aveva sofferto di un grave attacco di cuore e di polmonite; spir\u00f2 alle 23 del 5 aprile 1975 a causa di un collasso renale, aggravato dai problemi al cuore. Venne dichiarato un mese di lutto, durante il quale al popolo taiwanese venne richiesto di indossare delle fasce nere al braccio. La televisione trasmise in bianco e nero e tutti i banchetti e le celebrazioni vennero vietati. La salma di Chiang venne messa in una bara di rame e interrata \"temporaneamente\" nella sua residenza preferita a Tzuhu, nei pressi di Tahsi (Contea di Taoyuan). Quando il figlio Chiang Ching-kuo mor\u00ec nel 1988, venne anch'egli inumato in un mausoleo separato nei pressi di Touliao.\nLa speranza era che entrambi venissero seppelliti nel loro luogo natale a Fenghua, una volta recuperata la Cina continentale. Nel 2004 Chiang Fang-liang, la vedova di Chiang Ching-kuo, chiese che padre e figlio venissero seppelliti nel cimitero militare di Wuchih, a Sijhih (contea di Taipei). La cerimonia dei funerali di stato venne prevista per la primavera del 2005. Chiang Fang-liang e Song Mayling hanno accettato nel 1997 che gli ex leader venissero sepolti a Taiwan, ma dovrebbero essere traslati nella Cina continentale in caso di una riunificazione.\nIl successore di Chiang come presidente fu il suo vice Yen Chia-kan, anche se il potere reale pass\u00f2 al figlio Chiang Ching-kuo, che era Primo ministro, e divenne presidente dopo che il mandato di Yen ebbe termine tre anni dopo.\nEredit\u00e0.\nSebbene sia una delle figure principali della storia cinese, Chiang Kai-shek non riusc\u00ec a coltivare nel popolo cinese l'affetto di Sun Yat-sen o la considerazione di Mao Zedong. In quanto nemesi di Mao, nella Cina continentale \u00e8 stato considerato come un capo che non serv\u00ec gli interessi della nazione, accusato sia di aver evitato di impegnarsi con tutte le forze contro i giapponesi, sia di aver cercato di spezzare la fazione comunista. Chiang Kai-shek rimane inoltre una figura impopolare anche a Taiwan, a causa del suo governo autoritario sull'isola.\nFin dalla democratizzazione degli anni novanta, le sue immagini tendono a scomparire dagli edifici pubblici, dalle monete e dalle banconote e, in netto contrasto con Sun Yat-sen e suo figlio Chiang Ching-kuo, il suo ricordo viene raramente invocato dagli attuali partiti politici, compreso il Kuomintang. Comunque sostenitori e avversari gli riconoscono il merito di aver unificato la Cina contro i signori della guerra e averla portata sulla ribalta internazionale durante la seconda guerra mondiale.\nChiang Kai-shek \u00e8 sepolto nel mausoleo di Cihu, in Taiwan.\nNomi.\nCome molte altre figure storiche cinesi, Chiang Kai-shek ha usato diversi nomi nel corso della sua vita, ed egli \u00e8 noto con diversi di questi nomi.\nIl \"vero\" nome di Chiang Kai-shek (il concetto di nome vero o originale non \u00e8 cos\u00ec netto in Cina come lo \u00e8 nel mondo occidentale), il nome iscritto nei registri genealogici della sua famiglia, \u00e8 Jiang Zhoutai (\u8523\u5468\u6cf0). Questo \"nome di registro\" (\u8b5c\u540d) \u00e8 il nome con il quale era noto ai membri della sua famiglia, ed \u00e8 il nome che venne usato in occasioni formali, come quando si spos\u00f2. Tradizionalmente, questo nome non veniva usato nelle relazioni con persone al di fuori della famiglia, e nella Cina continentale o a Taiwan, poche persone sanno che il suo vero nome era Jiang Zhoutai (anche se altre figure storiche come Mao Zedong sono note con il loro \"nome di registro\").\nQuesto nome, comunque, non era il nome che ricevette alla nascita. Tradizionalmente, le famiglie cinesi attendevano un certo numero di anni prima di dare un nome ufficiale alla loro prole. Nel frattempo, usavano i cosiddetti \"nomi di latte\" (\u4e73\u540d) che venivano dati ai neonati poco dopo la nascita, e che erano noti solo ai parenti pi\u00f9 stretti. Quindi, il nome che Chiang Kai-shek ricevette alla nascita fu Jiang Ruiyuan (\u8523\u745e\u5143), ma ancora una volta questo \u00e8 un fatto raramente conosciuto in Cina o a Taiwan, e solo i suoi genitori avrebbero usato il nome Ruiyuan per chiamarlo.\nNel 1903, l'allora sedicenne Chiang Kai-shek and\u00f2 a studiare a Ningbo, ed egli scelse il cosiddetto \"nome scolastico\" (\u5b78\u540d). Il \"nome scolastico\" era il nome formale di una persona, il nome usato dalle persone pi\u00f9 anziane per chiamarla, ed \u00e8 quindi il nome che la persona avrebbe usato per i primi decenni della sua vita (con il crescere della persona, le generazioni pi\u00f9 giovani avrebbero usato uno dei nomi di cortesia). Colloquialmente, il \"nome scolastico\" viene detto \"grande nome\" (\u5927\u540d), mentre il \"nome di latte\" \u00e8 noto come il \"piccolo nome\" (\u5c0f\u540d). Il \"nome scolastico\" che Chiang Kai-shek scelse per s\u00e9 era Zhiqing (\u5fd7\u6e05 - che significa \"purezza di intenti\"). Per i quindici anni successivi all'incirca, Chiang Kai-shek fu noto come Jiang Zhiqing. Questo \u00e8 il nome con cui Sun Yat-sen lo conobbe quando Chiang si un\u00ec ai repubblicani nel Canton negli anni '10.\nNel 1912, quando Chiang Kai-shek era in Giappone, inizi\u00f2 ad usare il nome Jiang Jieshi (\u8523\u4ecb\u77f3) come pseudonimo per gli articoli che pubblicava in una rivista cinese da lui fondata (la \"Voce dell'esercito\" - \u8ecd\u8072). Questo nome, Jieshi, divenne ben presto il suo nome di cortesia (\u5b57). Sono circolate molte interpretazioni di questo nome. Alcuni pensano che il nome venne scelto dal classico libro cinese; il \"Libro dei mutamenti\", altri evidenziano che \"jie\" (\u4ecb), il primo carattere del nome di cortesia, \u00e8 anche il primo carattere del nome di cortesia del fratello e di altri parenti maschi della sua generazione, mentre il secondo carattere del suo nome di cortesia \"shi\" (\u77f3 - che significa \"pietra\") ricorda il secondo carattere del suo \"nome di registro\" \"tai\" (\u6cf0 - il famoso Monte Tai della Cina). I nomi di cortesia in Cina cercano spesso di mantenere un legame con il vero nome della persona. Poich\u00e9 il nome di cortesia \u00e8 il nome usato dalla gente della stessa generazione per chiamare una persona, Chiang Kai-shek divenne noto con questo nuovo nome, pronunciato \"Jieshi\" in cinese, ma pronunciato \"Kai-shek\" in cantonese. Siccome i repubblicani erano basati a Canton (nell'area di lingua cantonese), Chiang Kai-shek divenne noto agli occidentali con la romanizzazione dal cantonese del suo nome di cortesia. Nella Cina continentale, questo \u00e8 ancora il nome con il quale \u00e8 comunemente noto tutt'oggi, ma pronunciato in mandarino: \"Jiang Jieshi\".\nNel 1917 o 1918, quando Chiang stava diventando una figura di spicco tra i repubblicani e si avvicin\u00f2 a Sun Yat-sen, cambi\u00f2 il suo nome da Jiang Zhiqing a Jiang Zhongzheng (\u8523\u4e2d\u6b63). Questa fu una scelta intelligente. Sun Yat-sen era (ed \u00e8 ancora) noto in Cina come Zhongshan (\u4e2d\u5c71 - che significa \"montagna centrale\"). Adottando il nome Zhongzheng (\"rettitudine centrale\"), egli stava scegliendo un nome molto simile a quello di Sun Yat-sen, stabilendo uno stretto legame tra i due. Il significato di rettitudine, o ortodossia, implicato dal suo nome, lo poneva anche come legittimo erede di Sun Yat-sen e delle sue idee. Non sorprendentemente, i comunisti cinesi rifiutarono sempre l'uso di questo nome, ed esso non \u00e8 molto conosciuto nella Cina continentale. Comunque, questo nome venne facilmente accettato dai membri del Partito Nazionalista, e questo \u00e8 il nome col quale Chiang Kai-shek \u00e8 ancora ufficialmente noto a Taiwan. Spesso il nome viene abbreviato nel solo Zhongzheng (Chung-cheng nella traslitterazione Wade-Giles). I visitatori che arrivano all'Aeroporto internazionale Chiang Kai-shek di Taipei vengono accolti da cartelli in cinese che danno il benvenuto all'Aeroporto internazionale Chung-cheng. Similarmente, il pi\u00f9 grande monumento di Taipei, il Memoriale di Chiang Kai-shek viene chiamato ufficialmente in cinese il Memoriale di Chung-cheng.\nIl suo nome veniva anche scritto ufficialmente a Taiwan come \"L'Ultimo Presidente (spazio) Lord Chiang\" (\u5148\u7e3d\u7d71 \u8523\u516c), dove lo spazio della larghezza di un carattere indicava rispetto; questa usanza perse popolarit\u00e0 dopo la democratizzazione di Taiwan negli anni novanta. Chiang veniva chiamato anche \"the Gimo\" (abbreviazione di \"Generalissimo\") da alcuni stranieri di lingua inglese, specialmente dagli statunitensi durante la Seconda guerra mondiale."}
{"id": "68451", "revid": "117887228", "url": "https://it.wikipedia.org/wiki?curid=68451", "title": "Pressione acustica", "text": "La pressione sonora \u00e8 l'ampiezza dell'onda di pressione, o onda sonora.\nLa pressione sonora pu\u00f2 essere misurata usando un microfono (misura in aria), un idrofono (misura in acqua) o un catodofono. L'unit\u00e0 di misura della pressione sonora \u00e8 il pascal (simbolo Pa = N/m2), nonostante si ricorra spesso alla scala logaritmica (avente come unit\u00e0 di misura il dB) che esprime invece propriamente il livello di pressione sonora (vedi sotto). La \"pressione sonora istantanea\" \u00e8 la variazione di pressione formula_1 causata da un'onda sonora in un certo istante e in un certo punto dello spazio. La \"pressione sonora efficace\" \u00e8 il valore efficace dell'onda:\nespressa in N/m\u00b2 = Pa.\nNelle relazioni sopra si ha\nLa legge che lega la pressione sonora formula_3 alla distanza formula_4 da una fonte sonora puntiforme \u00e8 di proporzionalit\u00e0 inversa:\nL'SPL nella strumentazione audio.\nGran parte dei produttori usano il livello di pressione sonora come indice dell'efficienza elettrica dei loro altoparlanti. La modalit\u00e0 pi\u00f9 comune consiste nel misurare l'SPL con il rilevatore posto centralmente e a un metro di distanza dalla sorgente. Viene poi fatto riprodurre un particolare tipo di suono (in genere rumore bianco o rumore rosa) con un'intensit\u00e0 fissa e nota, in modo che la sorgente assorba una potenza pari a un watt. Una misura di questo genere viene ad esempio espressa come \"SPL: 93 dB 1W/1m\". Questa misura pu\u00f2 anche essere un rigoroso rapporto di efficienza tra la potenza sonora in uscita e la potenza elettrica in ingresso, ma questo metodo \u00e8 meno diffuso.\nQuesto metro di giudizio per la qualit\u00e0 degli altoparlanti \u00e8 spesso fuorviante, perch\u00e9 quasi tutti i trasduttori producono livelli di pressione sonora diversi a frequenze diverse, talvolta con variazioni anche di una decina di decibel nella banda di funzionamento (in altoparlanti di scarsa qualit\u00e0). In genere, il produttore indica un valore medio in una certa banda.\nCampo di udibilit\u00e0.\nLa pressione di soglia, cio\u00e8 la minima pressione sonora necessaria all'udibilit\u00e0, dipende dalla frequenza: \u00e8 molto vicina a 0\u00a0dB per frequenze comprese tra 800 e \u00a0Hz, ma aumenta notevolmente al di fuori di tale intervallo.Se poi si considera il cambiamento del livello di intensit\u00e0 formula_8, si nota che sono necessari almeno 3\u00a0dB per avvertire la variazione (con 10\u00a0dB si ha la sensazione del raddoppio o dimezzamento).\nAttenuazione della pressione sonora.\nNella propagazione delle onde sonore, si ha attenuazione del livello di pressione sonora anche in campo libero, a causa della loro divergenza. Ovviamente la presenza di ostacoli di vario tipo provoca, in aggiunta, diversi tipi di attenuazioni \"in eccesso\":\nSi consideri poi che il gradiente di temperatura in base alla quota altimetrica e la diversa velocit\u00e0 del vento modificano la direzione di propagazione dell'onda sonora al di sopra di una superficie piana; in base al maggiore o minore valore di c (velocit\u00e0 del suono) con la quota si hanno deviazioni verso l'alto (e quindi zone d'ombra acustica) o verso il basso (e quindi rinforzi della pressione acustica). Per quanto riguarda il vento, normalmente la sua velocit\u00e0 \u00e8 maggiore in quota, e di conseguenza il ricevitore che si trovi in verso concorde ricever\u00e0 pi\u00f9 alti livelli sonori; per quanto riguarda l'effetto della temperatura, si ricordi che c = 331,4 + 0,6 t(\u00b0C) [m/s], con conseguente rallentamento del suono in quota e generazione di ombre acustiche a terra (eccezione: condizioni di inversione termica).\nBarriere artificiali, come muri non porosi, attenuano il livello sonoro in quanto le onde possono raggiungere il ricevitore solo per diffrazione. L'attenuazione da esse creata \u00e8 funzione del \"numero di Fresnel\", che a sua volta dipende dalla lunghezza d'onda del suono, dalla distanza in linea d'aria sorgente - ricevitore e dal minimo cammino sopra la barriera. Si pu\u00f2 aumentare l'attenuazione con l'apposizione di materiale fonoassorbente, in particolare nella parte superiore della barriera. I suoni di alta frequenza risultano essere i maggiormente attenuati.\nLivello sonoro equivalente.\nIl livello sonoro equivalente (Leq) di un suono o rumore variabile nel tempo \u00e8 il livello espresso in dB (ma pi\u00f9 solitamente in dBA), di un ipotetico rumore costante che, se sostituito al rumore reale per lo stesso intervallo di tempo, comporterebbe la stessa quantit\u00e0 totale di energia sonora.\nLo scopo dell'introduzione del livello equivalente \u00e8 quello di poter caratterizzare con un solo dato di misura un rumore variabile, per un intervallo di tempo prefissato.\nL'aggettivo equivalente sottolinea il fatto che l'energia trasportata dall'ipotetico rumore costante e quella trasportata dal rumore reale sono uguali.\nIl livello sonoro equivalente pu\u00f2 essere misurato direttamente con i fonometri che eseguono automaticamente il calcolo della seguente espressione\ndove formula_10 \u00e8 l'intervallo di tempo in cui \u00e8 stata effettuata la misura e formula_11 \u00e8 la pressione sonora efficace nel tempo del suono o rumore in esame.\nLivello di singolo evento (SEL).\nPer definizione il SEL (Single Event Level) \u00e8 dato dalla relazione\nin cui\nIl suo significato \u00e8 del tutto simile a quello del formula_17 ma normalizzato rispetto a 1 secondo: il SEL \u00e8 il livello costante che se fosse mantenuto per un periodo di 1 secondo avrebbe la stessa energia acustica dell'evento rumoroso o sonoro misurato.\nLa relazione che correla il SEL i il formula_17 \u00e8\ndove formula_10 \u00e8 l'intervallo di tempo a cui si riferisce formula_17 e formula_13 \u00e8 uguale a 1 secondo.\nIl SEL \u00e8 stato adottato per risolvere il problema di misura e raffronto di eventi sonori che differiscono sia per il livello di pressione sonora sia per la durata, \u00e8 infatti implicito che un confronto sulla base del formula_23 richiede il medesimo tempo di misura per i due eventi.\nIn campo aeronautico, ad esempio, si fa un estensivo uso del SEL per il raffronto del rumore provocato dal sorvolo aereo di aeromobili con diverse caratteristiche.\nDistribuzione statistico-cumulativa dei livelli di rumore.\nNell'analisi di un rumore, specie se di tipo aleatorio, pu\u00f2 essere utile rilevare i valori di LN, vale a dire i livelli di rumore che sono stati superati per una certa percentuale di tempo all'interno dell'intervallo di misura. Gli LN pi\u00f9 comunemente impiegati sono l'L1, L5, L10 (rumori di picco o livelli di rumore che vengono superati per l'1%, il 5% o il 10% del tempo di rilevamento), l'L50 (rumorosit\u00e0 media), l'L90, L95, L99 (rumorosit\u00e0 di fondo).\nPartendo da misure di LN, la rumorosit\u00e0 del traffico veicolare pu\u00f2 essere valutata utilizzando il Traffic Noise Index (TNI), secondo la:"}
{"id": "68452", "revid": "5", "url": "https://it.wikipedia.org/wiki?curid=68452", "title": "Pressione sonora", "text": ""}
