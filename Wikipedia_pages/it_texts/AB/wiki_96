{"id": "85520", "revid": "1718925", "url": "https://it.wikipedia.org/wiki?curid=85520", "title": "Super Size Me", "text": "Super Size Me \u00e8 un film documentario del 2004 scritto, diretto ed interpretato da Morgan Spurlock. Il film, candidato nel 2005 per l'Oscar al miglior documentario, \u00e8 la testimonianza di un periodo di trenta giorni durante il quale Spurlock si \u00e8 nutrito solo di cibo prodotto dalla catena di ristoranti McDonald's\nTrama.\nSpurlock \u00e8 stato controllato da tre medici: un generico, un cardiologo, un gastroenterologo. Lo hanno seguito per tutta la durata della prova, registrando i cambiamenti e gli effetti occorsi nel mese dell'esperimento. Tutti e tre i dottori hanno dichiarato che Spurlock, prima dell'inizio dell'esperimento, era perfettamente nella media come stato fisico, che avrebbe riscontrato effetti negativi sul suo corpo, come un lieve aumento ponderale e del tasso di colesterolo, ma nessuno dei tre si sarebbe aspettato niente di cos\u00ec drastico (uno dei tre aveva anche detto \u00abil corpo umano si adatta molto facilmente\u00bb).\nSpurlock inizia il mese con una colazione in un McDonald's nella sua natia Manhattan, dove ne esiste uno ogni 0,7\u00a0km\u00b2, effettuando al tempo stesso quasi tutti i suoi spostamenti in taxi, per diminuire i passi effettuati al giorno ai circa 2500 di un americano medio. Le abitudini alimentari di Spurlock durante l'esperimento sono state dettate da precise e severe regole:\nIl secondo giorno Spurlock mangia il suo primo menu taglia \"Super Size\", ed ha il suo primo mal di stomaco. Si presenta un episodio di nausea. Dopo cinque giorni Spurlock ha gi\u00e0 preso 5\u00a0kg. Non \u00e8 passato molto che Spurlock si trova gi\u00e0 in un inspiegabile stato di depressione, e ancora pi\u00f9 inspiegabilmente la sua depressione, la letargia ed i mal di testa vengono attenuati solo da un altro pasto McDonald's. Secondo uno dei tre dottori che lo seguono, Spurlock \u00e8 diventato \"dipendente\".\nAnche se a un certo punto perde addirittura 500 grammi, presto guadagna altri 5\u00a0kg, portando il suo peso a 92\u00a0kg. Per la fine del mese, il suo peso sar\u00e0 di 95\u00a0kg, un incremento di quasi 11\u00a0kg, che ha richiesto sei mesi per essere smaltito. La fidanzata e poi ex-moglie di Spurlock, lo chef vegetariano Alexandra Jamieson, lo ha aiutato nei mesi successivi a \"disintossicarsi\" con una dieta accuratissima, ed ha attestato il fatto che Spurlock ha perso molta della sua energia e libido durante l'esperimento.\nAttorno al ventesimo giorno, Spurlock avverte dei casi di tachicardia. Un consulto con uno dei tre medici, il dottor Daryl Isaacs, rivela che, secondo le parole testuali del dottore, \u00abil fegato di Spurlock si sta trasformando in p\u00e2t\u00e9\u00bb, e gli chiede di interrompere quello che sta facendo per evitare seri problemi cardiaci. Paragona Spurlock con il protagonista di \"Via da Las Vegas\", che deliberatamente beve fino alla morte per un periodo simile di tempo.\nSpurlock apporta qualche modifica alla dieta pur continuando a seguire le regole imposte, per esempio assume porzioni maggiori d'insalata, che comunque nei McDonald risulta avere un alto tasso di zucchero, e arriva comunque al trentesimo giorno, raggiungendo il suo obiettivo di essere \"supersized\" nove volte durante il corso della prova (cinque delle quali in Texas, lo stato statunitense con i maggiori problemi di obesit\u00e0 secondo quanto riportato nel film). Tutti e tre i dottori sono sorpresi dallo stato di deterioramento della salute di Spurlock. L'unico dato che non ha subito grossi stravolgimenti \u00e8 la massa grassa raggiunta, 18%, inferiore rispetto alla media statunitense del 22%.\nAccanto ai travagli personali di Spurlock, vengono indagati i diversi fattori che portano gli Stati Uniti ad avere il tasso di obesit\u00e0 pi\u00f9 alto del mondo, tra cui la mancanza di cibo sano in molte scuole statunitensi e il potere negativo della pubblicit\u00e0 sui giovani.\nProduzione.\nIl tutto prende le mosse da un episodio di cronaca del 2002: due ragazze statunitensi citarono in giudizio la catena di fast food McDonald's, affibbiandogli la colpa per la loro obesit\u00e0. La difesa della corporation punt\u00f2 sul fatto che non c'erano prove che un'alimentazione basata esclusivamente o principalmente sui fast food avesse effetti simili. Per contrastare quest'osservazione e questo vuoto, Spurlock, scrittore e produttore fino ad allora noto soprattutto nel circuito televisivo, decise di diventare una cavia di un esperimento: un mese di solo cibo McDonald's, il tutto davanti ad una telecamera 24 ore al giorno.\nLa pellicola segue un esperimento portato avanti dal regista: per un mese (30 giorni) ha mangiato solamente cibo della nota catena mondiale di fast food McDonald's, tre volte al giorno (colazione, pranzo e cena), ogni giorno - interrompendo contemporaneamente ogni attivit\u00e0 fisica - e documentando tutti i cambiamenti fisici e psicologici avvenuti. Oltre a questo, Spurlock esplora l'enorme potere della catena sull'industria dei fast food e come questa incoraggi un'alimentazione povera per massimizzare il proprio profitto andando a visitare diverse scuole per vedere cosa danno da mangiare nelle mense scolastiche.\nSpurlock, 33 anni, era in salute e in perfetta forma fisica, a detta del fisiologo che lo ha visitato. Prima dell'esperimento misurava 188 centimetri di altezza per 84 chilogrammi. Dopo 30 giorni ha guadagnato 11 kg, ossia un incremento della massa corporea del 13%. Durante l'esperimento ha anche provato improvvisi e repentini cambi di umore oltre a disfunzioni sessuali certificate dalla sua compagna. Infine, ha manifestato forte stanchezza che gli rendeva difficile persino salire le scale all'interno della sua abitazione.\nNel film appare Don Gorske, famoso negli Stati Uniti per aver consumato dal 1972 pi\u00f9 di 23.000 Big Mac da McDonald's, una media di 2,03 al giorno.\nDistribuzione.\nIl docufilm \u00e8 uscito nelle sale statunitensi il 7 maggio 2004 mentre in Italia per l'8 aprile 2005.\nImpatto.\nDopo l'uscita McDonald's ha deciso di ritirare dal mercato il menu \"Super Size\" e ha cominciato a offrire opzioni pi\u00f9 bilanciate ai propri clienti, anche se la catena ha negato di aver apportato questi cambiamenti a causa del documentario.\nAccoglienza.\nCritica.\nIl film \u00e8 stato accolto da critiche positive. Ha ottenuto l'approvazione da parte del 93% dei critici e del 69% del pubblico sul sito di recensioni Rotten Tomatoes. Su Metacritic ha ricevuto un voto di 73/100 da parte dei critici e di 71/100 da parte del pubblico. Anche in Italia il film \u00e8 stato accolto positivamente: detiene una votazione di 3 stelle su 5 sul sito MYmovies.it e raccoglie consensi dalla maggior parte dei critici dei pi\u00f9 importanti quotidiani nazionali e dalla maggior parte degli spettatori che hanno visto il film. La pellicola ha vinto al Sundance Film Festival e ha ottenuto una nomination all'Oscar al miglior documentario.\nIncassi.\nA fronte di un budget di produzione di dollari, il film ha incassato dollari a livello mondiale, diventando uno dei film documentari di maggior incasso della storia del cinema.\nSequel.\nTredici anni dopo \"Super Size Me\", Spurlock ne ha realizzato un sequel intitolato \"\", uscito l'8 settembre 2017."}
{"id": "85521", "revid": "110157", "url": "https://it.wikipedia.org/wiki?curid=85521", "title": "Falera (Svizzera)", "text": "Falera (toponimo romancio; in tedesco Fellers, ) \u00e8 un comune svizzero di 614 abitanti del Canton Grigioni, nella regione Surselva.\nMonumenti e luoghi d'interesse.\nLa chiesa di San Remigio"}
{"id": "85522", "revid": "110157", "url": "https://it.wikipedia.org/wiki?curid=85522", "title": "Laax", "text": "Laax (toponimo tedesco; in romancio \"Lags\") \u00e8 un comune svizzero di 1\u00a0617 abitanti del Canton Grigioni, nella regione Surselva.\nGeografia fisica.\nLaax \u00e8 bagnato dall'omonimo lago.\nSport.\nRilevante stazione sciistica, Laax ha ospitato varie tappe della Coppa del Mondo e della Coppa Europa di sci alpino e della Coppa del Mondo di freestyle; \u00e8 stata anche attraversata dal Tour de Suisse di ciclismo."}
{"id": "85524", "revid": "110157", "url": "https://it.wikipedia.org/wiki?curid=85524", "title": "Schluein", "text": "Schluein (toponimo romancio; in tedesco Schleuis, desueto, ufficiale fino al 1943, ) \u00e8 un comune svizzero di 616 abitanti del Canton Grigioni, nella regione Surselva."}
{"id": "85525", "revid": "110157", "url": "https://it.wikipedia.org/wiki?curid=85525", "title": "Ladir", "text": "Ladir (toponimo romancio e tedesco) \u00e8 una frazione di 107 abitanti del comune svizzero di Ilanz, nella regione Surselva (Canton Grigioni).\nStoria.\nFino al 31 dicembre 2013 \u00e8 stato un comune autonomo che si estendeva per 7,19\u00a0km\u00b2; il 1\u00ba gennaio 2014 \u00e8 stato aggregato al comune di Ilanz assieme agli altri comuni soppressi di Castrisch, Duvin, Luven, Pigniu, Pitasch, Riein, Rueun, Ruschein, Schnaus, Sevgein e Siat."}
{"id": "85526", "revid": "110157", "url": "https://it.wikipedia.org/wiki?curid=85526", "title": "Ruschein", "text": "Ruschein (toponimo romancio e tedesco) \u00e8 una frazione di 334 abitanti del comune svizzero di Ilanz, nella regione Surselva (Canton Grigioni).\nStoria.\nFino al 31 dicembre 2013 \u00e8 stato un comune autonomo che si estendeva per 12,56\u00a0km\u00b2; il 1\u00ba gennaio 2014 \u00e8 stato aggregato al comune di Ilanz assieme agli altri comuni soppressi di Castrisch, Duvin, Ladir, Luven, Pigniu, Pitasch, Riein, Rueun, Schnaus, Sevgein e Siat."}
{"id": "85530", "revid": "203434", "url": "https://it.wikipedia.org/wiki?curid=85530", "title": "Scarpa", "text": "La scarpa \u00e8 un accessorio del vestiario, che riveste e protegge il piede e permette a chi lo indossa di camminare pi\u00f9 facilmente su ogni superficie. \u00c8 solitamente realizzata in stoffa, cuoio o vari materiali sintetici ed \u00e8 costituita da una parte inferiore che poggia a terra, la \"suola\", e da una parte superiore pi\u00f9 o meno estesa, detta \"tomaia\", che ricopre il dorso del piede fino all'altezza del malleolo. Una scarpa pu\u00f2 avere la suola piatta o essere dotata di un tacco, che rende la camminata pi\u00f9 agevole e conferisce una maggiore altezza a chi la indossa. La tomaia pu\u00f2 essere dotata di una stringatura, la quale permette alla calzatura di aderire pi\u00f9 strettamente al piede che la indossa.\nEtimologia.\nIl termine \"scarpa\" deriva dall'antico francese \"escarpe\" (da \"escarpin\", \"zoccolo\"), che trova corrispondenze nell'inglese antico \"scarp\", dal germanico \"skarpr\", dal sassone \"scearp\", a loro volta dalla radice \"skar(p)\"- (\"tagliare\"); un utilizzo della radice si pu\u00f2 ritrovare anche nell'islandese \"skrapa\", nel sassone \"screpan\", nell'inglese \"to scrape\" (lett. \"raschiare\"), nell'alto-tedesco antico \"scr\u00ebvon\", nei latini \"scalpere\" (\"incidere\") e \"sculpere\" (\"scolpire\"). \"Scarpa\" riguarda, quindi, qualcosa di \"acuto\", quasi \"tagliente\", in riferimento alla parte finale della calzatura (cio\u00e8 la \"punta\").\nStoria.\nLe prime scarpe furono fatte in epoca preistorica con pelli di animale o con legno; il pi\u00f9 antico paio di scarpe finora ritrovato risale a circa 9000 anni prima di Cristo: fu reperito negli Stati Uniti ed \u00e8 in materiale vegetale. Nelle regioni temperate le scarpe erano molto semplici (simili a moderni sandali), mentre nelle regioni fredde si usavano scarpe rivestite. \nTestimonianze preistoriche di primitive calzature sono alcuni graffiti spagnoli risalenti a 15.000 anni fa. Le prime calzature erano aperte, esemplari di sandali in fibra vegetale creati fra i 7.000 e i 10.000 anni fa, sono stati ritrovati negli Stati Uniti (Oregon e Missouri) e anche in Israele. La scarpa chiusa risalirebbe a 5.000 anni fa, come quella che portava \u00d6tzi, la Mummia del Similaun, fatta con corde vegetali, pelle di cervo, cuoio, imbottitura di fieno. Un altro ritrovamento, del 3500 avanti Cristo, \u00e8 stato fatto in Armenia, nella regione Vajotz Dzor. Qui in una caverna \u00e8 stato trovato un \"mocassino\", una calzatura di cuoio, trattata con grasso, con i lacci per la chiusura e con imbottitura di erbe.\nIn epoca storica le scarpe divennero di uso comune: la prima attestazione, di cui si abbia testimonianza, risale al periodo egizio e, pi\u00f9 precisamente, all'Antico Regno; \u00e8 visibile nella cosiddetta \"tavoletta di Narmer\", che prende nome dal faraone (mitologico) Narmer; su uno dei due lati della tavoletta, di scisto verde scuro, si nota un servo che porge al faraone un paio di sandali; la tavoletta \u00e8 datata intorno al 3000 a.C.\nIntorno al 1300 a.C. gli Ittiti inventarono il sandalo a punta ricurva, mentre \u00e8 risaputo che i popoli del deserto avessero gi\u00e0 sandali infradito, con suola molto larga per non affondare nella sabbia.\nGli antichi greci usavano i \"sandali\" e gli \"\u1f51\u03c0\u03bf\u03b4\u03ae\u03bc\u03b1\u03c4\u03b1\" (\"hypod\u00e9mata\": suole che si allacciavano sotto il piede).\nQuanto agli antichi Romani, come si vede in dipinti ed affreschi, le scarpe pi\u00f9 diffuse erano i sandali; le fonti iconografiche e storiche ci hanno tramandato che essi potevano sfoggiare pi\u00f9 di una ventina di tipi di calzature differenti e gi\u00e0 seguivano le tendenze della moda.\nNel medioevo la popolazione comune portava scarpe di legno (zoccoli), di pelle oppure semplici pezze di stoffa, che venivano avvolte intorno al piede.\nNel XIV secolo, in Inghilterra e Francia, si affermarono le poulaine, scarpe della nobilt\u00e0 con la punta di lunghezza superiore ai 15\u00a0cm; la punta era tanto pi\u00f9 lunga, quanto pi\u00f9 nobile era la persona che le indossava. Questa moda si dice sia tramontata alla fine del XV secolo con Carlo VIII di Valois, Re di Francia, in quanto, avendo sei dita, egli doveva portare scarpe dalla punta tronca. Si diffusero cos\u00ec le calzature \"a piede d'orso\" e \"a becco d'anatra\", la cui punta poteva giungere a 15\u00a0cm di larghezza.\nTra il XIV secolo e il XVII secolo furono molto diffuse in Europa le pianelle (o \"chopine\"), calzature a forma di pantofola con zeppa, di sughero o legno, che poteva raggiungere uno spessore anche di 50\u00a0cm.\nNel XVII secolo in Europa le scarpe vennero disegnate con tacchi alti, sia per gli uomini che per le donne, essendo state portate in auge dal Re Sole, che era piccolo di statura. Il tacco alto \u00e8 rimasto fino ad oggi nelle calzature femminili, restando invece talvolta solo di misura bassa in quelle maschili.\nNel XVIII secolo a Venezia si afferm\u00f2 invece la scarpa \"col patt\u00ecno\", una sorta di ciabatta-involucro, che serviva per non sporcare la scarpa vera e i tragitti da casa a casa; una volta giunti a destinazione, questo veniva sfilato e riutilizzato solo al momento dell'uscita.\nCon l'inizio dell'Industrializzazione nel XIX secolo, le scarpe furono prodotte in serie in fabbrica; in questo periodo nacque anche la moda degli stivali corti. Oggi buone scarpe sono alla portata della maggior parte della popolazione nei paesi industrializzati.\nUtilit\u00e0.\nLa scarpa serve per vari scopi:\nParti.\nLa scarpa \u00e8 formata comunemente da pi\u00f9 parti:\nMisure.\nLa scarpa pu\u00f2 essere misurata in vari modi:"}
{"id": "85531", "revid": "552422", "url": "https://it.wikipedia.org/wiki?curid=85531", "title": "Frassino maggiore", "text": ""}
{"id": "85535", "revid": "1718925", "url": "https://it.wikipedia.org/wiki?curid=85535", "title": "Alfabeto fonetico", "text": ""}
{"id": "85540", "revid": "767487", "url": "https://it.wikipedia.org/wiki?curid=85540", "title": "Le notti di Cabiria", "text": "Le notti di Cabiria \u00e8 un film del 1957 diretto da Federico Fellini.\nConsiderata uno dei migliori della collaborazione tra Fellini e la moglie Giulietta Masina, la pellicola ottenne, tra gli altri riconoscimenti, l'Oscar al miglior film straniero nel 1958.\nTrama.\nMaria Ceccarelli \u00e8 una prostituta di Acilia che si fa chiamare Cabiria e vive in una casupola nei pressi della via Ostiense. Un giorno, mentre passeggia con Giorgio, colui che ritiene il suo compagno, questi la getta nel fiume per rubarle la borsetta. Salvata a malapena, Cabiria se ne torna a casa, ancora incredula dell'accaduto. Qui una collega, Wanda, le apre gli occhi sulla natura della sua relazione, portandola a distruggere tutte le cose dell'uomo che tiene in casa.\nPi\u00f9 tardi al lavoro si accapiglia con un'altra prostituta che la deride, venendo portata via da un gruppo di amici che la lasciano a via Veneto. Qui incontra casualmente l'attore Alberto Lazzari, che \u00e8 appena stato scaricato dalla sua fidanzata. Alberto, per rivalsa nei confronti della donna, fa salire Cabiria sulla sua decappottabile, e la porta prima in un locale notturno, poi a casa sua. Qui tuttavia vengono presto raggiunti dalla fidanzata dell'attore, e Cabiria assiste alla rappacificazione dei due nascosta in bagno, per poi essere liquidata sbrigativamente la mattina seguente.\nLa sera seguente le sue colleghe decidono di andare tutte l'indomani al santuario della Madonna del Divino Amore, per accompagnare uno zio storpio di uno dei magnaccia. Nel frattempo Cabiria viene caricata da un cliente e lasciata in una zona isolata, alle \"Grotte\", dove alcuni senzatetto abitano in alcuni anfratti naturali. Cabiria si mette a seguire un uomo che porta generi di sostentamento alla povera gente e incontra una sua \"ex\" collega caduta ormai in disgrazia. Cabiria torna poi a Roma, accompagnata dall'uomo, che \u00e8 gi\u00e0 mattina.\nAl santuario, Cabiria si lascia trasportare dalla devozione dei fedeli e chiede la grazia di poter cambiare vita. Tuttavia non succede niente, e Cabiria si arrabbia poi con un gruppo di persone in processione. Pi\u00f9 tardi si reca a uno spettacolo di variet\u00e0, dove un illusionista la chiama sul palco insieme ad altri giovani; mentre questi vengono ipnotizzati e indotti a credere d'essere in barca in un mare in tempesta, Cabiria \u00e8 portata a credere d'essere a un appuntamento con un uomo invisibile, tale Oscar.\nAlla fine dell'incantesimo Cabiria si risveglia delusa, sentendosi ingannata. Tuttavia, all'uscita dal teatro viene fermata da un uomo che \u00e8 rimasto affascinato dal suo candore e che \u00e8 colpito dalla fatalit\u00e0 di averla incontrata, essendo l\u00ec per caso e chiamandosi proprio Oscar. Sebbene Cabiria sia scettica, i due decidono di rivedersi la domenica successiva, alla stazione Termini.\nI due iniziano a frequentarsi, e Cabiria inizia a fantasticare se sia vicina a una svolta nella sua vita. Quando lei per\u00f2 vorrebbe troncare il rapporto per non alimentare altre illusioni, lui le chiede di sposarla; Cabiria allora accetta, vende la propria casetta, ritira tutti i risparmi dalla banca e va in gita sul Lago Albano col futuro sposo. Quel giorno, dopo aver mangiato insieme, lui la porta in riva al lago, in una zona isolata.\nSebbene Cabiria sia d'ottimo umore, lui \u00e8 torvo e distante: la donna capisce cos\u00ec che si tratta solo di una truffa per sottrarle tutti i soldi, e che \u2014 proprio come accaduto col suo ultimo amore \u2014 lui vorrebbe spingerla gi\u00f9 dalla scogliera; lei gli consegna dunque spontaneamente la borsetta, chiedendogli disperatamente per\u00f2 di ucciderla. L'uomo scappa e lei si ritrova sola. Si avvia dunque verso la strada, dove viene circondata da un gruppo di musicisti e allegri festaioli, che riescono nonostante tutto a farla sorridere.\nProduzione.\nIl nome \"Cabiria\" viene dall'omonimo colossal italiano del 1914, mentre il personaggio stesso della protagonista \u00e8 preso da una breve scena presente ne \"Lo sceicco bianco\", uno dei precedenti film di Fellini. Fu la prova d'attrice della Masina in quel film ad ispirare Fellini per \"Le notti di Cabiria\", ma nessuno in Italia all'epoca avrebbe finanziato una pellicola dove la protagonista era una prostituta.\nFellini dovette quindi faticare non poco per convincere a finanziare il progetto il produttore Dino De Laurentiis, che per\u00f2 accett\u00f2 solo a condizione che il regista tagliasse dal copione alcune scene da lui ritenute superflue. Fellini bas\u00f2 alcuni dei personaggi su una vera prostituta che aveva conosciuto durante le riprese de \"Il bidone\". Per ottenere una maggiore autenticit\u00e0, il regista chiese la consulenza di Pier Paolo Pasolini, conosciuto per la sua familiarit\u00e0 con il sottoproletariato romano dell'epoca, il quale aiut\u00f2 a stendere i dialoghi per il film.\nRiprese.\nLe riprese di \"Le notti di Cabiria\" furono effettuate in varie localit\u00e0 d'Italia, incluse Acilia, Castel Gandolfo, Cinecitt\u00e0, il Santuario della Madonna del Divino Amore, e il fiume Tevere.\nDistribuzione.\nCensura.\nIn Italia il film usc\u00ec nelle sale censurato con circa sette minuti mancanti rispetto alla versione integrale. Lo stesso Federico Fellini ricord\u00f2 cos\u00ec l'accaduto: \nNel 1998 la sequenza tagliata dell'\"uomo col sacco\" venne recuperata e il film usc\u00ec restaurato ed in versione integrale.\nAccoglienza.\nCritica.\nMorando Morandini ne \"La Notte\" del 10 ottobre 1957 osserva come il film possa apparire frammentato nel susseguirsi degli episodi della vita di Cabiria. In realt\u00e0 sono legati da una solida struttura narrativa il cui centro \u00e8 nel personaggio principale. Il film \u00e8 come \u00abuna sinfonia in cui i diversi tempi, gli episodi, si allacciano l'uno all'altro, distaccati ma complementari, per analogia o per contrasto tutti convergenti\u00bb nella caratterizzazione della protagonista che tutti li armonizza nella drammaticit\u00e0 del suo destino.\nIl film \u00e8 stato selezionato tra i 100 film italiani da salvare.\nAnalisi.\nCabiria \u00e8 una giovane donna arrivata a fare il mestiere pi\u00f9 antico del mondo perch\u00e9 deve sopravvivere alla miseria che l'ha afflitta per tutta la vita. In realt\u00e0 non ha niente della classica \"battona\" romana di cui Fellini ci d\u00e0 una rassegna nella scena della \"Passeggiata archeologica\", uno dei consueti luoghi di raccolta delle prostitute romane. Cabiria si riconosce come prostituta perch\u00e9 cos\u00ec vuole essere, ma \u00e8 una gracile donnina con una pelliccetta spelacchiata, un visino tondo dagli occhi spalancati, una zazzeretta da clown che le incornicia il volto, con una borsetta che agita nel vuoto per darsi un contegno: \u00e8 insomma una caricatura di quelle che Fellini disegnava nel progettare i suoi film; si potrebbe dire quasi che Cabiria \u00e8 una maschera della Commedia dell'arte, una figurina che messa a confronto con la sua amica Wanda, questa s\u00ec il prototipo della classica, materna e monumentale \"battona\" romana, rivela tutta la sua incongruenza con il mestiere che Cabiria ha scelto di fare.\nCabiria infatti non \u00e8 una prostituta neppure nell'animo: ha conservato tutta la sua candida ingenuit\u00e0 e spontaneit\u00e0 nel voler credere, senza alcuna diffidenza, a quelle offerte d'amore che essa crede d'incontrare nella sua vita. Reagisce quando si scontra con la malvagit\u00e0 del mondo, con un'alzata di spalle, con una cantata e con un balletto. S'illude che qualcuno possa interessarsi a lei sia pure per una compagnia a pagamento come quella che le offre il mitico divo del cinema Alberto Lazzari che, spinto dalla noia e per fare un dispetto alla sua amante, porta Cabiria, incredula per l'onore di essere stata scelta da cos\u00ec importante personaggio, nella sua faraonica villa da cui sar\u00e0 allontanata non appena l'amante torner\u00e0 a concedere i suoi favori al maturo attore. L'unico ricavo che Cabiria trarr\u00e0 da questo incontro sar\u00e0 una testata in una invisibile porta a vetri.\nL'ingenuit\u00e0 di Cabiria si rivela appieno nella scena dell'ipnotizzatore nel cinema teatro di periferia, dove si lascia convincere a salire sul palcoscenico tra i lazzi e le pesanti battute del pubblico romano. \u00c8 una scena dove si mescolano comicit\u00e0 e compassione per la giovane donna, preda del cinico mago d'avanspettacolo che sfrutta Cabiria per metterne in ridicola luce tutti i suoi sogni infantili di una vita sognata. Il dramma centrale del film \u00e8 nell'episodio dell'incontro all'uscita del cinema con un uomo che, presentandosi come un umile ma serio borghese, fingendo di non aver capito il vero mestiere di Cabiria, la raggira, approfittando del bisogno d'amore della povera prostituta, chiedendole alla fine di sposarlo.\nCabiria vuole credergli ad ogni costo, vende tutto quel poco che ha, la sua unica ricchezza: la casetta abusiva messa su con enormi ed umilianti sacrifici, e si abbandona al fidanzato che naturalmente non vuole altro che il suo denaro e che anzi sta per sbarazzarsene uccidendola, fermandosi solo perch\u00e9 un essere umano come Cabiria non pu\u00f2 non suscitare piet\u00e0 anche in un malvagio. Questa volta Cabiria sembra non farcela a risollevarsi dal colpo ricevuto e pensa d'uccidersi quando, lungo una strada di campagna, incontra una comitiva di giovani che cantano e suonano in allegria e coinvolgono Cabiria nella loro gioia di vivere. Cabiria capisce di non essere sola e torna a credere ingenuamente nella vita, in quella sorta di circo, ci dice Fellini, che \u00e8 l'esistenza umana."}
{"id": "85544", "revid": "5148", "url": "https://it.wikipedia.org/wiki?curid=85544", "title": "Oum Kalthoum", "text": ""}
{"id": "85546", "revid": "5148", "url": "https://it.wikipedia.org/wiki?curid=85546", "title": "Oum Kalsoum", "text": ""}
{"id": "85547", "revid": "5148", "url": "https://it.wikipedia.org/wiki?curid=85547", "title": "Oum Kalthum", "text": ""}
{"id": "85548", "revid": "471", "url": "https://it.wikipedia.org/wiki?curid=85548", "title": "Omm Kolsoum", "text": ""}
{"id": "85549", "revid": "5148", "url": "https://it.wikipedia.org/wiki?curid=85549", "title": "Umm Kolthoum", "text": ""}
{"id": "85552", "revid": "125836391", "url": "https://it.wikipedia.org/wiki?curid=85552", "title": "Mercedes-Benz", "text": "Mercedes-Benz \u00e8 il marchio commerciale utilizzato da vari produttori nel tempo. Il suo primo utilizzo risale al 1926 dopo la fusione della Daimler-Motoren-Gesellschaft (che dal 1902 utilizzava il nome Mercedes per le sue autovetture) con la Benz &amp; Cie. e la conseguente creazione del gruppo Daimler-Benz. Il marchio \u00e8 stato di propriet\u00e0 della Daimler-Benz dal 1926 al 1998 e della DaimlerChrysler dal 1998 al 2007. Nel 2007, a seguito del disimpegno della Daimler dal gruppo nato dall'unione con la Chrysler, Mercedes-Benz \u00e8 il marchio della nuova Daimler AG unitamente a Maybach, McLaren (fino al 2009) e Smart.\nLo stemma, collocato sul cofano motore delle vetture, rappresenta una stella a tre punte, segno distintivo della Daimler, circondata dalla corona d'alloro della Benz e dalle parole Mercedes-Benz, sempre sulla corona esterna. Il nome \"Mercedes-Benz\" era stato utilizzato gi\u00e0 nel 1924 per la creazione di una prima rete di vendita in comune tra le due aziende.\nL'origine di questa stella viene da una cartolina dove Gottlieb Daimler aveva disegnato una stella a 3 punte che rappresentava la capacit\u00e0 di utilizzo del suo motore per terra, aria e mare.\nNel 2019 Daimler ha deciso di creare la divisione autonoma Mercedes-Benz AG, appositamente per seguire la produzione di autovetture e veicoli commerciali, mentre le divisioni autocarri e autobus diventano \"Daimler Truck AG\".\nStoria.\nLa storia del marchio Mercedes-Benz \u00e8 stata molto intensa, per via degli eventi storici, politici, economici e sociali che si sono incrociati con la sua continua ricerca e sperimentazione di soluzioni d'avanguardia per potersi confermare ai massimi livelli della produzione mondiale.\nDopo pochi anni di vita ha dovuto fare prima i conti con la Grande depressione del 1929 e poi, nel 1933, con l'avvento del nazismo e infine con la seconda guerra mondiale, periodo durante il quale si convert\u00ec peraltro alla produzione bellica.\nDenominazione dei veicoli Mercedes-Benz.\nFino al 1994 la denominazione usuale dei modelli Mercedes era composta da 3 cifre che rappresentavano la cilindrata del veicolo e da una o pi\u00f9 lettere che ne caratterizzavano la motorizzazione e la tipologia. Dalla denominazione \"200 D\", ad esempio, si poteva desumere la motorizzazione diesel di 2 000 cm\u00b3 e l'appartenenza alla classe delle berline.\nDa quell'anno in poi gli autoveicoli Mercedes si dividono in \"classi\" a seconda del tipo e dell'appartenenza ad ognuna di esse. Attualmente quelle in vendita sono: A (berlina a 2 volumi e 3 volumi), B (monovolume), C (berlina, coup\u00e9, cabriolet e station wagon), E (berlina, coup\u00e9, cabriolet e station wagon), S (berlina, coup\u00e9 e cabriolet), G (fuoristrada), V (furgone), CLA (coup\u00e9 a 4 porte e shooting brake), CLS (coup\u00e9 a 4 porte), SL (roadster), GLA (crossover SUV), GLB (crossover SUV), GLC (SUV e crossover SUV), GLE (SUV e crossover SUV), GLS (SUV), EQA(SUV elettrico), EQB(SUV elettrico) EQC (SUV elettrico), EQS (berlina elettrica) e AMG GT (sportiva e coup\u00e9 a 4 porte).\nGli altri veicoli marchiati Mercedes-Benz.\nMercedes Benz produce anche camion, autobus (\"Classe O\"), mezzi da lavoro e carri funebri basati sulla berlina di fascia alta Classe E (\"Pilato\").\nDal 1990 il reparto AMG realizza modelli sportivi destinati alle competizioni del DTM e versioni sportive delle auto di serie. Questi prodotti speciali sono realizzati per lo pi\u00f9 sulla base di modelli in commercio, che vengono consegnati dalla fabbrica centrale all'AMG che, dopo una lavorazione artigianale (ogni motore elaborato viene preparato da un unico operaio che, alla fine del processo, imprime la sua firma sopra il motore), riconsegna al cliente una macchina sensibilmente pi\u00f9 sportiva (in assetto, motore, freni, interni, sedili ed altri particolari). Attualmente nel reparto corse tedesco lavorano poco pi\u00f9 di 650 dipendenti.\nNel 2014 \u00e8 stata presentata la AMG GT, prima auto sviluppata interamente dalla AMG.\nInnovazioni recenti.\nAl salone dell'automobile di Francoforte del 2007 Mercedes ha presentato, quale innovazione tecnologica, un nuovo tipo di propulsore che unisce caratteristiche del classico motore a benzina con altre del motore diesel e il cui nome commerciale \u00e8 Diesotto.\nPer sottolineare l'impegno della casa di Stoccarda in materia di rispetto ambientale, al medesimo salone di Francoforte, Mercedes ha presentato una \"Classe E\" in versione \"Bluetec\". Questo motore a gasolio, sviluppato in collaborazione con Audi, Jeep e Volkswagen, promette consumi sensibilmente ridotti ed emissioni in grado di rispettare le future norme antinquinamento Euro VI (in vigore dal 2014). Tale propulsore sar\u00e0 offerto alla clientela in tutti i futuri modelli della Casa.\nDa pochi anni a questa parte, Mercedes ha introdotto i motori con pacchetto \"V-max\": questi, destinati a vetture di lusso ad altissime prestazioni, equipaggiano tutti i modelli \"63\" e \"65 AMG\" che promettono una velocit\u00e0 massima di 300\u00a0km/h autolimitati elettronicamente.\nMuseo Mercedes.\nA Stoccarda nel 2006 \u00e8 stato dedicato al marchio Mercedes Benz un nuovo museo, che sorge alle porte della citt\u00e0, vicino all'autostrada e di fronte ai cancelli dello storico stabilimento di Stoccarda-Unterturkheim. Attraverso 160 veicoli ripercorre i 120 anni della storia del marchio dall'invenzione dell'auto di Karl Benz, che deposit\u00f2 il suo brevetto per il primo veicolo a motore del 1886, fino ai tempi attuali, passando per le mitiche frecce d'argento di Juan Manuel Fangio. Il progetto \u00e8 opera dello studio olandese UN studio . La pianta che pu\u00f2 essere paragonata ad un'elica, a un trifoglio oppure al logo Mercedes a tre punte, ruota intorno ad uno spazio centrale triangolare dove sono collocati gli ascensori. L'edificio non presenta pareti dritte, ma pareti portanti a doppia curvatura e i sostegni sono a distanze superiori a quelle previste per un ponte autostradale. La pianta, come si diceva a forma di elica, vuole rappresentare la spirale del DNA a doppia elica, cio\u00e8 con un doppio percorso di visita che, partendo dall'alto scende a spirale i nove piani dell'edificio come nel Museo Guggenheim (New York). I percorsi di visita come detto sono due: \" Giro dei miti \" e \" Giro delle collezioni \", e in qualsiasi momento il visitatore pu\u00f2 passare da un percorso di visita all'altro. La sofisticata struttura ha richiesto attenzione anche in facciata; infatti per le vetrate \u00e8 stato utilizzato un vetro speciale rinforzato in fibre di carbonio"}
{"id": "85553", "revid": "46291", "url": "https://it.wikipedia.org/wiki?curid=85553", "title": "Specie di Albizia", "text": "Elenco delle specie di \"Albizia\":"}
{"id": "85555", "revid": "782789", "url": "https://it.wikipedia.org/wiki?curid=85555", "title": "Tom Robbins", "text": " \nVive a Seattle.\nAltri lavori.\nNel 1997 collabora con i Gang scrivendo e recitando parte della canzone \"Colpevole Di Ghetto\" dell'album \"Fuori dal controllo\"."}
{"id": "85561", "revid": "46291", "url": "https://it.wikipedia.org/wiki?curid=85561", "title": "Specie di Dracaena", "text": "Elenco delle Specie di \"Dracaena\":"}
{"id": "85562", "revid": "2225", "url": "https://it.wikipedia.org/wiki?curid=85562", "title": "Thomas Robbins", "text": ""}
{"id": "85570", "revid": "161374", "url": "https://it.wikipedia.org/wiki?curid=85570", "title": "District of Columbia", "text": ""}
{"id": "85571", "revid": "1043", "url": "https://it.wikipedia.org/wiki?curid=85571", "title": "Puertorico", "text": ""}
{"id": "85572", "revid": "2", "url": "https://it.wikipedia.org/wiki?curid=85572", "title": "10CC", "text": ""}
{"id": "85576", "revid": "21371", "url": "https://it.wikipedia.org/wiki?curid=85576", "title": "Venture capitalist", "text": ""}
{"id": "85578", "revid": "65334", "url": "https://it.wikipedia.org/wiki?curid=85578", "title": "Modello delle cinque forze competitive di Porter", "text": "Il modello delle cinque forze competitive (anche detto analisi della concorrenza allargata o analisi delle cinque forze di Porter) \u00e8 uno strumento utilizzabile dalle imprese per valutare la propria posizione competitiva.\nIl modello si propone di individuare le forze (e di studiarne intensit\u00e0 ed importanza) che operano nell'ambiente economico e che, con la loro azione, erodono la redditivit\u00e0 a lungo termine delle imprese. Tali forze agiscono infatti con continuit\u00e0, e, se non opportunamente monitorate e fronteggiate, portano alla perdita di competitivit\u00e0. Gli attori di tali forze sono:\nL'analisi di queste forze permette all'impresa di ottenere un quadro completo sulla sua posizione competitiva, di prendere decisioni strategiche, di stabilire i comportamenti e atteggiamenti da adottare nei confronti di queste forze. Nel \"framework\" di Porter la capacit\u00e0 di un'azienda di ottenere risultati superiori alla media nel settore nel quale \u00e8 inserita dipendono dunque dalla sua capacit\u00e0 di posizionarsi all'interno del settore e dall'effetto di queste 5 forze.\nAnche se non inizialmente presenti nel modello originale di Porter (1982), pi\u00f9 recentemente altre due forze competitive vengono generalmente annoverate in aggiunta alle cinque di cui sopra: i produttori di beni complementari e le agenzie governative/enti regolatori/stato.\nUn altro modello economico dello stesso autore, il Diamante di Porter, identifica simili fattori che portano ad una maggiore competitivit\u00e0 in campo internazionale di un cluster d'aziende appartenenti allo stesso Stato."}
{"id": "85581", "revid": "1271241", "url": "https://it.wikipedia.org/wiki?curid=85581", "title": "Mercedes-Benz (automobilismo)", "text": "Mercedes-Benz \u00e8 un costruttore tedesco che ha sempre partecipato alle competizioni automobilistiche dall'inizio del XX secolo. \nLa Mercedes fu presente nelle competizioni Grand Prix sin dall'inizio del novecento: si ricordano le prestigiose vittorie nei Grand Prix di Francia del 1908 e 1914, ma soprattutto le moltissime affermazioni nel periodo 1934-1939, quando la casa tedesca vinse ben 34 Gran Premi su 56 disputati e tre volte il campionato europeo di automobilismo (1935-1937-1938), che era il pi\u00f9 prestigioso campionato automobilistico del mondo, precursore del successivo campionato mondiale di Formula 1 istituito nel 1950, al quale la Mercedes partecip\u00f2 vittoriosamente nel biennio 1954-55 ottenendo due titoli mondiali piloti prima di ritirarsi. \u00e8 tornata in Formula 1 prima come fornitore e poi come costruttore.\nHa partecipato negli anni ad altre competizione come le gare di Sport Prototipi, Rally, DTM e Formula E.\nStoria.\nDagli albori dell'automobilismo al dominio degli anni trenta (1903-1939).\nLa Mercedes \u00e8 una delle scuderie pi\u00f9 antiche tuttora esistenti. Infatti partecip\u00f2 alla quarta edizione della coppa Gordon-Bennett, nel 1903, ottenendo il primo successo di una casa non francese in quello che fu il primo grande trofeo della storia dell'automobilismo. Nelle due edizioni successive ottenne un secondo e un quinto posto. La partecipazione alle corse fu minore fino al primo dopoguerra, quando dalla met\u00e0 degli anni 1920 intensific\u00f2 gli impegni, complice anche la creazione del campionato mondiale costruttori e del Gran Premio di Germania. Grazie al massiccio appoggio economico dato dal governo nazista a fini propagandistici, dalla met\u00e0 degli anni 1930 la Mercedes e la connazionale Auto Union dominarono la scena internazionale, dividendosi le quattro edizioni del campionato europeo di automobilismo tra il 1935 e il 1938, lottando per il vertice anche nel 1939 fino all'interruzione delle competizioni a causa dello scoppio della seconda guerra mondiale. Per la casa della stella si mise in luce in particolare Rudolf Caracciola, campione negli anni 1935, 1937 e 1938. Tra le auto di questo periodo invece, degne di nota sono la W25, la W125 e la W154, con le quali la casa di Stoccarda miet\u00e9 una grande quantit\u00e0 di vittorie e sbaragli\u00f2 la concorrenza, con la sola opposizione della Auto Union.\nNel 1914, subito prima dello scoppio della Prima guerra mondiale, la Mercedes partecip\u00f2 e vinse il Gran Premio di Francia.\nLa ricostruzione post-bellica rallent\u00f2 il ritorno alle competizioni, ma a partire dal 1934, il cambio di regolamento per le vetture da Gran Prix, deciso dall'Associazione Internazionale degli Automobile Club Riconosciuti, limitando il peso massimo delle vetture a 750\u00a0kg, favor\u00ec la competitivit\u00e0 delle Mercedes e delle Auto Union che grazie alle pi\u00f9 avanzate tecnologie metallurgiche dell'industria tedesca poterono costruire auto pi\u00f9 leggere che potevano ospitare motori di cilindrata superiore alla concorrenza.\nGli anni '30 furono contrassegnati dal dominio delle \"frecce d'argento\", il colore fu dovuto allo stesso regolamento: al gran premio di Germania del 1934, disputatosi sul circuito Nordschleife del N\u00fcrburgring, le due Mercedes-Benz erano pi\u00f9 pesanti di 1\u00a0kg rispetto al massimo regolamentare, von Brauchitsch sugger\u00ec di rimuovere, da entrambe le vetture, lo strato di vernice bianca, con cui erano colorate di norma le vetture di nazionalit\u00e0 tedesca. Cos\u00ec fece Alfred Neubauer, direttore del settore corse, lasciando quindi a vista l'alluminio della scocca delle vetture; fu cos\u00ec che nacque il mito delle Frecce d'argento.\nLe gare di durata e il primo periodo in Formula 1 (1952-1955).\nNel 1952 la Mercedes-Benz ritorn\u00f2 alle competizioni vincendo la 24 Ore di Le Mans e la Carrera Panamericana, oltre a dominare la Formula 1 (erede dei \"Grand Prix\") per due stagioni vincendo altrettanti campionati mondiali piloti. Tutto questo ebbe termine nel 1955 quando una Mercedes 300 SLR fu protagonista di un terribile incidente a Le Mans in cui rimasero uccisi pi\u00f9 di 80 spettatori, e la casa si ritir\u00f2 da ogni attivit\u00e0 sportiva.\nSportprototipi.\nDopo qualche sporadica partecipazione ai rally, a met\u00e0 anni '80 riappare un motore V8 Mercedes montato sulla Sauber C8 di Gruppo C impegnata nel Campionato Mondiale Sportprototipi, nelle stagioni successive la collaborazione con Sauber riceve un importante supporto da parte della Mercedes e i risultati non tardano ad arrivare: nel 1989 con la Sauber C9 vittoria del Campionato piloti e costruttori, ma soprattutto dopo 37 anni torna a vincere la 24 Ore di Le Mans; nel 1990 le Mercedes-Benz C11 vincono nuovamente il mondiale prototipi, \u00e8 il vero ritorno delle \"frecce d'argento\".\nVerso la fine degli anni Novanta, la casa tedesca torna a gareggiare nella massima serie per vetture a ruote coperte, prende infatti parte al Campionato FIA GT che vince nel 1997 con la CLK-GTR e nel 1998 con la CLK-LM, tuttavia non riesce per ben 2 volte a conquistare la 24 Ore di Le Mans, in particolare nel 1999 sfiora ripetutamente il dramma con la Mercedes-Benz CLR che \"decolla\" in tre diverse occasioni.\nDTM.\nNei primi anni novanta, gareggia nel DTM, lo spettacolare campionato turismo tedesco, prima con la Mercedes-Benz 190 e in seguito con la Mercedes-Benz Classe C36 sempre schierate tramite il team AMG, vincendo 3 campionati in 7 anni di militanza. Attualmente la casa \u00e8 presente nel DTM e come costruttore e fornitore di motori in Formula 1 e Formula 3 sotto la guida di Norbert Haug.\nIl ritorno in Formula 1 (1994-oggi).\nLa Mercedes si afferma come fornitore di motori vincendo la 500 Miglia di Indianapolis nel 1994, e numerosi mondiali in Formula 1, sia come fornitore di motori con la McLaren nel 1998, 1999 e 2008 e con la Brawn GP nel 2009, sia come costruttore indipendente, tornando a competere direttamente nella massima serie dal 2010, rilevando la Brawn. La scuderia torn\u00f2 al successo mondiale (sia piloti che costruttori) nel 2014; da quell'anno ebbe inizio un lungo ciclo di successi, che avrebbe portato alla vittoria di numerosi titoli mondiali con Lewis Hamilton e Nico Rosberg. \nFormula E (2019-2022).\nLa Mercedes partecipa nella Formula E dalla stagione 2019-2020, per poi ritirarsi a fine 2022."}
{"id": "85584", "revid": "174925", "url": "https://it.wikipedia.org/wiki?curid=85584", "title": "Mein Kampf", "text": "Il Mein Kampf (\"La mia battaglia\") \u00e8 un saggio autobiografico, pubblicato nel 1925, nel quale Adolf Hitler espose il suo pensiero politico e deline\u00f2 il programma del Partito nazista. \nUna prima parte del testo venne dettata da Hitler all'amico di prigionia Rudolf Hess (da molti ritenuto il pi\u00f9 fedele fra i suoi seguaci) durante il periodo di reclusione nel carcere di Landsberg am Lech, in seguito al tentativo (fallito) di colpo di Stato di Monaco, del 9 novembre 1923.\nPubblicazione.\nHitler s'impegn\u00f2 nella stesura del programma politico, trascritto nel libro da Hess, durante la sua reclusione, iniziata il 1\u00ba aprile 1924 per reato d'insurrezione, e successivamente, dopo la sua liberazione il 20 dicembre dello stesso anno, sull'Obersalzberg. Secondo uno studio universitario, basato anche su un racconto di Otto Strasser e pubblicato in associazione col museo commemorativo dell'Olocausto degli Stati Uniti, nella redazione del \"Mein Kampf\", in particolare nella fase di correzione delle bozze, Hitler fu aiutato dal cappellano del carcere di Landsberg am Lech, Bernhard Stempfle, che fu vittima di omicidio nella notte dei lunghi coltelli del 1934 poich\u00e9, avendo eliminato verbosit\u00e0, inesattezze e banalit\u00e0 infantili, avrebbe potuto rivelare le debolezze dell'autore.\nIl primo volume, intitolato \"Eine Abrechnung\" (\"Resoconto\") fu pubblicato il 18 luglio 1925; il secondo, \"Die nationalsozialistische Bewegung\" (\"Il movimento nazional-socialista\"), l'11 dicembre 1926. Il titolo originale scelto da Hitler era \"Quattro anni e mezzo di lotta contro menzogna, stupidit\u00e0 e codardia\" ma il responsabile della casa editrice, Max Amann, lo convinse, grazie anche alla persuasione del suo comandante di compagnia dei tempi della prima guerra mondiale, a sintetizzarlo in \"Mein Kampf\" (\"La mia lotta\" o \"La mia battaglia\"). Nel 1930 il libro era venduto al prezzo di 12 reichsmark e veniva stampato nel formato 12 \u00d7 18,9 centimetri, lo stesso normalmente adoperato per la Bibbia.\nAnalisi.\nNel \"Mein Kampf\" Hitler espresse il suo odio per ci\u00f2 che riteneva fossero i due mali gemelli del mondo: comunismo ed ebraismo. Il nuovo territorio di cui la Germania aveva bisogno avrebbe realizzato nella giusta maniera il \"destino storico\" del popolo tedesco; tale obiettivo, a cui Hitler si riferiva parlando del \"Lebensraum\" (spazio vitale), spiega perch\u00e9 Hitler, con modi aggressivi, volle estendere la Germania a est e, in particolar modo, invadere la Cecoslovacchia e la Polonia, prima ancora di lanciare il suo attacco contro la Russia. Nel libro Hitler sostiene apertamente che in futuro la Germania \"dovr\u00e0 dipendere dalla conquista dei territori a est a spese della Russia\".\nNel corso dell'opera, Hitler inveisce contro gli ebrei e i socialdemocratici, cos\u00ec come contro i marxisti. Annuncia di voler distruggere completamente il sistema parlamentare ritenendolo per lo pi\u00f9 corrotto, sulla base del principio secondo cui i detentori del potere sono opportunisti per natura.\nAltri punti salienti del libro sono:\nHitler si rappresenta come \"\u00dcbermensch\", con riferimento all'opera \"Cos\u00ec parl\u00f2 Zarathustra\" di Friedrich Nietzsche, bench\u00e9 Nietzsche avesse in realt\u00e0 criticato aspramente gli antisemiti. Nel libro sono presenti inoltre numerosi elogi a Benito Mussolini, da Hitler considerato il suo principale ispiratore politico contemporaneo.\n\"Mein Kampf\" fu profondamente influenzato dalle teorie sull'evoluzione di Ernst Haeckel.\nAntisemitismo e discriminazione.\nNel \"Mein Kampf\", Hitler, basandosi su documenti falsi noti come i \"Protocolli dei Savi di Sion\", formula principalmente la tesi del \"pericolo ebraico\", secondo la quale esiste una cospirazione ebraica con l'obiettivo di ottenere la supremazia nel mondo. Il testo descrive il processo con cui egli diventa gradualmente antisemita e militarista, soprattutto durante i suoi anni vissuti a Vienna; tuttavia le ragioni pi\u00f9 profonde del suo antisemitismo rimangono ancora un mistero. Racconta di non aver incontrato alcun ebreo fino al suo arrivo a Vienna e che la sua mentalit\u00e0 era inizialmente liberale e tollerante. Quando s'imbatt\u00e9 per la prima volta nella stampa antisemita, dice lui, la respinse non reputandola meritevole di seria considerazione. Successivamente gli stessi punti di vista antisemiti vennero accettati e divennero cruciali nel suo programma di ricostruzione nazionale della Germania.\nMentre gli storici non concordano sulla data esatta in cui Hitler decise di sterminare il popolo ebraico, pochi collocano questa decisione in data antecedente alla prima met\u00e0 degli anni '30. Pubblicato per la prima volta nel 1925, il \"Mein Kampf\" gi\u00e0 esprime quelle idee che accresceranno il risentimento storico di Hitler e le ambizioni per la creazione di un Nuovo Ordine.\nLe leggi razziali promulgate da Hitler rispecchiano fedelmente le idee espresse nel \"Mein Kampf\". Nella prima edizione Hitler afferma che la distruzione del debole e del malato \u00e8 molto pi\u00f9 umana della loro protezione. A parte ci\u00f2, Hitler vede uno scopo nel distruggere \"il debole\" perch\u00e9 tale azione fornisce, pi\u00f9 di ogni altra cosa, lo spazio e la purezza necessaria al forte. Queste idee di eugenetica nazista e sopravvivenza del pi\u00f9 forte sono basate su alcuni testi di Nietzsche (come \"L'anticristo\") e sul darwinismo sociale assai diffuso fino dalla fine del XIX secolo.\nPopolarit\u00e0 ed edizioni moderne.\nFino all'ascesa al potere di Hitler, avvenuta nel gennaio del 1933, furono vendute 241.000 copie del \"Mein Kampf\"; nello stesso anno si raggiunse la cifra del milione che, per\u00f2, non includeva ancora quelle cedute a titolo gratuito dallo Stato nazista ai soldati al fronte e a ogni nuova coppia di sposi.\nAl termine della seconda guerra mondiale, milioni di esemplari di \"Mein Kampf\" furono distrutti insieme a molti altri simboli del nazismo. I diritti d'autore di tutte le edizioni di \"Mein Kampf\", a eccezione di quelli inglesi, olandesi, statunitensi ed extraeuropei, furono attribuiti nel 1949 al governo del Land della Baviera sino al 31 dicembre 2015, ovvero allo scadere dei 70 anni dalla morte dell'autore, quando sono entrati nel pubblico dominio. \nIl possesso e la lettura del \"Mein Kampf\" sono legali in tutti i paesi del mondo, con l'eccezione della Cina (fatte salve alcune biblioteche accademiche autorizzate), Israele (tranne per ragioni di studio in ambito universitario) e Austria. Nella maggioranza dei paesi del mondo \u00e8 autorizzata anche la vendita del libro.\nGermania.\nSecondo lo storico Werner Maser, Peter Raubal, pronipote di Hitler, avrebbe avuto la possibilit\u00e0 di riappropriarsi dei diritti d'autore, ma quest'ultimo ha dichiarato di non voler avere nulla a che fare con il libro, che potrebbe valere diversi milioni di euro. In Germania \u00e8 stata a lungo vietata la distribuzione del libro, eccetto che in limitate circostanze in ambito storiografico.\nNella maggior parte dei casi possedere o acquistare il libro \u00e8 legale, anche se si tratta di copie vecchie, a meno che il suo uso non sia finalizzato a promuovere nuove forme di nazismo. Fino al gennaio 2016, quando \u00e8 stata autorizzata la pubblicazione una volta scaduti i diritti d'autore, non era stata pubblicata un'edizione seriamente commentata del \"Mein Kampf\" in tedesco; l'originale rimane comunque consultabile in copie d'antiquariato, nelle biblioteche, su Internet e in ristampe prodotte da neonazisti, soprattutto statunitensi.\nFrancia.\nIn Francia, la Corte d'appello di Parigi ha proceduto, dopo un arresto avvenuto l'11 luglio 1979, ad autorizzare la vendita del libro per motivi storici, e con una premessa esplicativa di otto pagine; tuttora il libro \u00e8 stampato da Les nouvelles \u00e9ditions latines.\nRegno Unito.\nPossedere il libro \u00e8 legale.\nPaesi Bassi.\nNei Paesi Bassi, la vendita del libro \u00e8 stata dichiarata illegale in ogni caso dal 1980, ma non il possesso o il prestito, e nel 1997 il governo olandese ha spiegato che la vendita di una versione scientificamente annotata \"potrebbe\" risultare legale. Nel 2016 una corte d'appello di Amsterdam ha dichiarato non punibile la vendita a fini storici, assolvendo un antiquario di libri denunciato da un'associazione ebraica nel 2013 poich\u00e9 teneva copie storiche del \"Mein Kampf\" nella sua galleria. La definitiva sentenza della Corte suprema nel 2017 ha autorizzato la pubblicazione di un'edizione critica e storica, in preparazione. Il Centro Olandese per l'Informazione e la Documentazione di Israele si \u00e8 dichiarato favorevole \u00aba una fedele traduzione accademica\u00bb.\nStati Uniti.\nNegli Stati Uniti il libro si pu\u00f2 acquistare nelle librerie e via Internet. Il governo statunitense si impossess\u00f2 dei diritti d'autore nel 1941, in seguito all'entrata in guerra degli Stati Uniti, come parte del Trading with the Enemy Act, e nel 1979 la casa editrice Houghton Mifflin Harcourt acquist\u00f2 i diritti dal governo statunitense. Ogni anno sono vendute pi\u00f9 di 15.000 copie. Sebbene le associazioni ebraiche e antirazziste abbiano tentato di bloccarne la diffusione, ci\u00f2 non \u00e8 mai stato fatto per la presenza del primo emendamento che garantisce libert\u00e0 di espressione, stampa e religione a chiunque, in assenza di pronunciamenti giudiziari contrari. Nel 2016 la Houghton Mifflin ha annunciato che i profitti delle vendite della propria edizione del libro di Hitler andranno a organizzazioni che supportano anziani sopravvissuti all'Olocausto.\nBrasile.\nIn Brasile il libro si trova in poche librerie in vendita solo per scopi di ricerca. Nessuna delle maggiori catene di vendita di libri brasiliane ha in vendita l'opera. Nel 2016 un giudice di Rio de Janeiro ha vietato la vendita, l'esposizione e la divulgazione del \"Mein Kampf\" nella citt\u00e0, in quanto considerato \"apologia del nazismo\".\nAustria.\nIn Austria (dove sono diffuse le ristampe tedesche negli ambienti neonazisti), paese natale del dittatore tedesco, il libro \u00e8 illegale.\nIsraele.\nIn Israele, dove vivono molti sopravvissuti e loro parenti, il possesso e la vendita di \"Mein Kampf\" sono illegali, salvo che per edizioni riservate agli storici e agli ambienti universitari; la prima traduzione del libro in lingua ebraica risale al 1995.\nCina.\nIn Cina il \"Mein Kampf\" \u00e8 vietato ed \u00e8 consultabile per ricerche solo in poche biblioteche. \nVendite su Internet.\nIl libro \u00e8 consultabile on-line ed \u00e8 venduto da diversi siti.\nNel 1999 il centro Simon Wiesenthal, organizzazione contro l'antisemitismo, \u00e8 riuscito a fermare le vendite in rete di \"Mein Kampf\" in Germania da parte di \"amazon.com\" e \"Barnes &amp; Noble\"., e dal 2020 Amazon ha messo la sua vendita al bando.\nCanada.\nIn Canada il libro \u00e8 in commercio, tranne che nella catena di librerie Chapters/Indigo.\nRussia.\nNell'Unione Sovietica il libro fu stampato in un ristretto numero di copie per i membri anziani del PCUS secondo la traduzione in russo di Karl Radek, ma il libro era di fatto proibito. In Russia il \"Mein Kampf\" \u00e8 stato pubblicato tre volte dal 1992 e il testo in russo si pu\u00f2 trovare anche su Internet. Nel 2006 la Camera Pubblica della Russia ha proposto di vietarne le pubblicazioni. Nel 2009, la sezione di San Pietroburgo del ministero russo degli Affari Interni ha chiesto di rimuovere una traduzione del libro da un sito storiografico. La pubblicazione del libro non \u00e8 stata in seguito permessa.\nSvezia.\nIl \"Mein Kampf\" \u00e8 legale da sempre in Svezia (nonostante la Baviera abbia tentato di bloccarne le pubblicazioni).\nIndia.\nIn India il \"Mein Kampf\" \u00e8 in commercio dal 1928; la versione pi\u00f9 recente \u00e8 stata stampata dal 1998 in centinaia di edizioni e copie vendute al 2010, facendo del libro un \"best seller\" nel subcontinente.\nMondo arabo e islamico.\nUn'edizione in arabo \u00e8 stata pubblicata da Bisan Publishers in Libano. Una nuova edizione in turco \u00e8 diventata bestseller in Turchia nel 2005. In Iran, cos\u00ec come anche in tutto il mondo islamico e arabo, il libro \u00e8 venduto liberamente, come altri testi antisemiti, spesso riutilizzati in funzione antisionista. \nGiappone.\nIn Giappone il libro \u00e8 sempre stato legale. Nel 2009 \u00e8 stata stampata una versione manga del libro, con il nome di .\nItalia.\nIn Italia il libro venne stampato per la prima volta in traduzione col titolo \"La mia battaglia\" nel 1934 dalla casa editrice Bompiani (dopo essere stato rifiutato dalla Mondadori), per volont\u00e0 di Mussolini, che ne pag\u00f2 segretamente i diritti con denaro dei contribuenti del ministero degli Esteri, e su sollecitazione di Rudolf Hess. Hitler scrisse perfino una brevissima nota come prefazione all'edizione italiana. Durante i colloqui di Stresa dello stesso anno, Mussolini defin\u00ec il \"Mein Kampf\" \u00abun mattone leggibile solo dalle persone pi\u00f9 colte e intelligenti\u00bb. La versione italiana era riassunta nella prima parte, a causa della mole del libro, e integrale nella seconda. \nVisto il successo, Bompiani ne pubblic\u00f2 numerose ristampe sino al 1943; nel 1938 pubblic\u00f2 integralmente anche la prima parte, col titolo \"La mia vita\", nella traduzione di Bruno Revel, poi riuniti in solo volume. La traduzione della prima parte curiosamente fu opera di un autore ebreo, Angelo Treves (all'epoca non erano state promulgate le leggi razziali, che avverranno nel 1938, un anno dopo la morte di Treves), inizialmente anonimo (l'accordo con la Germania richiedeva espressamente che il traduttore fosse un cittadino italiano non ebreo), anche se successivamente il nome del traduttore apparve in un inserto, bench\u00e9 la traduzione fosse attribuita al solo Revel per molto tempo. Entrambi i traduttori erano antifascisti: Treves ebreo e comunista, Revel valdese sposato con un'ebrea, e futuro partigiano nel Partito d'Azione.\nQuesta traduzione fu criticata \u2013 sia per il metodo in cui fu riassunto il volume, sia per la traduzione letteraria dal tedesco, ritenuta non fedele \u2013 da Delio Cantimori (all'epoca intellettuale fascista e in seguito comunista), ritenendo che \u00abuna scarsa preparazione linguistica, un'assenza assoluta di preoccupazioni culturali e politiche ha condotto il traduttore-riduttore a rendere un servigio non bello all'autore del libro e al pubblico italiano stesso\u00bb. \nIn Italia, fatti salvi i diritti d'autore della Baviera, la pubblicazione e il possesso del libro non sono mai stati illegali. Nel dopoguerra \u00e8 stato ristampato soltanto venticinque anni dopo la fine del conflitto, nel 1970 dalle edizioni Pegaso, nonostante il Land di Baviera avesse cercato di bloccarne la pubblicazione, blocco negato dal tribunale di Bologna (anche se la prima edizione, clandestina, \u00e8 del 1969 per La Sentinella d'Italia di Monfalcone). Quasi tutte le traduzioni hanno ripreso quella di Treves, modificandola, o utilizzando traduzioni anonime amatoriali; le pubblicazioni sono avvenute specie in case editrici neofasciste come La Bussola di Roma (1971), Homerus di Roma (1971), Campironi di Cologno Monzese (1975), ecc., fino a essere lungamente e stabilmente pubblicato in versione integrale dalle Edizioni di Ar di Padova (casa editrice legata all'estrema destra e propriet\u00e0 di Franco Freda), con introduzione apologetica, probabilmente usando sempre la vecchia traduzione di Treves seppur con significativi rimaneggiamenti lessicali.\nIl \"Mein Kampf\" in tedesco conta quasi 800 pagine (nelle versioni online per motivi di carattere di stampa sono spesso ridotte a 400, portando le edizioni annotate quasi sulle 2.000 pagine). La prima edizione italiana risultava quindi molto ridotta.\nUna nuova traduzione completa (la prima), per opera di Marco Linguardo e Monica Mainardi, \u00e8 stata stampata dalla casa editrice neofascista Thule Italia di Roma nel 2016. \nLa prima versione commentata e storicizzata fu del 2002, ristampata nel 2009, per la Kaos Edizioni, a cura e con il commento critico di Giorgio Galli con il titolo \"Il \u00abMein Kampf\u00bb di Adolf Hitler. Le radici della barbarie nazista\"; la traduzione \u00e8 anonima, pur riprendendo alcune parti della versione Bompiani con rielaborazioni, e numerose aggiunte tradotte (rendendo il libro quasi completo), forse per opera dello stesso curatore; si tratta della prima edizione critica e storicizzata, anche se non completa, apparsa in Italia, in cui Galli, studioso di socialismo, totalitarismo ed esoterismo (in particolare dello stalinismo e del nazismo esoterico) cerca di restituire una visione storicamente il pi\u00f9 neutrale possibile del nazionalsocialismo e del libro - pur in opposizione al revisionismo storiografico di Ernst Nolte e Fran\u00e7ois Furet - da lui definito un testo da comprendere \u00abnella sua autentica dimensione non gi\u00e0 di causa bens\u00ec di effetto degenerativo della cultura occidentale\u00bb.\nUn'edizione di \"Mein Kampf\", ripresa esatta e quasi anastatica della Bompiani, con le note dello storico Francesco Perfetti, \u00e8 stata allegata, suscitando polemiche da parte di esponenti politici e comunit\u00e0 ebraica, al quotidiano \"il Giornale\" nel giugno 2016 come parte di una collana storica sul nazismo di otto volumi; il libro \u00e8 stato allegato in regalo con il volume \"Hitler e il Terzo Reich. Ascesa e trionfo\", un'edizione del classico \"Storia del Terzo Reich\" di William Shirer.\nEdizioni critiche.\nIl 31 dicembre 2015 sono scaduti i diritti d'autore sull'opera, considerati i 70 anni dalla morte di Hitler (30 aprile 1945) e la fine dell'anno solare, come previsto dalla legge tedesca. Da allora il libro \u00e8 di pubblico dominio e libera pubblicazione, se non per decisione politica contraria. Edizioni commentate e molto approfondite sono uscite in Germania e Italia. Altre edizioni critiche di questo tipo sono previste in Francia e Regno Unito.\nEdizione critica tedesca.\nL\"'Institut f\u00fcr Zeitgeschichte\" (Istituto di Storia Contemporanea) di Monaco di Baviera ha pubblicato la prima edizione critica del \"Mein Kampf\", inizialmente sostenuta dal governo bavarese, che poi ha ritirato l'appoggio morale ed economico a inizio 2013, temendo di apparire incoerente con la battaglia costituzionale condotta alla Corte di Karlsruhe contro il Partito Nazionaldemocratico di Germania, l'erede ideologico del Partito nazista.\nL'edizione critica tedesca si \u00e8 posta tre obiettivi: verificare la fondatezza storica delle affermazioni di Hitler, ricostruire le sue fonti intellettuali e valutare l'applicazione delle sue idee dopo l'ascesa al potere. Pur non essendo un lavoro storiograficamente innovativo, l'edizione tedesca ha venduto il solo primo anno oltre ottantamila copie.\nEdizione critica italiana.\nDopo le tre versioni italiane citate (Bompiani, Kaos e quella integrale di Thule), nell'aprile 2017 \u00e8 stata pubblicata la prima edizione critica italiana del \"Mein Kampf\", per le edizioni Mimesis, a cura di Vincenzo Pinto dell'associazione culturale Free Ebrei, con una nuova traduzione integrale dello stesso Pinto (studioso dell'antisemitismo, del sionismo e del nazismo, e del libro di Hitler in particolare) e di Alessandra Cambatzu, intitolata \"La mia battaglia\". L'edizione contiene un apparato critico molto corposo a introduzione di ogni capitolo, nonch\u00e9 una innovativa interpretazione della logica abduttiva del testo.\nIl seguito.\nDopo gli scarsi risultati alle elezioni del 1928, Hitler decise di ritirarsi a Monaco per dettare un seguito a \"Mein Kampf\" che trattava principalmente di politica estera. Il libro non fu mai pubblicato a causa dello scarso successo iniziale del primo o per la sconfitta elettorale appena patita.\nNon \u00e8 stato scoperto fino al 1958 e la prima edizione autorizzata in inglese non \u00e8 stata pubblicata fino al 2003 (\"Hitler's Second Book: The Unpublished Sequel to Mein Kampf\", ISBN 1-929631-16-2). In italiano \u00e8 stato pubblicato nel 2016 per la Thule Italia, con il titolo \"Il secondo libro\", ISBN 978-8897691433; invece con il titolo \"Il libro segreto di Hitler\" \u00e8 stato pubblicato per la Kaos Edizioni (ISBN 978-8879533041)."}
{"id": "85585", "revid": "1950057", "url": "https://it.wikipedia.org/wiki?curid=85585", "title": "Metabolismo dei lipidi", "text": "I lipidi (oli, grassi ecc.) sono biomolecole chimicamente eterogenee con marcata lipofilia (idrofobia). Si distinguono:\nIl metabolismo \u00e8 il complesso delle reazioni chimiche e fisiche che avvengono in un organismo o in una sua parte.\nLa funzione di lipidi nell'organismo umano.\nI lipidi hanno varie funzioni nell'organismo umano come elementi strutturali, funzionali e come riserve energetiche:\nBiosintesi di lipidi.\nLa biosintesi di lipidi avviene primordialmente nel fegato, nei tessuti lipidici, nei reni, nei polmoni e nelle ghiandole lattiferi. I necessari acidi grassi vengono o dall'alimentazione tramite il flusso sanguigno o sono sintetizzati dall'acetilcoenzima A. L'illustrazione accanto mostra i principali processi metabolici in merito.\nL'illustrazione fa anche capire, perch\u00e9 all'uomo \u00e8 possibile un'alimentazione prevalentemente proteica/carboidratica o prevalentemente proteica/lipidica come pure tutte le sfumature tra i due: l'acetilcoenzima A permette la trasformazione a vicenda tra i due.\nInoltre, tutte le sostanze caloricamente rilevanti (proteine, lipidi e zuccheri) possono essere trasformate in trigliceridi composti di acidi grassi C 16:0 (acido palmitico o esadecanoico secondo la nomenclatura IUPAC) e immagazzinati nel tessuto lipidico bianco come riserva calorica.\nSe si introducono grassi, \u00e8 consigliabile farlo in associazione a moderate dosi di carboidrati. L'ossidazione degli acidi grassi in carenza di carboidrati determina un aumento di corpi chetonici nel sangue (acetone e altri intermedi del metabolismo) spostando il pH verso l'acidit\u00e0, un aumento dell'urea e quindi un affaticamento dei reni.\nMetabolismo dei lipidi.\nI lipidi che sono introdotti con gli alimenti hanno una composizione variabile e sappiamo che possono essere gliceridi, steroidi, fosfolipidi, vitamine liposolubili, eccetera, ma le molecole lipidiche pi\u00f9 abbondanti negli alimenti e che il nostro organismo sfrutta per ricavarne energia sono soprattutto i trigliceridi.\nI lipidi iniziano ad essere digeriti nella bocca ad opera di lipasi linguali, poi la loro digestione prosegue nello stomaco sottoposti a lipasi gastrica ed infine si completa nell'intestino ad opera delle lipasi pancreatiche.\nPoich\u00e9 i trigliceridi sono sostanze idrofobe, il primo problema che l'organismo deve affrontare per la loro trasformazione in molecole pi\u00f9 semplici \u00e8 quello di fare in modo che gli enzimi digestivi, dispersi in un mezzo acquoso, possano adeguatamente legarsi ad essi. Ci\u00f2 \u00e8 possibile in quanto i trigliceridi vengono emulsionati dai sali biliari secreti dalla bile proveniente dalla cistifellea.\nLa bile ha una composizione molto complessa e contiene oltre agli acidi biliari che nel duodeno si trasformano immediatamente nei rispettivi sali, anche il colesterolo, fosfolipidi o pigmenti biliari e prodotti di demolizione di porfirine come l'eme.\nLa funzione dei sali biliari \u00e8 anche quella di neutralizzare l'acidit\u00e0 gastrica (pH=2) e rendere quindi attivi gli enzimi intestinali che hanno un pH ottimale intorno a 7.\nContemporaneamente dai dotti pancreatici viene secreta la prolipasi, un proenzima che viene attivato a lipasi dai sali biliari e da una proteina specifica (colipasi), che idrolizza i legami esterei tra il glicerolo e gli acidi grassi nelle posizioni 1 e 3, dando origine a un 2-monogliceride e ai sali sodici degli acidi grassi idrolizzati (saponi).\nL'idrolisi metabolica di un trigliceride viene chiamata lipolisi:\nI 2-monogliceridi possono essere assorbiti direttamente (circa il 70%) o subire l'azione di una isomerasi che sposta l'acido grasso dalla posizione 2 alla posizione 1 e subire cos\u00ec l'azione della lipasi. In questo modo si genera glicerolo libero che viene anch'esso assorbito per diffusione:\nLa produzione progressiva dei sali degli acidi grassi e di 2-monogliceridi, anch'essi agenti tensioattivi, rende l'emulsione sempre meno grossolana e la digestione via via pi\u00f9 facile.\nL'assorbimento degli acidi grassi avviene quasi esclusivamente nel tratto dell'intestino tenue chiamato digiuno e il passaggio dentro le cellule della mucosa avviene per semplice diffusione.\nAll'interno delle cellule della mucosa gli acidi grassi vengono risintetizzati in trigliceridi con consumo di energia e formazione di chilomicroni (complessi lipoproteici costituiti da trigliceridi, fosfolipidi, colesterolo e proteine).\nQuesti aggregati molecolari sono il mezzo di trasporto usato dai trigliceridi per muoversi in un mezzo acquoso come la linfa e il sangue. I sali biliari sono utilizzati per emulsionare i trigliceridi. Anche gli altri lipidi vengono riassorbiti nell'intestino e riportati al fegato che, rinviandoli successivamente alla cistifellea, li rimetter\u00e0 in questo modo di nuovo in circolazione.\nI trigliceridi, a differenza di quanto fanno i carboidrati e gli amminoacidi, non passano nei vasi sanguigni, ma vengono assorbiti dai vasi linfatici; la linfa assume un aspetto lattiginoso e viene chiamata chilo.\nIl chilo viene riversato nella vena succlavia avviando i chilomicroni verso il fegato, che \u00e8 il centro di raccolta e smistamento di qualsiasi molecola abbia un interesse metabolico.\nDi rilevante significato dietologico \u00e8 il fatto che, fra gli acidi grassi insaturi contenuti normalmente nei trigliceridi alimentari, vengono assorbiti molto facilmente quelli naturali (con un'isomeria \"cis-\"), mentre gli isomeri \"trans-\" (presenti soprattutto negli oli di semi in seguito ai trattamenti tecnologici subiti) vengono assorbiti molto pi\u00f9 lentamente e in percentuali inferiori.\nI trigliceridi contenenti acidi grassi a catena corta (MCT, medium chain triglycerides) con un numero di atomi di carbonio da 6 a 12 hanno un assorbimento sostanzialmente diverso da quelli contenenti acidi grassi a catena lunga. Gli acidi grassi MCT non passano attraverso il sistema linfatico, ma giungono direttamente al fegato attraverso i vasi mesenterici e la vena porta, dopo essere stati completamente idrolizzati dalla lipasi pancreatica.\nAlimentazione e lipidi.\nIl latte materno di mucca contiene caloricamente circa 3 % di proteine, circa 3 % di glucidi e circa 4 % di lipidi (con tasso di colesterolo elevato).\nIn diverse culture l'aliquota di calorie fornite da lipidi nell'alimentazione varia notevolmente: \nQuesto \u00e8 possibile grazie alla versatilit\u00e0 metabolica e talvolta genetica (si veda il paradosso inuit) dell'organismo umano che non trova difficolt\u00e0 a sostituire glucidi e lipidi (non essenziali) a vicenda.\nNegli ultimi anni ci sono delle accese controversie tra dietisti che optano per \"minimo di lipidi\" (low-fat) e quelli che optano per \"minimo di glucidi\" (low-sugar)."}
{"id": "85587", "revid": "228587", "url": "https://it.wikipedia.org/wiki?curid=85587", "title": "La mummia", "text": "La mummia \u00e8 un personaggio immaginario oltrech\u00e9 il titolo di numerosi libri e film:"}
{"id": "85589", "revid": "41851", "url": "https://it.wikipedia.org/wiki?curid=85589", "title": "Prospero (nome)", "text": "Origine e diffusione.\nDeriva dal latino \"Prosperus\" e significa \"fortunato\", \"propizio\", \"vittorioso\"; dalla stessa radice deriva anche il cognome Prosperi. Il nome \u00e8 stato popolarizzato dal personaggio omonimo de \"La tempesta\" di Shakespeare. Non \u00e8 mai stato comune nella lingua inglese, invece, anche se venne usato dai Puritani.\nOnomastico.\nL'onomastico viene festeggiato il 25 giugno in ricordo di san Prospero, vescovo e patrono di Reggio Emilia. Sempre con questo nome si ricordano, alle date seguenti:"}
{"id": "85593", "revid": "7", "url": "https://it.wikipedia.org/wiki?curid=85593", "title": "Cetaceo", "text": ""}
{"id": "85595", "revid": "277947", "url": "https://it.wikipedia.org/wiki?curid=85595", "title": "Parsifal (disambigua)", "text": "Parsifal o Perceval o Percival \u00e8 uno dei Cavalieri della Tavola Rotonda del ciclo arturiano, che riesce nell'impresa di ritrovare il Graal. A questo personaggio sono intitolate diverse opere:"}
{"id": "85600", "revid": "7026", "url": "https://it.wikipedia.org/wiki?curid=85600", "title": "Centimani", "text": ""}
{"id": "85601", "revid": "404338", "url": "https://it.wikipedia.org/wiki?curid=85601", "title": "DEI", "text": ""}
{"id": "85603", "revid": "43530", "url": "https://it.wikipedia.org/wiki?curid=85603", "title": "Madonnari", "text": ""}
{"id": "85607", "revid": "849787", "url": "https://it.wikipedia.org/wiki?curid=85607", "title": "Lili Marleen", "text": "Lili Marleen (a volte citata come Lili Marlene) \u00e8 una celebre canzone tedesca, tradotta in innumerevoli lingue e divenuta famosa in tutto il mondo durante la seconda guerra mondiale.\nStoria.\nIl testo originale proviene da un poemetto, intitolato \"La canzone di una giovane sentinella\", che uno scrittore e poeta tedesco di Amburgo, Hans Leip, soldato durante la Prima guerra mondiale, scrisse prima di partire per il fronte russo nel 1915. Il poemetto era parte di un volume di poesie intitolato \"Die Harfenorgel\". Il nome \"Lili Marleen\" fu coniato unendo quello della sua ragazza (figlia di un ortolano) con quello di una giovane infermiera, Marleen, che, invece, sembra essere stata la ragazza di un commilitone.\nNonostante il carattere decisamente antibellico del poemetto, la parte su Lili Marlene attir\u00f2 l'attenzione del musicista Norbert Schultze, autore di marce e di canzoni militaresche e propagandistiche, che la music\u00f2 nel 1938.\nLa prima registrazione fu quella cantata da Lale Andersen per l'editrice Apollo-Verlag (1938) con il titolo originale \"Das M\u00e4dchen unter der Laterne\" (\"La ragazza sotto il lampione\"). A partire dal 1939 fu chiamata \"Lili Marleen\": la prima pubblicazione con questo titolo (a cui venne aggiunto il sottotitolo \"Lied eines jungen Wachtpostens\", in tedesco \"Canzone di una giovane sentinella\") risale al 2 agosto 1939 per l'Electrola Studio di Berlino, con numero di catalogo Electrola CE 6993/ORA 4198-2. Il disco, che in origine vendette pochissime copie, cominci\u00f2 ad avere popolarit\u00e0 solo in seguito alla trasmissione da parte di una radio militare tedesca che, nel 1941, la diffuse tra gli Africa Korps del feldmaresciallo Erwin Rommel.\nDal 1941 fu trasmessa dall'emittente militare Radio Belgrado, sotto l'occupazione nazista della radio e del paese balcanico, per intrattenere l'esercito tedesco. La canzone ebbe comunque una vita difficile: venne infatti osteggiata dal ministro della propaganda Joseph Goebbels che ne proib\u00ec la diffusione, ma le lettere di protesta dei soldati, tra cui anche il feldmaresciallo Rommel, fecero riprendere la trasmissione, addirittura tutte le sere alle 21:55, a chiusura dei programmi."}
{"id": "85608", "revid": "1305772", "url": "https://it.wikipedia.org/wiki?curid=85608", "title": "Longobardo", "text": ""}
{"id": "85615", "revid": "916580", "url": "https://it.wikipedia.org/wiki?curid=85615", "title": "Specie di Begonia", "text": "Elenco delle Specie di \"Begonia\":"}
{"id": "85616", "revid": "1498232", "url": "https://it.wikipedia.org/wiki?curid=85616", "title": "Federazione Italiana Judo Lotta Karate Arti Marziali", "text": "La Federazione Italiana Judo Lotta Karate Arti Marziali, nota anche con l'acronimo FIJLKAM, \u00e8 un organismo sportivo affiliato al C.O.N.I..\nFu fondata il 18 gennaio 1902 a Milano dal marchese Luigi Monticelli Obizzi, che ne \u00e8 stato anche il primo presidente. Inizialmente si occupava di lotta e pesistica, per poi estendersi a varie arti marziali.\nLa FIJLKAM \u00e8 una delle pi\u00f9 antiche federazioni ed \u00e8 parte integrante della storia dello sport italiano con 3000 societ\u00e0 affiliate, 120.000 atleti e 3.000 insegnanti tecnici. Oltre che j\u016bd\u014d, lotta e karate, gestisce aikid\u014d, jujutsu, sumo, grappling-brazilian jiu-jitsu e arti marziali miste (MMA).\nLa federazione ha sempre rappresentato l'Italia, ed ha ottenuto 13 ori, 11 argenti e 20 bronzi nelle competizioni olimpiche, che vanno ad arricchire un vasto medagliere con circa 600 medaglie conquistate ai Giochi del Mediterraneo, ai Campionati Europei, ai Campionati del Mondo ed ai World Games.\nIl presidente della federazione \u00e8 stato per 32 anni (dal 1981 al 2013) Matteo Pellicone (1935-2013). Dal 2013 il presidente \u00e8 Domenico Falcone. Dal 2021 nominato vicepresidente Filjlkam settore Karate Davide Benetello. \nSerie dei presidenti.\n\"Dalla fondazione al 1972\""}
{"id": "85622", "revid": "1271241", "url": "https://it.wikipedia.org/wiki?curid=85622", "title": "Osella Corse", "text": "La Osella Engineering, pi\u00f9 nota come Osella Corse, \u00e8 una casa automobilistica italiana che fabbrica vetture da competizione, fondata nel 1965 da Enzo Osella, proveniente dalla Abarth. La casa esord\u00ec nelle gare di salita per poi costruire la prima Formula Ford e successivamente la prima Formula 2 nel 1974.\nLo sbocco naturale fu la Formula 1 in cui la casa partecip\u00f2 dal 1980 al 1990 ottenendo come miglior risultato il 4\u00ba posto al Gran Premio di San Marino 1982. Nel 1990 e 1991 fu rilevata dal principale sovvenzionatore e gareggi\u00f2 col nome di Fondmetal.\nDopo la chiusura del progetto Formula 1 per difficolt\u00e0 economiche la Osella si \u00e8 di nuovo concentrata sulla produzione di vetture sport prototipo, settore dal quale non si \u00e8 mai staccata.\nStoria.\nGli inizi.\nIl team prese vita schierando vetture Sport della Abarth in gare nazionali ed internazionali alla fine degli anni '60. \nAll'inizio degli anni 70, Osella acquis\u00ec tutto il materiale (vetture e componenti) in occasione della liquidazione della Abarth, prima dell'acquisizione del marchio da parte della FIAT. Cominci\u00f2 anche a costruire vetture Sport per le gare a ruote coperte (in salita e sport), specializzandosi nelle vetture gruppo 6. \nNel 1974 inizi\u00f2 anche a realizzare vetture monoposto (Formula 2 e Formula Ford). La vettura di Formula 2 (Osella FA2) ottenne nel 1975 un punto nella classifica del campionato europeo con Fran\u00e7ois Migault. Un ulteriore tentativo avvenne nel 1976 ma senza risultati anche a causa della mancanza di sponsorizzazioni.\nFormula 3.\nEnzo Osella costru\u00ec allora delle vetture di Formula 3 per essere vendute, ma con scarso successo. Solo alcuni piloti acquistarono la vettura, che veniva preparata con motori Toyota o Lancia. Le vetture corsero nel campionato tedesco ed italiano senza particolari risultati. L'Osella si concentr\u00f2 sulle vetture Sport dove ottenne grandi risultati e molti richieste di clienti interessati ad acquistare le sue vetture (PA5 e PA6).\nCampionato Mondiale Sport.\nNel 1977 l'Osella si classific\u00f2 seconda dietro l'Alfa Romeo nel World Sportscar Championship, campionato mondiale marche per le vetture gruppo 6(Le vetture gruppo 5 disputavano una serie parallela nel campionato gran turismo ).\nRitorno in Formula 2.\nAll'inizio del 1979, Osella ritent\u00f2 la strada della Formula 2 con una nuova vettura e con Eddie Cheever (senza volante in Formula 1). Questa volta i risultati furono all'altezza, Cheever vinse 3 gare e rimase in lotta per il titolo sino all'ultima gara. Pressioni dello sponsor, poi, spinsero Osella a tentare la strada della Formula 1.\nFormula 1.\nMotori Ford-Cosworth (1980-1982).\nNel 1980, ancora Cheever port\u00f2 la nuova FA1 all'esordio nel mondo della Formula 1. La vettura era progettata da Giorgio Stirano e spinta dal classico Ford Cosworth DFV. La vettura, pesante ed aerodinamicamente inefficiente, era contraddistinta da una livrea blu e bianca. Molti componenti erano fabbricati in casa con molti problemi qualitativi: Cheever riusc\u00ec a finire una sola gara.\nNel 1981 la vettura venne evoluta nella FA1B con i nuovi piloti Beppe Gabbiani e Miguel \u00c1ngel Guerra. L'inizio di stagione fu deludente: numerose furono le mancate qualificazioni. Tra l'altro Guerra al suo esordio in Formula 1 non riusc\u00ec a completare neppure un giro, uscendo di pista e ferendosi nel Gran Premio di San Marino (\u00e8 l'unico pilota ad aver disputato un solo gran premio senza concludere neppure un giro).\nSostituito da Piercarlo Ghinzani (13\u00ba al GP del Belgio) e Giorgio Francia e infine da Jean-Pierre Jarier che nelle ultime 7 corse risollev\u00f2 le sorti del Team con 7 qualificazioni, anche se non raggiunse mai la zona a punti. La stagione fu anche turbata dalla morte del meccanico Giovanni Amadeo, investito durante le prove del GP del Belgio da parte della Williams di Carlos Reutemann, incidente dovuto alla pessima organizzazione del Gran Premio.\nNel corso del 1981 vi fu una collaborazione esterna di Giorgio Valentini, che progett\u00f2 la nuova FA1C presentata a Monza in occasione del Gran Premio d'Italia; la direzione tecnica fu poi affidata al francese Herv\u00e9 Guilpin, che svilupp\u00f2 la vettura nel corso del 1982; alla guida vi furono Jarier e Riccardo Paletti. Jarier ottenne il miglior risultato nella storia del Team con il quarto posto nel Gran Premio di San Marino, boicottato dalle scuderie britanniche (solo 14 vetture al via).\nLa stagione fu turbata dalla morte di Riccardo Paletti a causa di un incidente al via del Gran Premio del Canada, e da una serie di rotture meccaniche, soprattutto alle sospensioni, che portarono al licenziamento di Guilpin.\nDopo l'abbandono degli sponsor principali e i conseguenti problemi economici, il team fu a un passo della scomparsa, almeno dalla Formula 1.\nMotori Alfa Romeo (1983-1988).\nNel 1983, grazie allo sponsor Kel\u00e9mata, il team riusc\u00ec a schierarsi con le vetture dell'anno precedente riviste da Tony Southgate, nella versione FA1D, e a ottenere la fornitura dei motori V12 dell'Alfa Romeo dismessi dal team ufficiale, passato ai motori turbo. \nA Imola, nel Gran Premio di San Marino, Piercarlo Ghinzani cerc\u00f2 di qualificare la vettura adattata al motore Alfa Romeo, senza riuscirci. Tale vettura utilizzava anche cambio e sospensioni posteriori della Alfa Romeo 182. In origine era stato ventilato anche che utilizzasse la monoscocca di tale vettura, ma la fornitura and\u00f2 a monte per l'opposizione della Euroracing, che gestiva le Alfa Romeo in Formula 1.\nNel frattempo il nuovo progettista Tony Southgate (ex Arrows) aveva progettato la nuova vettura FA1E, di migliore realizzazione, anche se sempre con il retrotreno origine Alfa Romeo che dal Gran premio di Gran Bretagna permise a Ghinzani e Corrado Fabi di qualificarsi abbastanza regolarmente: tuttavia poche furono le gare terminate, senza punti nel campionato mondiale. \nIl motore Alfa V12 fu pi\u00f9 una complicazione che un'opportunit\u00e0 ma permise di allacciare i rapporti con la casa milanese. L'anno successivo Osella ottenne i motori turbo V8 e i cambi per far correre una vettura per Piercarlo Ghinzani.\nOsella e Alfa Romeo ebbero una strana relazione: da un lato l'Alfa Romeo (che stava passando dalla propriet\u00e0 statale a quella della FIAT) aiut\u00f2 il team a sopravvivere nell'era dei motori turbo, dall'altro queste macchine pesanti, inaffidabili e assetate di benzina contribuirono alla mancanza di competitivit\u00e0. Addirittura la vettura del 1984, la FA1F utilizzava anche cambio e telaio derivato dall'Alfa Romeo 183T. E questa \"derivazione\" rimase sino alla FA1I del 1988.\nLa scarsit\u00e0 di fondi portava alla necessit\u00e0 di risparmiare i motori, costringendo a ridurre la pressione di sovralimentazione per evitare rotture e consumi eccessivi (dal 1984 al 1988 vigeva in formula 1 la limitazione dei consumi di carburante in gara). Nel 1986 Osella tent\u00f2 di sostituire i motori Alfa con quelli della Motori Moderni e dal 1987 con i Cosworth. Entrambe le soluzioni erano troppo costose e Osella continu\u00f2 con motori, cambi e telai Alfa Romeo. Nel 1988 l'Alfa Romeo, per evitare cattiva pubblicit\u00e0, chiese ed ottenne che i motori non venissero pi\u00f9 chiamati col nome originario ma come \"Osella V8\". \nSin dal 1984 la carenza di fondi impose all'Osella di ingaggiare per la seconda parte di stagione l'austriaco Jo Gartner per la sua dote di sponsorizzazioni. Questo port\u00f2 nella seconda parte di stagione ad un calo di prestazioni, dopo che Ghinzani ottenne il quinto posto nel rocambolesco Gran Premio di Dallas. Gartner ottenne un quinto posto a Monza ma, non essendo la vettura iscritta al mondiale, non port\u00f2 punti al team.\nNel 1985 il team prosegu\u00ec con l'evoluzione della vettura, ribattezzata FA1G, con qualche aggiornamento aerodinamico. La situazione economica si aggrav\u00f2 e a met\u00e0 stagione Ghinzani (che aveva firmato per la Toleman) lasci\u00f2 il posto al pilota pagante Huub Rothengatter.\nL'anno successivo Osella iscrisse due vetture per Ghinzani e il Campione Europeo di Formula 3000, Christian Danner. Era prevista l'adozione dei V6 Motori Moderni ma la mancanza di fondi costrinse a proseguire con i vecchi motori Alfa Romeo (la casa milanese si era ritirata e Osella acquist\u00f2 altri motori usati) montati sulla FA1H.\nA met\u00e0 stagione la situazione economica peggior\u00f2 e, passato Danner alla Arrows, la seconda vettura venne affidata all'inesperto canadese Allen Berg.\nNel 1987 l'unica Osella venne affidata ad Alex Caffi (che aveva gi\u00e0 sostituito Berg a Monza l'anno prima), il quale non concluse nessuna gara (ad Imola fu classificato 12\u00ba ma era rimasto senza benzina a 5 giri dalla fine). In alcune occasioni venne schierata una seconda vettura per Franco Forini e Gabriele Tarquini. \nNel 1988 venne ingaggiato Nicola Larini. Le vetture subirono un profondo lavoro aerodinamico e il motore, ribattezzato \"Osella\", fu sottoposto ad alcune migliorie per adeguarsi alle ulteriori limitazioni sui consumi di benzina. Malgrado buone premesse il team non and\u00f2 oltre un nono posto al Gran Premio di Monaco.\nRitorno al motore Cosworth e l'accordo con Fondmetal (1989-1990).\nLa stagione 1989 vide grandi novit\u00e0: affidata la progettazione all'ex tecnico Ferrari Tomaini, per la prima volta dal 1982 l'Osella present\u00f2 una vettura, la FA1M, completamente nuova e di propria progettazione. Dotata del motore Ford Cosworth DFR e gomme Pirelli, ottenne buoni risultati in prova (Larini 10\u00ba in Giappone). Purtroppo in gara la vettura soffr\u00ec molti ritiri sia con Larini, sia con Ghinzani, tornato al team per la sua ultima stagione in Formula 1. In Canada Larini era terzo quando fu costretto al ritiro per rottura del motore.\nNel 1990, Osella vendette il team di Formula 1 alla Fondmetal, diventata nel 1989 \"main sponsor\".\nLa scuderia fu trasferita e cambi\u00f2 nome dal 1991, diventando proprio Fondmetal.\nLe vetture sport.\nL'Osella era per\u00f2 rimasta fortemente legata al mondo delle vetture Sport, costruendo vetture biposto di ottima fattura. Da ricordare i successi nel Campionato Europeo dedicato alle vetture \"Gruppo 6\" e soprattutto la vittoria nella \"1000 km del Mugello\" 1981, gara del mondiale marche con Giorgio Francia e Lella Lombardi con una Osella PA8-BMW.\nEra ed \u00e8 normale vedere uno stuolo di Osella popolare le corse in salita in tutta Europa con risultati eccellenti (numerose vittorie nel Campionato europeo della montagna, con in molti campionati nazionali Mauro Nesti e Simone Faggioli in particolare)\nDopo l'abbandono della Formula 1, l'Osella trasferitasi dal Piemonte ad Atella in Basilicata, continua tutt'oggi ad essere una delle vetture preferite dai piloti delle vetture sport (nel 2007 ha conquistato i campionati tedesco, francese ed italiano di montagna e anche quello italiano su pista).\nNel 2009-2010 l'azienda si \u00e8 trasferita, tornando in Piemonte, nella nuova sede di Verolengo, insieme alla consociata \"Osella Service\", gi\u00e0 occupantesi dell'assistenza tecnica ai clienti sportivi."}
{"id": "85625", "revid": "1658", "url": "https://it.wikipedia.org/wiki?curid=85625", "title": "Dialetto romano", "text": ""}
{"id": "85628", "revid": "1658", "url": "https://it.wikipedia.org/wiki?curid=85628", "title": "Romanesco", "text": ""}
{"id": "85633", "revid": "2225", "url": "https://it.wikipedia.org/wiki?curid=85633", "title": "F.I.J.L.K.A.M.", "text": ""}
{"id": "85640", "revid": "316383", "url": "https://it.wikipedia.org/wiki?curid=85640", "title": "Ab ovo usque ad mala", "text": "Ab ovo usque ad mala \u00e8 un proverbio latino, usato anche da Orazio (\"Satire\", I, 3, 6 s), dal significato letterale: \u00abdall'uovo fino alle mele\u00bb e senso traslato \u00abdall'inizio alla fine\u00bb.\nLa frase nacque in riferimento ai pranzi degli antichi romani, che appunto iniziavano con le uova e terminavano con la frutta (da cui l'espressione moderna \"essere alla frutta\" = \"essere alla fine\"). Gli equivalenti proverbi italiani sono \"dall'A alla Z\" oppure \"dall'alfa all'omega\"."}
{"id": "85645", "revid": "224230", "url": "https://it.wikipedia.org/wiki?curid=85645", "title": "Ab ovo", "text": "Ab ovo \u00e8 una locuzione latina, che tradotta letteralmente significa \"dall'uovo\", cio\u00e8 \"da molto lontano\", \"dalle pi\u00f9 remote origini\".\nOrigine.\nLa frase risale ad Orazio, (\"Ars poetica\", 147), che nella sua \"Ars poetica\" avvisava di non mettersi a parlare della guerra di Troia cominciando appunto \"ab ovo\". L'uovo in questione \u00e8 quello generato da Leda dopo essere stata resa incinta da Giove sotto forma di cigno, dal quale nacquero da un lato i figli di Tindaro Castore e Polluce, e dall'altro Elena e Clitennestra.\nL'equivalente italiano del proverbio \"initiare ab ovo\" \u00e8 \"cominciare da Adamo ed Eva\", e nel linguaggio comune si suole citare quando qualcuno incomincia a raccontare una storia molto alla lontana.\nIl consiglio di Orazio si concretizza nel verso successivo, che incita a condurre il lettore \"in medias res\"."}
{"id": "85654", "revid": "14641", "url": "https://it.wikipedia.org/wiki?curid=85654", "title": "Prosperini", "text": ""}
{"id": "85655", "revid": "729019", "url": "https://it.wikipedia.org/wiki?curid=85655", "title": "Fortean Society", "text": "La Fortean Society \u00e8 stata un'associazione, cofondata nel 1931 a New York da Tiffany Thayer e Theodore Dreiser, allo scopo di promuovere le idee dello scrittore statunitense Charles Fort, oggi considerato uno dei fondatori della cosiddetta archeologia misteriosa.\nIl \"Fortean Society Magazine\" (chiamato anche \"Doubt\") venne pubblicato regolarmente fino alla morte di Thayer, nel 1959, portando la societ\u00e0 e la rivista alla chiusura.\nVerso la fine Thayer si era fatto sostenitore di idee sempre pi\u00f9 strambe, come la Terra piatta, e ne oppose altre, come la fluorizzazione delle riserve d'acqua. \nDopo la morte di Fort, la sua vedova don\u00f2 i suoi appunti alla Societ\u00e0, che li pubblic\u00f2 come pot\u00e9 nella rivista.\nMolti membri della Societ\u00e0 divennero in seguito autori di fantascienza, e le idee e l'influenza di Fort si possono ritrovare nelle loro opere. La rivista e la Societ\u00e0 non hanno alcun collegamento con l'odierno \"Fortean Times\".\nGran parte del materiale della Fortean Society \u00e8 stato incluso nell'International Fortean Organisation (\"INFO\"), fondata nel 1965 come proseguimento della stessa societ\u00e0."}
{"id": "85656", "revid": "1226", "url": "https://it.wikipedia.org/wiki?curid=85656", "title": "Mazdeismo", "text": ""}
{"id": "85661", "revid": "106376", "url": "https://it.wikipedia.org/wiki?curid=85661", "title": "Chiesa della Santissima Annunziata (Siena)", "text": "La chiesa della Santissima Annunziata \u00e8 un luogo di culto cattolico della citt\u00e0 di Siena, in Toscana.\nLa chiesa, situata nel Terzo di Citt\u00e0, prospiciente piazza del Duomo, di fronte alla cattedrale, \u00e8 inglobata all'interno del complesso dell'antico Spedale di Santa Maria della Scala.\nStoria.\nNata come cappella dello \"ospedale\", si trova nel suo nucleo pi\u00f9 antico, documentato gi\u00e0 in un atto di donazione del 29 marzo 1090. La chiesa dovette essere edificata nel 1257, ma completamente trasformata nella seconda met\u00e0 del XV secolo, ad opera di Guidoccio di Andrea, con l'aiuto, tra gli altri, del celebre Francesco di Giorgio, a cui spettano le decorazioni (perdute) della \"nobil tribuna\", cio\u00e8 la zona absidale stessa, e quella del \"palcho a scatole\", cio\u00e8 dei cassettoni nel soffitto.\nAlla fine del Seicento le disposizioni testamentarie di Agostino Chigi, gi\u00e0 rettore dell'ospedale, permisero la ricostruzione dell'altare maggiore (rifatto da Giuseppe Mazzuoli) e la creazione di due altari laterali. Poco dopo, nel primo Settecento, ne vennero edificati altri due.\nAl 1730 risale la decisione di ridecorare il catino absidale.\nDescrizione.\nEsterno.\nLa chiesa della Santissima Annunziata \u00e8 priva di una facciata propria: infatti \u00e8 situata inglobata all'interno del complesso dello Spedale di Santa Maria della Scala, sul lato prospiciente piazza del Duomo.\nIl luogo di culto, privo di campanile, d\u00e0 sulla piazza con il fianco sinistro; esso, in mattoncini, \u00e8 in parte decorato, nella parte inferiore della sezione destra, con un rivestimento in marmo, in parte, nella fascia centrale della parte sinistra, da un particolare loggiato costituito da bifore sorrette da colonnine marmoree. Nell'area con rivestimento marmoreo, si apre un portale; questo \u00e8 ogivale, leggermente strombato. Nella parte alta della fiancata della chiesa, si apre una serie di grandi monofore rinascimentali a tutto sesto, alcune delle quali sono murate.\nInterno.\nInusuale e contemporaneamente monumentale per l'unica grande navata unica e l'alto soffitto, a cassettoni lignei, ha un altare che si trova in posizione rialzata rispetto al resto della chiesa, al culmine di un'ampia scalinata. Nel presbiterio le pareti laterali risultano cos\u00ec innalzate fino alla quota della merlatura dell'attiguo Palazzo del Rettore.\nLungo le pareti della navata, vi sono quattro altari laterali marmorei, realizzati fra la fine del XVII secolo (per disposizioni testamentarie del rettore Agostino Chigi) e gli inizi del secolo successivo; ogni altare \u00e8 decorato da un'ancona sormontata da un timpano triangolare sorretto da due colonne corinzie. Sopra il primo altare di destra si trova l\"Assunzione di Maria\" di Pietro Locatelli, sull'altare opposto l\"Annunciazione\" di Giovanni Maria Morandi, sul secondo altare di sinistra la \"Visione di santa Teresa\" di Ciro Ferri; originariamente, sul secondo altare di destra, vi era un quadro di Antonio Nasini raffigurante \"Santa Francesca Romana\", andato perduto, al posto del quale vi \u00e8 un \"Crocifisso\" dipinto del XIV secolo.\nA met\u00e0 della navata, fra i due altari di ciascuna parete, si apre un portale, con cornice in pietra serena sormontata da un timpano triangolare spezzato. Il portale della parete di sinistra, che d\u00e0 su piazza del Duomo, \u00e8 provvisto di una bussola neogotica. Nei pressi di quest'ultima, vi \u00e8 un'acquasantiera in marmo, opera di Bartolomeo e Urbano da Cortona, che la realizzarono nel 1453. Nella parte terminale dell'abside, vi sono due cantorie lignee intagliate contrapposte: quella di sinistra ospita l'organo a canne, quella di destra, invece, risalente al XVII secolo, \u00e8 per i coristi ed \u00e8 sormontata da una cassa con timpano triangolare spezzato sorretto da due semicolonne corinzie.\nLa navata termina con l'abside, che presenta il grande affresco di Sebastiano Conca, ultima importante committenza dell'adiacente ospedale di Santa Maria della Scala, raffigurante la \"Piscina probatica\". Realizzato tra il 1731 e il 1732 in luogo dell\"Incoronazione della Vergine\" di Francesco di Giorgio Martini, raffigura la Piscina di Betzaeta, a Gerusalemme, citata nel Vangelo secondo Giovanni, dove si descrive come gli infermi sostino vicino alla vasca sperando in una guarigione miracolosa (Gv ). L'affresco \u00e8 stato restaurato nel 2004.\nIl presbiterio \u00e8 preceduto da un'alta scalinata e cinto da una balaustra lignea. Al centro, vi \u00e8 l'altare maggiore marmoreo, sormontato da una statua bronzea raffigurante \"Cristo risorto\", opera di Lorenzo di Pietro detto il Vecchietta (firmato e datato 1476), capolavoro del Quattrocento senese pi\u00f9 espressivo, spesso relazionato alle opere di Donatello in citt\u00e0. Ai suoi lati, due \"angeli cerofori\" anch'essi in bronzo, del XVI secolo, realizzato dall'orafo e scultore Accursio Baldi. Il paliotto \u00e8 decorato con il \"Cristo deposto\" di Giuseppe Mazzuoli, mentre sono della sua bottega le sculture in marmo che adornano l'altare.\nOrgano a canne.\nSulla cantoria di destra, si trova l'organo a canne, costruito nel 1514-1518 da Giovanni di Antonio Piffero.\nLo strumento \u00e8 a trasmissione integralmente meccanica e la sua consolle \u00e8 a finestra. Quest'ultima possiede un'unica tastiera di 47 note con prima ottava scavezza ed \u00e8 prima di pedaliera. I registri sono azionati da tiranti metallici posti al lato della consolle.\nL'organo \u00e8 racchiuso all'interno di una cassa lignea riccamente decorata. La mostra \u00e8 inquadrata fra due lesene corinzie sorreggenti un cornicione; essa \u00e8 collocata all'interno di tre campi ad arco a tutto sesto ed \u00e8 formata da canne di principale con bocche allineate orizzontalmente: il campo centrale \u00e8 ulteriormente tripartito, mentre ciascuno dei due laterali \u00e8 sormontato da un organetto morto."}
{"id": "85668", "revid": "125043750", "url": "https://it.wikipedia.org/wiki?curid=85668", "title": "Sebastiano Conca", "text": "Biografia.\nFiglio di Erasmo Conca e Caterina de Iorio, era il maggiore di dieci fratelli. Si form\u00f2 alla scuola napoletana di Francesco Solimena.\nDal 1706 si trasfer\u00ec a Roma col fratello Giovanni, che fu il suo assistente. Qui si affianc\u00f2 a Carlo Maratta e svolse una proficua attivit\u00e0 di affrescatore e di artista di altari fin oltre il 1750. A contatto con quest'ultimo, il suo stile artistico esuberante si moder\u00f2 parzialmente. A Roma, ebbe il cardinale Pietro Ottoboni come patrono e questi lo present\u00f2 a papa Clemente XI. In seguito a questo incontro, realizz\u00f2 l'affresco raffigurante Geremia nella basilica di San Giovanni in Laterano. Per il dipinto fu ricompensato dal papa col titolo di cavaliere e dal cardinale con una croce di diamanti.\nNel 1710 apr\u00ec la sua accademia, la cosiddetta \"Accademia del Nudo\" che attrasse molti allievi da tutta Europa, tra cui Pompeo Batoni, i siciliani Olivio Sozzi e Giuseppe Tresca, e che serv\u00ec per diffondere il suo stile in tutto il continente. Nel 1729 entr\u00f2 a far parte dell'Accademia di San Luca e ne divenne direttore in due diversi periodi. Nell'agosto 1731 il pittore fu chiamato a Siena per affrescare l'abside della Chiesa della Santissima Annunziata, per volont\u00e0 testamentaria del rettore del Santa Maria della Scala, Ugolino Bill\u00f2. Il lavoro venne terminato nell'aprile del 1732. Con la \"Probatica Piscina\" (o \"Piscina di Siloan\"), Conca si guadagn\u00f2 la diffusa ammirazione dei contemporanei. In particolare, furono apprezzati l'ampio respiro dell'opera e la sapiente composizione, fedele al racconto evangelico e ricca di scrupolosi dettagli.\nFu in seguito tra l'altro al servizio della corte sabauda, e lavor\u00f2 a Torino, all'oratorio di San Filippo e alla chiesa di Santa Teresa. Nel 1739 scrisse un libro dal titolo \"Ammonimenti\", contenente precetti morali e artistici e dedicato a tutti i giovani che avessero voluto diventare pittori.\nDopo il suo ritorno a Napoli nel 1752, Conca pass\u00f2, da queste esperienze di ispirazione classicheggiante, ai canoni, pi\u00f9 grandiosi, del tardo barocco e del rococ\u00f2 e si ispir\u00f2 soprattutto alle opere di Luca Giordano. Realizz\u00f2, in questo periodo, affreschi e tele abbaglianti e \"illusionistiche\".\nTra i suoi migliori allievi figura Giuseppe Ranucci della diocesi di Fondi .\"Tutta la produzione oggi nota dell'artista si iscrive infatti nel periodo che va dal 1730, data per il quadro della chiesa dei Santi Celso e Giuliano, al 1757 della chiesa di San Lorenzo in Panisperna in Roma\". Il quadro conservato nella chiesa di Santa Gemma, raffigurante la Madonna con il Bambino in Gloria, San Pancrazio con la palma romana e Santa Gemma in preghiera \u00e8 dunque opera dell'et\u00e0 matura dell'artista che la realizz\u00f2 nel 1758, un anno dopo della pala d'altare raffigurante la Concezione di Maria Vergine dipinta per i Francescani della chiesa romana di San Lorenzo in Panisperna.\nGaetano Lapis (Cagli, 1706 - Roma, 1773), detto anche il Carraccetto, che Sebastiano affid\u00f2 al tutorato del cugino Giovanni nella cui casa il giovanissimo Gaetano avrebbe cos\u00ec vissuto i primi anni di apprendistato romano.\nUna discreta celebrit\u00e0 ebbe anche il nipote di Sebastiano, il romano Tommaso Conca. Tra i suoi allievi ricordiamo anche il pittore barocco messinese Placido Campolo e il romano Andrea Casali, noto rappresentante della pittura Rococ\u00f2."}
{"id": "85671", "revid": "3115", "url": "https://it.wikipedia.org/wiki?curid=85671", "title": "Grillo (cognome)", "text": "Grillo \u00e8 un cognome di lingua italiana.\nVarianti.\nDel Grillo, Di Grillo, Grilli, Grillini, Grilloni, Grilletti.\nEtimologia.\nDeriva dal latino \"grillus\" che a sua volta \u00e8 il termine onomatopeico derivato dal verso del grillo. L'onomastica europea qualifica Grillus quale personale romano derivato dall'omonimo greco. Un'epigrafe citata da Mommsen attesta il patronimico romano Grillus. La storia ricorda Grillo figlio di Senofonte caduto nella battaglia di Mantinea (363 a.C.) in cui onore Aristotele compose uno scritto intitolato \"Grillo\". Grillo fu uno dei compagni di Ulisse, altro \u00e8 ricordato da Marziale, etc. Intorno all'anno mille, a seguito di mutamenti sociali e politici si ritorn\u00f2 all'uso degli antichi cognomi distintivi della personalit\u00e0, pratica romana caduta in disuso durante il Medioevo. I cognomi delle famiglie vennero cos\u00ec suggeriti dai luoghi di provenienza, da soprannomi, da nomi di alberi, da metalli, da mestieri e, nel nostro caso, da animali.\nDiffusione.\nIl cognome Grillo \u00e8 panitaliano (cio\u00e8 diffuso in tutto il territorio italiano), con una particolare concentrazione in Liguria, Piemonte, provincia di Milano, Romagna, provincia di Roma, Umbria, Campania, Calabria, Puglia e Sicilia.\nStoria.\nAntica casata consolare ligure che in Genova tenne Albergo durante il periodo dogale. Il Crollalanza la dice originaria della Germania e trapiantata in Genova con un Gianifero Conte del S.R.I. fin dal 798. La famiglia discende da Pietro Grillo (in atti notaio Lanfranco, XI secolo) e venne riconosciuta di antica nobilt\u00e0 nel 1592 dal Pretore della Rota Esecutiva di Genova. I Grillo vantarono ambasciatori, cardinali, ammiragli della flotta genovese; Beatrice Grillo fu madre di Papa Innocenzo IV. Ebbero i titoli di Duchi di Mondragone, Giugliano, Monterotondo ed Evoli, Marchesi di Clarafuentes e Montescaglioso, Conti di Carinola, Signori di Acerno, Anguillara, Brunito, Donnamaria, Fulciano, Monteverde, S.Cipriano e S. Donato. Tennero, altres\u00ec, i feudi di Basaluzzo, Biotta, Boffalora, Capriata, Carpeneto, Casaleggio Boiro, Cassano Spinola, Cassinelle, Castelnuovo, Figarolo, Francavilla, Lerma, Molare e Quattordio. Furono Grandi di Spagna e Cavalieri di Malta.\nUn ramo della famiglia si attest\u00f2 in Serravalle Scrivia alla met\u00e0 del XVI secolo. Con testamento 23 ottobre 1760, don Ferdinando Carbonara Signore di Sardigliano (figlio del Conte Palatino Bartolomeo), lasci\u00f2 erede dell'arma, del cognome e del titolo Giovanni Battista Grillo fratello di Angela Caterina sua sposa. \nA Carlo Giovanni Battista Grillo, nipote del precedente, Primo Presidente del Senato di Savoia, fu conferito il titolo di Conte \"per l'antica civilt\u00e0 del Casato\" con RR.LL.PP. 11 marzo 1843. Lo stesso ramo, documentato a Torino ed Alessandria gode, dopo il riconoscimento con D.M. 22 dicembre 1926, del titolo comitale e di Nobile dei Conti.\nAltra nobile famiglia \u00e8 oriunda di Gubbio dove godeva di nobilt\u00e0 fin dal secolo XI ed anche prima se si accetta la leggenda che essa discenda da uno di quei cavalieri che accompagnarono in Italia l'imperatore Ottone. Riconosce come suo capostipite un Pietro che nel 1070 insieme alla moglie Maria fece una donazione alla cattedrale Eugubina come risulta da un antico documento.\nLa famiglia dette illustri personaggi che si resero celebri nelle armi e nelle lettere. Paolo Benedetto fu uno dei capitano dei crociati eugubini nel 1091, Giovanni di Paolone fu capitano dell'imperatore Barbarossa nella guerra contro Milano e poi crociato alla resa di Gerusalemme con Goffredo di Buglione.\nLe lotte civili in Gubbio composte da un messo dell'imperatore trovarono la famiglia Grillo tra i pi\u00f9 forti contendenti. Nel 1186 troviamo un console della citt\u00e0 di Gubbio, testimonianza del privilegio concesso da Arrigo VI.\nNel secolo XIII un ramo di questa antica famiglia si trasferi' a Cagli, infatti in un atto del 1242 troviamo nominato un Paolone con la moglie Arengarda. Sia nell'antica che nella nuova patria molti furono quelli che ricoprirono le prime cariche di console o di gonfaloniere: Arsenio (nella prima met\u00e0 e Gian Angelo nella seconda met\u00e0 del Trecento furono capitani illustri cos\u00ec come lo fu Antonio nella seconda met\u00e0 del Cinquecento.\nStoria delle varianti.\nNei documenti antichi il cognome era usato nella forma singolare (nel nostro caso appunto Grillo) oppure veniva posto dopo la particella \"di\", \"del\" (il famoso Marchese del Grillo). Quando venivano indicate le donne il cognome veniva scritto al femminile, in altri documenti si ricorreva al plurale (Grilli) e per altri inspiegati motivi si usavano diminutivi o quantitativi (i vari Grillini, Grilloni, Grilletti)."}
{"id": "85672", "revid": "287204", "url": "https://it.wikipedia.org/wiki?curid=85672", "title": "L'uomo che amava solo i numeri", "text": "L'uomo che amava solo i numeri \u00e8 un saggio scritto da Paul Hoffman che narra la vita di Paul Erd\u0151s, matematico tanto geniale quanto ossessionato dalla sua ricerca verso la verit\u00e0 matematica. \nNel libro l'autore descrive la vita e le opere di Erd\u0151s servendosi delle testimonianze dei suoi amici e collaboratori. Erd\u0151s ha collaborato con 485 matematici e pubblicato 1475 testi, fra saggi ed articoli. Nel corso della sua frenetica vita ha collezionato una lunga rete di amicizie in tutto il mondo. \nL'autore descrive nei particolari le manie e le personali convinzioni di Erd\u0151s, soffermandosi a lungo sul personalissimo gergo che il matematico aveva creato per comunicare con i suoi conoscenti e amici. Per esempio, Erdos chiamava i bambini \"epsilon\" (quantit\u00e0 piccola a piacere, secondo il linguaggio utilizzato in matematica), mentre \"capo\" era utilizzato per le donne, \"schiavo\" per gli uomini e cos\u00ec via. Dal libro emerge la figura di matematico geniale e molto prolifico, oltre che un personaggio sensibile, per esempio verso i pi\u00f9 bisognosi, ma anche totalmente inetto nel comprendere tutte quelle regole non scritte che regolano il rapporto tra l'essere umano e la societ\u00e0. \nIl libro racconta, tra l'altro, di come Erd\u0151s spesso si presentasse a casa di colleghi matematici nel cuore della notte per esporre le sue scoperte o i suoi problemi, e di come fosse faticoso lavorare con lui per via dei suoi ritmi di lavoro massacranti. Infatti, lavorava, di norma, per 18-19 ore al giorno concedendosi solo delle brevissime pause per mangiare. I suoi ritmi erano talmente elevati che, di solito, Erd\u0151s era costretto a lavorare con pi\u00f9 matematici contemporaneamente, per ottimizzare al meglio il tempo dedicato alla ricerca. \nIl libro non descrive solo la vita di Erd\u0151s, ma effettua anche degli interessanti paralleli fra lui e altri grandi matematici, come Kurt G\u00f6del e Carl Friedrich Gauss, o anche con Albert Einstein, che, pur essendo un fisico, aveva acquisito una notevole preparazione matematica, necessaria per poter maneggiare la sua teoria della relativit\u00e0."}
{"id": "85673", "revid": "120521738", "url": "https://it.wikipedia.org/wiki?curid=85673", "title": "Effetto pelle", "text": "L'effetto pelle (in inglese \"skin effect\") \u00e8 la tendenza di una corrente elettrica alternata a distribuirsi in modo non uniforme all'interno di un conduttore: la sua densit\u00e0 \u00e8 maggiore sulla superficie e inferiore all'interno. Questo comporta un aumento della resistenza elettrica del conduttore, particolarmente alle alte frequenze. In altre parole, una parte del conduttore non viene utilizzata ed \u00e8 quindi come se non esistesse. Questo comporta una maggiore dissipazione di potenza, a parit\u00e0 di corrente applicata, o il passaggio di una minore corrente a parit\u00e0 di tensione applicata (legge di Ohm).\nIl fenomeno venne spiegato, per la prima volta, da Lord Kelvin nel 1887; inoltre anche Nikola Tesla studi\u00f2 il problema.\nViene chiamato \"effetto pelle\" perch\u00e9, come la pelle protegge i tessuti sottostanti a essa, cos\u00ec il campo decade molto velocemente nello strato esterno del conduttore come se fosse presente uno strato di pelle, evitando che il campo interagisca con ci\u00f2 che \u00e8 interno al conduttore. L'analogia permette di comprendere il motivo per cui viene utilizzato per creare schermi elettromagnetici.\nDefinizione.\nDa un punto di vista teorico la densit\u00e0 di corrente \"J\" (la corrente che attraversa l'unit\u00e0 di superficie) in un conduttore decresce esponenzialmente man mano che dalla superficie esterna si penetra nel suo interno. Questo vale per conduttori a sezione circolare o di altra forma.\nAlla profondit\u00e0 \"d\" la densit\u00e0 di corrente \"J\" \u00e8 approssimativamente:\ndove:\nformula_2\u00e8 la densit\u00e0 della corrente sulla superficie del conduttore e\nformula_3 \u00e8 una costante che indica la \"profondit\u00e0 di penetrazione\" (o \"profondit\u00e0 di pelle\") della corrente (lo spessore, a partire dalla superficie, in cui scorre la maggior parte della corrente).\nAlla profondit\u00e0 formula_3 la densit\u00e0 della corrente vale 1/e (circa 0,37) volte quella presente sulla superficie esterna.\nPer calcolarne il valore, si usa la relazione:\ndove\nformula_6 = resistivit\u00e0 (detta anche resistenza specifica) del conduttore;\nformula_7 = frequenza angolare (o pulsazione) della corrente (\u03bd frequenza);\nformula_8 = permeabilit\u00e0 magnetica assoluta del materiale conduttore (che, per i conduttori comuni, \u00e8 uguale a quella del vuoto: formula_9).\nLa resistenza di una lastra piana (di spessore maggiore di formula_3) al passaggio di una corrente alternata \u00e8 uguale alla resistenza di una lastra di spessore formula_3 in cui scorre una corrente continua.\nSe il conduttore \u00e8 un filo a sezione circolare la sua resistenza in alternata \u00e8 circa la stessa che presenta un filo cavo di spessore formula_3 e con lo stesso diametro del filo pieno.\nLa formula approssimata di calcolo in questo caso \u00e8:\ndove:\nformula_14 = lunghezza del conduttore cavo\nformula_15 = diametro esterno del conduttore cavo\nformula_3 = spessore della corona circolare\nL'ultima approssimazione \u00e8 pi\u00f9 accurata se formula_17.\nSostituendo il valore di formula_3 nel valore approssimato ricavato per formula_19 otteniamo:\nSi pu\u00f2 quindi affermare che: \"per un filo circolare la resistenza aumenta in modo proporzionale alla radice quadrata della frequenza\".\nSchermi.\nIn una lastra di materiale conduttivo, usata per creare schermi elettromagnetici, la profondit\u00e0 di penetrazione formula_3 si calcola:\ndove:\nAttenuazione dell'effetto pelle.\nEsistono diversi modi per ridurre il problema o per minimizzarne gli inconvenienti:\nEsempi.\nLa tabella che segue mostra lo spessore dell'effetto pelle in un cavo di rame a varie frequenze.\nImportanza.\nPer cavi di rame alla frequenza di rete (50 Hz) il valore \u03b4 \u00e8 superiore ad 8 mm. Di conseguenza per applicazioni civili a bassa e media potenza l'effetto pelle \u00e8 poco significativo in quanto i cavi di rame hanno sezioni molto inferiori a \u03b4. Invece l'effetto pelle ha conseguenze pratiche nel progetto di:"}
{"id": "85674", "revid": "3115", "url": "https://it.wikipedia.org/wiki?curid=85674", "title": "Skin effect", "text": ""}
{"id": "85676", "revid": "5148", "url": "https://it.wikipedia.org/wiki?curid=85676", "title": "Lili Marlene", "text": ""}
{"id": "85677", "revid": "1488961", "url": "https://it.wikipedia.org/wiki?curid=85677", "title": "Europa (quotidiano)", "text": "Europa \u00e8 stato un quotidiano politico italiano. Fondato nel 2003, ha sospeso le pubblicazioni nel 2014.\nStoria.\n\u00c8 stato fondato il 12 febbraio 2003 come organo di \"Democrazia \u00e8 Libert\u00e0 - La Margherita\", con direttore Nino Rizzo Nervo. Dal 2005 al 2014 il direttore responsabile \u00e8 stato Stefano Menichini. Condirettore \u00e8 stato Federico Orlando.\n\"Europa\" era l'erede del quotidiano \"Il Popolo\", del quale ha conservato parte della redazione e molti collaboratori. Il quotidiano ha sospeso le pubblicazioni il primo novembre 2014 con la messa in cassa integrazione dei lavoratori a partire dal 16 novembre.\nFinanziamenti pubblici.\n\"Europa\" ha beneficiato dei finanziamenti pubblici."}
{"id": "85683", "revid": "465169", "url": "https://it.wikipedia.org/wiki?curid=85683", "title": "Salmo", "text": ""}
{"id": "85685", "revid": "2128848", "url": "https://it.wikipedia.org/wiki?curid=85685", "title": "Lingue maya", "text": "Le lingue maya sono una famiglia di lingue parlata nella Mesoamerica e nella parte settentrionale dell'America Centrale. I linguaggi maya sono parlati da circa 6 milioni di nativi, principalmente nel Guatemala, Messico e Belize. Nel 1996, il Guatemala ha riconosciuto formalmente ventuno lingue maya, ed il Messico otto.\nCaratteristiche.\nLe lingue maya sono tra le lingue pi\u00f9 documentate e studiate delle Americhe[2]. Le lingue maya moderne discendono dal protomaya, una lingua che si pensa fosse parlata circa 5000 anni fa; non avendone testimonianze dirette, il protomaya \u00e8 stato parzialmente ricostruito, usando i metodi della linguistica comparativa.\nLe lingue maya fanno parte dell\"'area linguistica mesoamericana\", un'area di convergenza linguistica sviluppatasi attraverso millenni di interazioni tra le popolazioni della Mesoamerica: tutte le diverse lingue maya, infatti, presentano i tratti caratteristici tipici di quest'area linguistica. Per esempio, tutte queste lingue usano nomi relazionali al posto delle preposizioni per indicare le relazioni spaziali tra gli oggetti; inoltre posseggono caratteristiche grammaticali e linguistiche che le distinguono dagli altri linguaggi mesoamericani.\nDurante il periodo precolombiano, alcune lingue maya furono scritte attraverso un sistema di geroglifici; questo uso si diffuse in particolar modo durante il periodo classico della civilt\u00e0 maya (c. 250-900 d.C.). Il \"corpus\" sopravvissuto di oltre codici[3], assieme alla ricca letteratura mesoamericana postcoloniale, redatta in caratteri latini, ci hanno permesso di capire molto della storia di queste civilt\u00e0 native americane.\nFilmografia.\nIl film di Mel Gibson \"Apocalypto\" (2006) \u00e8 stato girato in maya yucateco, che \u00e8 parlato da pi\u00f9 di un milione di persone nella penisola dello Yucat\u00e1n (Messico), \u00e8 la lingua maya pi\u00f9 conosciuta e studiata della famiglia maya. Tale scelta \u00e8 simile a quella che precedentemente lo stesso Gibson aveva fatto per il suo \"La passione di Cristo\", girato in aramaico e latino."}
{"id": "85686", "revid": "124532196", "url": "https://it.wikipedia.org/wiki?curid=85686", "title": "Zamora", "text": ""}
{"id": "85687", "revid": "287204", "url": "https://it.wikipedia.org/wiki?curid=85687", "title": "Porfiriato", "text": "Il Porfiriato \u00e8 quel periodo della storia messicana corrispondente alla dittatura di Porfirio D\u00edaz. Dur\u00f2, sebbene non continuativamente, dal 1876 (anno della morte di Benito Ju\u00e1rez), al 1911, quando la rivoluzione maderista lo costrinse a rinunciare al potere.\nIl Porifiriato era caratterizzato da una politica economica prevalentemente liberale e una politica sociale dittatoriale. Le tensioni sociali e politiche alla fine portarono alla rivoluzione messicana.\nPorfiriato come periodo storico.\nGli storici hanno valutato la fine del XIX secolo, quando il generale dell'esercito liberale Porfirio D\u00edaz era presidente del Messico, (1876-1880, 1884-1911) come un periodo storico coesivo basato su transizioni politiche. In particolare, ci\u00f2 significava separare il periodo di \"ordine e progresso\" dopo il 1884 dal tumultuoso decennio della rivoluzione messicana (1910-1920) e dagli sviluppi post-Rivoluzione, ma sempre pi\u00f9 il Porfiriato viene visto come la base per il Messico post-rivoluzionario. Sotto D\u00edaz, il Messico fu in grado di centralizzare l'autorit\u00e0, gestire le lotte politiche, reprimere il banditismo e spostare le tendenze del nazionalismo economico verso gli investimenti stranieri. Questo grande cambiamento nella posizione economica permise rapidi cambiamenti economici e tecnologici, un'apertura all'innovazione culturale, un aumento dell'urbanizzazione e cambiamenti negli atteggiamenti sociali delle \u00e9lite. I benefici della crescita economica furono distribuiti in modo non uniforme e aumentarono i mali sociali, tra cui il lavoro coatto per i contadini e quello minorile nelle nuove imprese industriali. La sconfitta dei conservatori messicani nella Guerra della Riforma e infine nell'Intervento francese in Messico apr\u00ec la strada ai liberali per attuare la loro visione della Nazione.\nPorfirio D\u00edaz, da cui prende il nome il periodo, era un generale dell'esercito messicano liberale che si era distinto durante la guerra di Riforma e l'intervento francese. Aveva le aspirazioni politiche di essere presidente del Messico, che non si realizz\u00f2 fino a quando non si ribell\u00f2 a Sebasti\u00e1n Lerdo de Tejada sotto il Piano di Tuxtepec e divenne presidente. Inizialmente govern\u00f2 dal 1876 al 1880. Il primo mandato di D\u00edaz viene talvolta trattato separatamente, poich\u00e9 consolidava il potere e chiedeva il riconoscimento del suo regime al governo degli Stati Uniti. Il piano di Tuxtepec prevedeva esplicitamente la non rielezione del presidente, quindi alla fine del mandato di D\u00edaz, un alleato politico dell'esercito federale, il generale Manuel Gonz\u00e1lez, divenne presidente per un mandato. Nel 1884, D\u00edaz abbandon\u00f2 il principio di non rielezione e torn\u00f2 alla presidenza, non rinunciandovi fino a quando non fu forzato nel 1911. Francisco Madero sfid\u00f2 D\u00edaz nel 1910, facendo una campagna con lo slogan \"Effragio suffragio, nessuna rielezione\".\nOrdine politico.\nA partire dal secondo mandato di D\u00edaz (1884-88), in seguito all'\"interregno\" del presidente Gonz\u00e1lez (1880-84), il regime si caratterizz\u00f2 come una dittatura, senza oppositori eletti al Congresso e D\u00edaz che rimase in carica tramite le elezioni ma senza democrazia. Il Congresso fu ridotto al passacarte di D\u00edaz per la legislazione. La stabilit\u00e0 interna, a volte chiamata Pax Porfiriana, era accoppiata alla crescente forza dello Stato messicano, alimentata dall'aumento delle entrate derivanti da un'economia in espansione. D\u00edaz sostitu\u00ec una serie di leader regionali indipendenti con uomini fedeli a lui, ma represse il potenziale malcontento cooptando anche gli \"outs\" politici rendendoli intermediari con investitori stranieri, permettendo il loro arricchimento personale. Per consolidare ulteriormente il potere statale, D\u00edaz nomin\u00f2 \"jefes pol\u00edticos\", (\"capi politici\") rispondenti al governo centrale che comandavano le forze locali. Le politiche di conciliazione, cooptazione e repressione permisero al regime di mantenere l'ordine per decenni. Nel Messico centrale, le comunit\u00e0 indigene che avevano esercitato il controllo politico ed economico sulle loro terre e popolazioni furono minate dal regime di D\u00edaz attraverso l'espropriazione delle terre e l'indebolimento o l'assenza della leadership indigena. L'espropriazione delle terre dei villaggi avvenne con l'espandersi delle propriet\u00e0 terriere (haciendas), spesso di propriet\u00e0 di investitori stranieri. Questo processo \u00e8 noto per lo stato di Morelos prima della rivoluzione messicana quando Emiliano Zapata emerse come sindaco di Anenecuilco per difendere terre e diritti dei villaggi. Poich\u00e9 il regime di D\u00edaz mirava a conciliare investitori stranieri e grandi proprietari immobiliari, i villaggi indigeni stranieri e domestici soffrirono politicamente ed economicamente.\nQuando D\u00edaz sal\u00ec al potere nel 1876, il confine settentrionale del Messico con gli Stati Uniti divenne una regione di tensione e conflitto, che dovette essere risolta affinch\u00e9 il regime di D\u00edaz fosse riconosciuto come governo sovrano del Messico. Gruppi indigeni e ladri di bestiame saccheggiavano nella regione di confine. Gli Apache non riconobbero la sovranit\u00e0 degli Stati Uniti o del Messico sui loro territori tradizionali, ma usarono la divisione internazionale formale a loro vantaggio, facendo irruzione da una parte del confine e cercando rifugio dall'altra. I ladri rubavano il bestiame e usavano anche il confine per sfuggire alle autorit\u00e0. Gli Stati Uniti usavano la questione delle frontiere come motivo per negare il riconoscimento al regime di D\u00edaz e continu\u00f2 a verificarsi un conflitto internazionale di basso livello. Il problema del riconoscimento fu finalmente risolto da D\u00edaz. Rutherford B. Hayes conceder\u00e0 il riconoscimento nel 1878. Era chiaro a D\u00edaz che l'ordine doveva essere mantenuto su tutte le altre considerazioni.\nIl tumulto di oltre un decennio di guerra (1857-1867) e le perturbazioni economiche provocarono il brigantaggio. Per combattere questo, durante l'amministrazione del presidente civile Benito Ju\u00e1rez, una piccola ed efficiente forza di polizia rurale sotto il controllo del presidente, nota come Rurales, era uno strumento per imporre l'ordine. Quando l'ex generale dell'esercito D\u00edaz assunse la presidenza, allarg\u00f2 le dimensioni e la portata dei Rurales; erano sotto il comando e il controllo del presidente in un modo in cui l'esercito messicano non lo era. Lo slogan del Porfiriato, \"ordine e progresso\", riconosceva che senza ordine politico, lo sviluppo economico e la crescita - il progresso - non erano possibili. Gli investitori non sarebbero disposti a rischiare il proprio capitale se le condizioni politiche fossero instabili.\nLa costruzione delle ferrovie diede al governo un controllo pi\u00f9 efficace di molte regioni del Messico che avevano mantenuto un livello di indipendenza a causa della loro distanza dalla capitale. La costruzione di linee telegrafiche lungo i binari della ferrovia facilit\u00f2 ulteriormente il controllo del governo, in modo che gli ordini da Citt\u00e0 del Messico fossero immediatamente trasmessi a funzionari altrove. Il governo avrebbe potuto rispondere rapidamente alle rivolte regionali caricando Rurales armati ed i loro cavalli sui treni per sedare i disordini. Alla fine del XIX secolo, la violenza era quasi completamente scomparsa.\nFilosofia.\nD\u00edaz stesso era un politico pragmatico, ma gli intellettuali messicani cercarono di articolare una logica per la loro forma di liberalismo. I difensori erano chiamati Cient\u00edficos, \"uomini di scienza\". Trovarono una base per una tale filosofia dalla lavorazione in Messico nel positivismo del filosofo francese Auguste Comte e nel darwinismo sociale di Herbert Spencer. Il positivismo cercava di fondare la conoscenza sull'osservazione e la conoscenza basata empiricamente piuttosto che sulla metafisica o sul credo religioso. In Messico, gli intellettuali liberali credevano che la stabilit\u00e0 del Messico sotto D\u00edaz fosse dovuta al suo governo forte. Nel darwinismo sociale e nel positivismo gli intellettuali vedevano la giustificazione del loro dominio a causa della loro superiorit\u00e0 su una popolazione messicana in gran parte rurale, in gran parte indigena e di razza mista (meticcio). I liberali cercavano di sviluppare economicamente il Messico e cercavano di attuare progressi con un'ideologia che promuovesse atteggiamenti che erano \"principi nazionalisti, capitalisti e morali di parsimonia, duro lavoro, imprenditorialit\u00e0, igiene adeguata e temperanza\".\nEconomia.\nIl Messico all'inizio del Porfiriato era una nazione prevalentemente rurale, con grandi proprietari immobiliari che controllavano la produzione agricola per il mercato alimentare locale e regionale. I pi\u00f9 grandi gruppi di messicani coinvolti nell'agricoltura erano allevatori su piccola scala e agricoltori di sussistenza insieme a contadini senza terra che coltivavano terre che non possedevano. I modelli di propriet\u00e0 terriera si stavano spostando nel XIX secolo. La Riforma liberale aveva cercato di eliminare la propriet\u00e0 corporativa della terra, prendendo di mira le propriet\u00e0 di propriet\u00e0 della Chiesa cattolica romana e le comunit\u00e0 indigene, costringendole a essere suddivise in pacchi e vendute. Nonostante le speranze dei liberali, ci\u00f2 non port\u00f2 alla creazione di una classe di contadini yeoman, ma min\u00f2 l'integrit\u00e0 delle comunit\u00e0 indigene e min\u00f2 il potere economico della Chiesa.\nLa costruzione di linee ferroviarie fu un fattore importante nel trasformare l'economia messicana. Il Messico non \u00e8 dotato di un sistema fluviale navigabile che avrebbe consentito un trasporto d'acqua a basso costo e le strade erano spesso impraticabili durante la stagione delle piogge, quindi la costruzione di linee ferroviarie super\u00f2 un grave ostacolo allo sviluppo economico messicano. La prima linea da costruire fu dal porto di Veracruz sul Golfo a Citt\u00e0 del Messico, iniziato durante l'intervento francese, ma la rapida espansione delle linee nel Messico centrale e verso nord fino al confine con gli Stati Uniti abbass\u00f2 i costi di trasporto di passeggeri e merci, apr\u00ec nuove regioni, come la Comarca Lagunera nel nord del Messico, allo sviluppo agricolo. I capitali per le ferrovie, nonch\u00e9 i binari e il materiale rotabile erano stranieri. Gli investimenti in tali infrastrutture che richiedono capitale sono un indicatore del fatto che gli investitori stranieri avevano fiducia nella stabilit\u00e0 del Messico. La costruzione delle ferrovie fu un effetto di stabilit\u00e0, ma vi fu una significativa riduzione del brigantaggio e di altri disordini a causa delle ferrovie. I contadini e i loro cavalli potevano essere caricati sui treni e spediti per imporre l'ordine.\nInsieme alla costruzione di ferrovie, furono costruite linee telegrafiche accanto ai binari. Ci\u00f2 consent\u00ec la comunicazione istantanea tra capitale e citt\u00e0 lontane, aumentando il potere dello Stato messicano centrale su regioni lontane. Dispacciamenti di Rurales rapidamente alle zone problematiche era un effetto diretto di comunicazione pi\u00f9 efficiente.\nUn settore che si espanse in modo significativo durante questo periodo era il mining. Nell'era coloniale, il Messico aveva estratto e raffinato argento, coniato monete d'argento che divenne la prima valuta globale. Durante il Porfiriato, l'estrazione di minerali industriali era il fulcro del settore. Il prezzo mondiale dell'argento cal\u00f2 nel 1873, mentre allo stesso tempo le economie dei paesi sviluppati avevano bisogno di minerali industriali per la loro produzione. Come con altri aspetti dell'economia messicana, la crescita nel settore minerario era basata sulla stabilit\u00e0 stabilita dal governo. L'espansione della rete ferroviaria comport\u00f2 il trasporto economico del minerale e la rete telegrafica consent\u00ec agli investitori di avere comunicazioni efficienti con i siti minerari. Investitori stranieri, in particolare dagli Stati Uniti, aveva fiducia nel rischiare il proprio capitale nelle imprese minerarie in Messico. Le imprese minerarie per rame, piombo, ferro e carbone nel nord del Messico, in particolare Sonora, Chihuahua, Durango, Guanajuato e Coahuila, con Monterrey e Aguascalientes che divennero particolarmente importanti.\nLo sviluppo della produzione industriale mirava a un mercato interno, principalmente nel settore tessile. Furono costruite fabbriche nelle aree urbane da imprenditori messicani a Orizaba e Guanajuato, che offrirono ai lavoratori l'opportunit\u00e0 di guadagnare i salari. Queste fabbriche, molte di propriet\u00e0 di cittadini francesi, soddisfacevano le esigenze tessili domestiche.\nLavoro.\nLe organizzazioni di artigiani esistevano gi\u00e0 quando D\u00edaz sal\u00ec al potere nel 1876, come organizzazioni mutualistiche o societ\u00e0 di lavoratori benevoli, e condussero scioperi. Il Gran C\u00edrculo de Obreros de M\u00e9xico aveva quasi 30 filiali in Messico, che chiedevano sussidi oltre ad aiutare i lavoratori quando erano malati, feriti o morti. Nel 1875, il Congreso Obrero cerc\u00f2 obiettivi pi\u00f9 ampi, compresa l'istruzione per i lavoratori adulti, l'istruzione obbligatoria per i bambini e la rappresentazione dei loro obiettivi alle autorit\u00e0. Il movimento operaio non fu unificato, compreso nell'assumere posizioni politiche. Durante la fine degli anni 1870 e l'inizio degli anni 1880, gli artigiani non poterono pi\u00f9 aspirare a diventare maestri artigiani che possedevano il proprio negozio. Il loro malcontento port\u00f2 ad agitazioni, ma la formazione di organizzazioni di lavoro industriale combattivo alla fine del XIX secolo pu\u00f2 essere vista come la radice del moderno movimento operaio in Messico. Dopo il 1900, mentre l'economia del paese si espandeva drammaticamente con l'infusione di capitali stranieri e la crescita di varie industrie, cresceva anche il lavoro industriale organizzato. I lavoratori resistettero alla meccanizzazione di industrie come quelle tessili, dove i proprietari cercavano una maggiore produttivit\u00e0 per lavoratore. Ebbero luogo scioperi nelle industrie tessili di cotone, come lo sciopero del R\u00edo Blanco nel 1907, il pi\u00f9 noto. I lavoratori delle ferrovie erano i migliori sindacalizzati alla fine del Porfiriatio, con circa il 50% di essi sindacalizzati. Non c'era un solo sindacato, ma piuttosto suddiviso in compiti particolari, come ingegneri e pompieri. Lavori pi\u00f9 qualificati erano dominati dai lavoratori statunitensi e i lavoratori messicani venivano pagati meno per lo stesso lavoro. Anche i lavoratori si organizzarono in rivolte, come nello sciopero di Cananea nel 1906, il pi\u00f9 noto, poich\u00e9 la miniera era di propriet\u00e0 di interessi statunitensi e uomini armati dell'Arizona attraversarono il Messico per reprimere lo sciopero. Sebbene il Partito Liberale Messicano (PLM) sostenesse cambiamenti radicali a favore del lavoro, la maggior parte dei lavoratori industriali erano riformisti e non rivoluzionari. Poich\u00e9 il regime di D\u00edaz non rispose alle richieste di riforma, molti lavoratori ritennero desiderabile il cambiamento di regime. Con l'espansione della rete ferroviaria, i lavoratori potevano cercare lavoro lontano dalle loro case. A Citt\u00e0 del Messico, lo sviluppo di un sistema di tram, inizialmente auto trainate da muli, e successivamente auto elettriche, consent\u00ec il trasporto di massa. Le compagnie di automobili di strada impiegavano una variet\u00e0 di lavoratori per costruire i binari, mantenere le macchine e i muli e servire come conduttori.\nLe donne urbane furono in grado di ottenere un impiego negli uffici sia nelle imprese pubbliche che private. Sebbene la presenza delle donne in casa piuttosto che lavorare fuori casa fosse un indicatore dello status di classe media, alla fine del XIX secolo le donne rispettabili venivano sempre pi\u00f9 impiegate fuori casa come impiegate. Durante la Riforma liberale a met\u00e0 del XIX secolo, le donne iniziarono ad entrare nel mondo del lavoro come insegnanti di scuola pubblica e in attivit\u00e0 di beneficenza. Il regime di D\u00edaz apr\u00ec opportunit\u00e0 per le donne come impiegati del governo negli anni 1890. La creazione di una burocrazia del governo messicano in gran parte gestita da donne ai livelli inferiori avvenne in modo simile ad altre nazioni mentre le donne istruite si occupavano dell'espansione delle scartoffie ufficiali e dell'introduzione della nuova tecnologia degli uffici della macchina da scrivere, del telefono e del telegrafo.\nClassi sociali, ruoli di genere, cittadinanza.\nL'aumento della ricchezza dovuto alla crescita dell'agricoltura e dell'industrializzazione delle esportazioni favor\u00ec in larga misura le \u00e9lite urbane e gli stranieri, con il divario di reddito e culturale con il povero ampliamento. Di gran lunga il pi\u00f9 grande settore della popolazione messicana era rurale e indigeno, con le citt\u00e0 del Messico, in particolare la capitale, con la pi\u00f9 grande concentrazione di facoltose \u00e9lite bianche. Gli uomini contadini coltivavano terreni che erano generalmente di propriet\u00e0 di altri, mentre le donne contadine allevavano bambini, cucinavano e pulivano. Nelle citt\u00e0, le donne plebe erano domestiche, lavoratrici in panetterie e fabbriche, mentre gli uomini plebei svolgevano tutta una serie di compiti manuali. Nel Messico centrale e meridionale, lo Stato indebol\u00ec sempre pi\u00f9 la struttura politica del dominio e la perdita di terre comunitarie ebbe un impatto significativo, ma i modi tradizionali persistirono.\nIl progetto liberale cerc\u00f2 di alimentare una cittadinanza che aderiva alle virt\u00f9 civiche attraverso il miglioramento della salute pubblica, l'addestramento militare professionale per gli uomini, un sistema penale riabilitativo e l'educazione pubblica secolare. Lo Stato cerc\u00f2 di sostituire i valori tradizionali basati sulla religione e sulla lealt\u00e0 locale con principi astratti condivisi da tutti i cittadini.\nIl Porfiriato vide la crescita della classe media urbana, con le donne che entravano nella forza lavoro come insegnanti e impiegati. I nuovi ruoli delle donne non solo aggiunsero al reddito familiare, ma contribuirono anche a importanti cambiamenti culturali, poich\u00e9 modellarono l'identit\u00e0 di una famiglia della classe media e alcune divennero visibili come attiviste per i diritti delle donne.\nLe donne messicane della classe media iniziarono ad affrontare la disparit\u00e0 di genere davanti alla legge, cos\u00ec come altre questioni. Il femminismo in Messico emerse durante la Riforma liberale e il Porfiriato, con gli aderenti che criticavano la disuguaglianza nella societ\u00e0 messicana, come accadeva altrove nell'emisfero e nell'Europa occidentale. Alcune donne formarono gruppi di sole donne per discutere di disuguaglianze, fondarono riviste letterarie e parteciparono a congressi internazionali sui diritti delle donne. Sebbene ci fosse una certa pressione politica per il suffragio femminile in Messico, non si realizz\u00f2 fino al 1953.\nSebbene ci fu un cambiamento sociale negli atteggiamenti e nei confronti dei ruoli delle donne, la diversit\u00e0 sessuale non cambi\u00f2 cos\u00ec rapidamente. L'omosessualit\u00e0 rimase clandestina e privata in generale. Nel novembre del 1901, tuttavia, ci fu uno scandalo pubblico su un raid della polizia ad un raduno di uomini gay e travestiti a Citt\u00e0 del Messico, noto come il Ballo dei quarantuno. Il caricaturista Jos\u00e9 Guadalupe Posada fece una bordata dell'incidente. Le voci abbondavano che il genero di Porfirio D\u00edaz fosse uno degli arrestati, ma rilasciato. Un elenco degli arrestati non fu mai pubblicato e il governo non conferm\u00f2 n\u00e9 neg\u00f2.\nIstruzione.\nI liberali crearono un sistema educativo secolare per contrastare l'influenza religiosa della Chiesa cattolica romana. Le scuole pubbliche erano state istituite durante il periodo di Benito Ju\u00e1rez, ma si espansero durante il Porfiriato dopo la sconfitta della monarchia francese e dei loro alleati cattolici messicani. Le scuole non solo insegnavano l'alfabetizzazione e la matematica, ma miravano anche a creare una forza lavoro guidata da principi di puntualit\u00e0, parsimonia, preziose abitudini di lavoro e astinenza dall'uso di alcol e tabacco e dal gioco d'azzardo. Nonostante ci\u00f2, l'analfabetismo era molto diffuso, con il censimento del 1910 che indicava solo il 33% degli uomini e il 27% delle donne come alfabetizzati. Tuttavia, l'impegno del governo per l'educazione sotto Justo Sierra fu un passo importante, in particolare nell'istruzione superiore, con l'istituzione della secolare e controllata Universit\u00e0 nazionale autonoma del Messico. La Reale e pontificia universit\u00e0 del Messico, fondata all'inizio del XVI secolo sotto l'autorit\u00e0 religiosa, fu soppressa nel 1865. La scuola di insegnamento era una delle poche professioni onorevoli aperte alle donne. Le insegnanti urbane e istruite delle scuole femminili erano in prima linea per le femministe in Messico.\nSanit\u00e0 pubblica.\nLa salute pubblica divenne una questione importante per il governo messicano, che consider\u00f2 una popolazione sana importante per lo sviluppo economico. Gli investimenti del governo nella sanit\u00e0 pubblica furono visti come parte del progetto generale di modernizzazione del Messico. A Citt\u00e0 del Messico, il governo invest\u00ec in un progetto di infrastrutture su larga scala per drenare il sistema lacustre centrale, la \"desag\u00fce\" nel tentativo di prevenire frequenti inondazioni nella capitale. I canali di Citt\u00e0 del Messico avevano ancora un notevole traffico di imbarcazioni, come sul Canal de la Viga, ma erano i canali in cui venivano scaricate le acque reflue, i rifiuti e le carcasse di animali. L'accesso all'acqua potabile spesso significava attirarla dalle fontane della comunit\u00e0 e distribuire casa per casa da operai con carriole o trasportare contenitori sulla schiena. Alcune famiglie erano troppo povere per pagare il servizio, quindi un membro della famiglia avrebbe prelevato e trasportato l'acqua. I pianificatori considerarono drenaggio inadeguato, trattamento delle acque reflue e mancanza di accesso all'acqua potabile pulita come problemi risolvibili con metodi scientifici. Un altro problema che i modernizzatori affrontarono fu il risanamento nel settore del confezionamento di carne. Instillare idee di igiene adeguata erano valori da impartire nelle scuole.\nRiforma penale.\nLa prigione principale di Citt\u00e0 del Messico era un ex convento, la prigione di Belem, che fu riproposta pi\u00f9 volte prima di diventare una prigione per uomini e donne. Era sporca, mal gestita e un simbolo dell'ordine. Furono elaborati piani per la costruzione di una nuova struttura, un penitenziario progettato per riabilitare i suoi prigionieri. Progettato come un panopticon basato sui piani di Jeremy Bentham, il Palacio de Lecumberri fu aperto nel 1900. I funzionari messicani erano a conoscenza dei cambiamenti nell'idea della prigione e si erano concentrati di recente sulla raccolta di statistiche sul crimine.\nCultura.\nDurante il Porfiriato, le \u00e9lite urbane messicane divennero pi\u00f9 cosmopolite, con i loro gusti di consumatore per gli stili e i beni di moda importati considerati un indicatore della modernit\u00e0 del Messico, con la Francia che incarnava la raffinatezza che ammiravano. Da quando i francesi avevano invaso il Messico e l'avevano occupato nel corso degli anni 1860, la svolta del Messico verso la Francia non fu priva di controversie in Messico. La Francia fu una grande potenza europea e con la caduta di Napoleone III nel 1870, si apr\u00ec la strada per ristabilire le normali relazioni tra i paesi. Con la ripresa delle relazioni diplomatiche, il Messico abbracci\u00f2 con entusiasmo gli stili francesi. Grandi magazzini, come il Palacio de Hierro, furono modellati su quelli di Parigi (Bon March\u00e9) e di Londra (Harrod's). L'influenza francese sulla cultura della moda, dell'arte e dell'architettura \u00e8 evidente nella capitale e in altre grandi citt\u00e0 messicane, con le \u00e9lite messicane entusiaste degli stili francesi conosciuti come afrancesados.\nTra le \u00e9lite, le corse dei cavalli divennero popolari e sono state costruite piste da corsa appositamente costruite, come l'Ippodromo di Peralvillo, costruito dal neo-formato Jockey Club. Il club assunse un architetto che partecip\u00f2 a eventi di gara in Europa e negli Stati Uniti per progettare e costruire la pista, che doveva essere aperta la domenica di Pasqua del 1882, un modo chiaramente non religioso per celebrare la festa. Alla ritardata apertura, il presidente della Repubblica (1880-1882), Manuel Gonz\u00e1lez, il suo gabinetto e il corpo diplomatico, insieme ai messicani che potevano permettersi l'ingresso, videro i cavalli di propriet\u00e0 di signori competere per le borse. Il Jockey Club fu fondato nel 1881, modellato su quelli in Europa. Citt\u00e0 del Messico occupava l'ultimo piano dell'antica residenza settecentesca del Conte di Orizaba, nota come Casa delle piastrelle. Il club forn\u00ec un luogo per incontri sociali d'\u00e9lite. Tra i direttori del Jockey Club c'erano Manuel Romero Rubio e Jos\u00e9 Yves Limantour, i pi\u00f9 stretti consiglieri di D\u00edaz, e il presidente Gonz\u00e1lez e lo stesso D\u00edaz come membri. Il Jockey Club aveva sale per fumatori, sale da pranzo, armi, bowling, poker e baccarat. C'erano case da gioco di lusso che erano regolate dal governo. Uno era nell'ex palazzo dell'Imperatore Iturbide, che alla fine del XIX secolo era un hotel. L'intrattenimento tra gli uomini delle classi popolari urbane includeva gli sport tradizionali di combattimento di galli e corride.\nLe biciclette furono importate da Parigi e Boston a Citt\u00e0 del Messico nel 1869, subito dopo l'intervento francese. Una societ\u00e0 francese import\u00f2 biciclette e apr\u00ec un'attivit\u00e0 di noleggio, ma lo sport decoll\u00f2 quando la tecnologia miglior\u00f2 negli anni 1890 con ruote di uguali dimensioni e pneumatici. Club di biciclette e gare organizzate fecero la loro comparsa poco dopo. Gli sport organizzati con regole, uguaglianza di competizione, burocrazia e tenuta dei registri formali divennero tratti distintivi della modernit\u00e0. Sebbene gli uomini dominassero lo sport, anche le donne partecipavano. Soprattutto per le donne, andare in bicicletta ha sfidato il comportamento, il comportamento e le mode tradizionali, liberandole dall'essere chiuse da vicino. Andare in bicicletta richiedeva un abbigliamento femminile migliore e molti Bloomers adottarono per la guida. Nel 1898, un montaggio di cartoni animati nella pubblicazione satirica \"El Hijo del Ahuizote\" rispose alla domanda \"perch\u00e9 andare in bicicletta?: Per divertimento, per piacere nelle strade\", e un pannello mostra una bicicletta sul fianco con una coppia che si abbraccia, con la didascalia \"per amore\". Il ciclismo fu pubblicizzato come promozione dell'esercizio fisico e buona igiene e fu associato alla modernit\u00e0, alla velocit\u00e0 e alla modernizzazione attraverso la tecnologia.\nReligione.\nLa met\u00e0 del XIX secolo era stata colpita dal conflitto tra la Chiesa cattolica e lo Stato liberale. La Costituzione messicana liberale del 1857 aveva stabilito la separazione tra chiesa e Stato, e c'erano articoli fortemente anticlericali. Come politico pragmatico, D\u00edaz non volle riaprire il vero conflitto tra il suo regime e la Chiesa cattolica in Messico e il suo matrimonio con Carmen Romero Rubio, che era una fedele cattolica, aiut\u00f2 a riparare la spaccatura. D\u00edaz non abrog\u00f2 mai gli articoli anticlericali della Costituzione, ma non li fece rispettare rigorosamente, cos\u00ec che la Chiesa cattolica fece un ritorno politico ed economico durante il Porfiriato. I missionari protestanti statunitensi si fecero strada in Messico durante il Porfiriato, in particolare al nord, ma non sfidarono significativamente il potere del cattolicesimo in Messico. In diverse regioni del paese sorsero culti religiosi locali e movimenti di contadini dissidenti, che la Chiesa cattolica considerava idolatrici. In risposta alla potenziale perdita dei fedeli in Messico e altrove, Papa Leone XIII pubblic\u00f2 l'enciclica Rerum Novarum, chiedendo alla Chiesa di essere coinvolta in problemi sociali. In Messico, alcuni laici cattolici sostennero l'abolizione della peonage del debito nelle propriet\u00e0 terriere, che teneva i contadini legati a lavorare l\u00ec perch\u00e9 non erano in grado di pagare i loro debiti. La stessa Chiesa aveva perso terre durante la Riforma liberale a met\u00e0 del XIX secolo, quindi poteva dare voce al sostegno della difficile situazione dei contadini. Il successo della Chiesa nelle nuove iniziative pu\u00f2 essere visto come gli zapatisti del Morelos non compirono azioni anticlericali durante la rivoluzione messicana e molti combattenti indossavano la Vergine di Guadalupe.\nMemoria storica.\nDurante il regime di D\u00edaz, lo Stato inizi\u00f2 ad assumere il controllo del patrimonio culturale del Messico, ampliando il Museo nazionale di antropologia come deposito centrale di reperti provenienti dai siti archeologici del Messico, nonch\u00e9 affermando il controllo sui siti stessi. La Legge dei Monumenti (1897) attribuiva la giurisdizione sui siti archeologici al governo federale. Ci\u00f2 consent\u00ec l'espropriazione e l'espulsione dei contadini che avevano coltivato colture nei siti archeologici, il pi\u00f9 sistematicamente fatto a Teotihuacan. L'ex ufficiale di cavalleria e archeologo Leopoldo Batresfu fu ispettore dei monumenti archeologici e esercit\u00f2 un notevole potere. Raccolse risorse dai fondi del governo di D\u00edaz per proteggere i siti archeologici del Messico centrale e dello Yucat\u00e1n, nonch\u00e9 per assumere lavoratori per scavare siti archeologici di particolare importanza per creare un'immagine del glorioso passato del Messico per studiosi e turisti stranieri, nonch\u00e9 fervore patriottico in Messico.\nLungo l'ampio viale alberato, il Paseo de la Reforma, progettato dall'Imperatore Massimiliano tra il Palazzo Nazionale e il Castello di Chapultepec, fu trasformato in un sito di memoria storica, con statue che commemorano figure della storia messicana e importanti eventi storici.\nCentenario dell'Indipendenza del 1910.\nLe celebrazioni ufficiali per il centenario si concentrarono nel mese di settembre, ma ci furono eventi durante l'anno centenario fuori settembre. A settembre il nucleo centrale di Citt\u00e0 del Messico fu decorato e illuminato con luci elettriche, molte coperte di fiori. Immediatamente dopo il mese centenario, fu pubblicato un libro, che dettagliava gli eventi giorno per giorno dei festeggiamenti, che comprendeva inaugurazioni di edifici e statue, ricevimenti per dignitari, sfilate militari e processioni allegoriche e storiche.\nI momenti salienti delle celebrazioni furono il 15 settembre, l'80\u00ba compleanno di D\u00edaz e il 16 settembre, il centenario del Grito de Dolores di Hidalgo, considerato il punto di partenza della lotta per l'indipendenza del Messico nel 1810. Venerd\u00ec, 15 settembre, il giorno fu segnato da una grande parata che rappresenta l'arco della storia messicana, incentrata sulla conquista del Messico del 1519, sulla lotta per l'indipendenza all'inizio del XIX secolo e sulla riforma liberale della met\u00e0 dello stesso secolo. C'erano carri allegorici raffiguranti l'esercito ribelle dell'indipendenza, il martire dell'indipendenza padre Jos\u00e9 Mar\u00eda Morelos y Pav\u00f3n e per l'era moderna commercio, industria e banche. Alle 23 di sera D\u00edaz si trovava sul balcone del Palazzo Nazionale e con il suono della campana della chiesa di padre Hidalgo a Dolores, D\u00edaz proclam\u00f2 \"Viva M\u00e9xico\". Il 16 settembre, D\u00edaz con una serie di dignitari presenti inaugur\u00f2 il Monumento all'Indipendenza in un grande incrocio (glorieta) del Paseo de la Reforma. Circa truppe messicane e contingenti di soldati stranieri marciarono verso il monumento come parte delle cerimonie inaugurali.\nUn'altra importante attivit\u00e0 di settembre includeva l'inaugurazione di D\u00edaz il 18 settembre del monumento a Benito Ju\u00e1rez ai margini del Parco Alameda. Sebbene rivale politico nella vita, D\u00edaz contribu\u00ec a commemorare i contributi di Ju\u00e1rez al Messico. Alla cerimonia, l'ambasciatore francese restitu\u00ec le chiavi cerimoniali di Citt\u00e0 del Messico che furono consegnate al generale \u00c9rie-Fr\u00e9d\u00e9ric Forey nel 1863 durante l'intervento francese. L'invasione francese aveva interrotto la presidenza di Ju\u00e1rez, costringendo il suo governo all'esilio interno mentre i francesi occupavano il Messico.\nIl 1\u00ba settembre inaugur\u00f2 un nuovo manicomio a Mixcoac. Il 2 settembre, il pilastro del fonte battesimale nella chiesa di Hidalgo fu portato nella capitale con grande cerimonia e collocato nel Museo Nazionale, con circa bambini che assistettero all'evento. Molte nazioni parteciparono alle celebrazioni, incluso il Giappone, il cui padiglione D\u00edaz inaugur\u00f2. Una questione importante per l'ammodernamento dello Stato messicano fu la salute e l'igiene, e una mostra fu inaugurata il 2 settembre. Il Segretario degli Interni di D\u00edaz, Ram\u00f3n Corral pose cerimonialmente la prima pietra di un nuovo penitenziario. Domenica 4 settembre ci fu una parata con carri allegorici, che D\u00edaz e tutto il suo gabinetto videro. Il 6 settembre circa scolari onorarono la bandiera messicana. D\u00edaz inaugur\u00f2 il nuovo edificio del Young Men's Christian Association (YMCA) a Citt\u00e0 del Messico, un'associazione volontaria protestante. Fu inaugurata una nuova scuola normale per la formazione degli insegnanti con la partecipazione di D\u00edaz e delegati stranieri. Durante i festeggiamenti si svolse anche il Congresso nazionale sulla pedagogia.\nLa monarchia spagnola invi\u00f2 un ambasciatore speciale ai festeggiamenti, che fu accolto con entusiasmo. D\u00edaz dette un'enorme accoglienza in suo onore. Il 9 settembre D\u00edaz pose la prima pietra su un monumento a Isabella la Cattolica apr\u00ec anche una mostra di arte spagnola dell'era coloniale. L'ambasciatore spagnolo, il Marchese di Polavieja, restitu\u00ec oggetti di importanza storica in Messico, tra cui l'uniforme di padre Morelos, un ritratto e altre reliquie dell'indipendenza in una cerimonia al Palazzo Nazionale, con la presenza del corpo diplomatico e messicano ufficiali dell'esercito. Il re di Spagna trasmise attraverso il suo ambasciatore speciale l'onore dell'Ordine di Carlo III su D\u00edaz, la pi\u00f9 alta distinzione per sovrani e capi di Stato. Altri che detengono l'onore erano lo Zar di Russia e i monarchi di Germania e Austria. Un ritratto del monarca spagnolo Carlo III fu svelato nel Salone degli Ambasciatori nel Palazzo Nazionale.\nIl Congresso Internazionale degli Americanisti si riun\u00ec a Citt\u00e0 del Messico, con Porfirio D\u00edaz eletto presidente onorario. Parteciparono eminenti statunitensi e di molti paesi, tra cui Eduard Seler dalla Germania e Franz Boaz dagli Stati Uniti, ricevuti dal Segretario alla Pubblica Istruzione messicano, Justo Sierra. D\u00edaz e Justo Sierra andarono con i partecipanti al Congresso nel sito archeologico di San Juan Teotihuacan.\nNell'ambito delle commemorazioni storiche del centenario, l'8 settembre fu reso omaggio al Ni\u00f1os H\u00e9roes, i cadetti che morirono difendendo il castello di Chapultepec dalle forze statunitensi invasori durante la guerra messicano-statunitense. Ma D\u00edaz pose anche la prima pietra per un monumento a George Washington nella colonia statunitense a Citt\u00e0 del Messico. La delegazione statunitense ospit\u00f2 un sontuoso banchetto per i compagni delegati. C'era un gran numero di giornalisti statunitensi che partecipavano alle celebrazioni, come il \"New York Times\", il \"New York Evening Post\", l\"'Harper's Weekly\", il \"Washington Post\", cos\u00ec come alcuni da Toronto e Montreal in Canada, con l'ambasciatore statunitense che ospit\u00f2 un ricevimento per questi giornalisti nordamericani.\nAltre statue che furono inaugurate furono una in onore del francese Louis Pasteur e del tedesco Alexander von Humboldt. Il governo tedesco aveva una guardia d'onore per il monumento degli ufficiali navali tedeschi.\nFine del Porfiriato, 1910-11.\nLe celebrazioni per il centenario furono il canto del cigno del regime di D\u00edaz. Lo sfidante presidenziale Francisco Madero era stato incarcerato durante le elezioni presidenziali del 1910, ma era fuggito a nord attraverso il confine statunitense in Texas. Mentre era ancora in Messico, pubblic\u00f2 il Piano di San Luis Potos\u00ed nell'ottobre 1910, che denunci\u00f2 le elezioni come fraudolente e invoc\u00f2 una ribellione contro quello che considerava il regime illegittimo di D\u00edaz. I combattimenti scoppiarono nello stato di Morelos, appena a sud di Citt\u00e0 del Messico, nonch\u00e9 al confine con gli Stati Uniti a Ciudad Ju\u00e1rez. L'esercito federale messicano era incapace di reprimere queste insurrezioni disparate. L'opposizione a D\u00edaz crebbe, poich\u00e9 il suo regime non era in grado di ripristinare l'ordine civile. D\u00edaz non riusc\u00ec a garantire la successione presidenziale. I rivali politici, il generale Bernardo Reyes, che aveva un feudo nel nord del Messico che comprendeva Coahuila, Tamaulipas e Nuevo Le\u00f3n, e il Segretario delle Finanze e leader dei Cient\u00edficos, Jos\u00e9 Yves Limantour, furono chiusi dalla successione, con D\u00edaz che scelse Ram\u00f3n Corral come suo vicepresidente. Reyes accett\u00f2 l'esilio e and\u00f2 in Europa, in missione per studi militari in Germania. Anche se Reyes era stato un rivale politico, secondo uno storico, esiliarlo fu grave errore di calcolo politico, poich\u00e9 era leale ed efficace e l'opposizione politica stava crescendo, aggiungendo agli antirielezionisti. Anche Limantour era in Europa, rinegoziando il debito del Messico, lasciando D\u00edaz sempre pi\u00f9 isolato politicamente. D\u00edaz inizi\u00f2 a negoziare con lo zio di Madero, Ernesto Madero, promettendo riforme se la pace fosse ripristinata. Inizi\u00f2 anche trattative informali con ribelli anti-rielezionisti all'inizio del 1911. D\u00edaz rifiut\u00f2 di dimettersi, il che riaccese la ribellione armata contro di lui, in particolare nel Chihuahua guidata da Pascual Orozco e Pancho Villa. Di fronte a questa situazione, D\u00edaz accett\u00f2 il Trattato di Ciudad Ju\u00e1rez, che lasci\u00f2 in gran parte intatto lo stato porfiriano. Il trattato specificava che le dimissioni di D\u00edaz insieme al vicepresidente Corral e crearono un regime provvisorio sotto Francisco Le\u00f3n de la Barra prima delle nuove elezioni. Le forze ribelli dovevano smobilitare. D\u00edaz e la maggior parte della sua famiglia salparono per la Francia in esilio. Mor\u00ec a Parigi nel 1915. Mentre lasciava il Messico, secondo quanto riferito profetizz\u00f2 che \"Madero ha rilasciato una tigre, vediamo se \u00e8 in grado di controllarla\"."}
{"id": "85688", "revid": "287204", "url": "https://it.wikipedia.org/wiki?curid=85688", "title": "Industry Standard Architecture", "text": "In informatica e elettronica l'Industry Standard Architecture, in sigla ISA, \u00e8 un bus parallelo per computer destinato al collegamento, attraverso appositi slot, di generiche schede d'espansione (schede video, schede audio, schede di rete, ecc.) di norma installate internamente al computer. \nIl bus ISA \u00e8 stato migliorato dallo standard EISA, entrambi oggi superati in fatto di prestazioni da bus pi\u00f9 recenti come il PCI, il PCI X e il PCI Express, quindi non pi\u00f9 utilizzati da alcun costruttore.\nVersioni.\nL'ISA fu creato nel 1981 da IBM per il suo primo personal computer avente come CPU un microprocessore, l'IBM Personal Computer, e utilizzato in seguito anche per l'IBM Personal Computer XT, commercializzato a partire dal 1983. Inizialmente avente una larghezza di bus di 8 bit e una frequenza di clock di 4.77 MHz (la stessa del microprocessore), fu migliorato nel 1984 con la commercializzazione dell'IBM Personal Computer AT. La larghezza del bus fu portata infatti a 16 bit e la frequenza di clock a 6 o 8 MHz (di nuovo la stessa del microprocessore).\nLe due versioni di ISA vengono distinte come bus XT e bus AT in riferimento al computer su cui sono state implementate. \nPrestazioni.\nIl throughput dell'ISA varia dai 4 ai 5 MB/s.\nSlot.\nPer il collegamento della scheda d'espansione \u00e8 previsto sulla scheda madre un apposito slot generalmente di colore nero. Per il bus XT \u00e8 previsto uno slot a 62 contatti, mentre per il bus AT uno slot a 98 contatti."}
{"id": "85691", "revid": "287204", "url": "https://it.wikipedia.org/wiki?curid=85691", "title": "Porfirio Diaz", "text": ""}
{"id": "85693", "revid": "9", "url": "https://it.wikipedia.org/wiki?curid=85693", "title": "Mein kampf", "text": ""}
{"id": "85695", "revid": "599013", "url": "https://it.wikipedia.org/wiki?curid=85695", "title": "Palenque", "text": "Palenque \u00e8 un sito archeologico maya situato nello stato messicano del Chiapas, non lontano dal fiume Usumacinta e circa 130\u00a0km a sud di Ciudad del Carmen. \u00c8 un sito di medie dimensioni, pi\u00f9 piccolo rispetto a Tikal e Cop\u00e1n, ma contiene alcune delle pi\u00f9 belle opere di architettura e scultura che i Maya abbiano prodotto.\nL'area abbraccia circa 2,5\u00a0km\u00b2, ma si stima che si sia esplorato meno del 10% della superficie totale che raggiunse la citt\u00e0, in quanto ancora moltissime strutture rimangono coperte dalla foresta.\nNel 1981, Palenque fu designata \"Zona Protetta\" e nel 1987 l'UNESCO la dichiar\u00f2 Patrimonio dell'Umanit\u00e0.\nIl nome.\nIl sito era gi\u00e0 abbandonato da molto tempo quando gli spagnoli arrivarono nella zona del Chiapas, nel XVI secolo.\nIl primo europeo a visitare le rovine e a redigere un resoconto fu il frate domenicano Pedro Lorenzo de la Nada nel 1567. Al tempo, il popolo Ch'ol che abitava le zone, lo chiamava \"Otolum\", che significa \"terra con forti case\". De la Nada lo tradusse approssimativamente in spagnolo come Palenque, che significa \"fortezza\". Questo divenne poi il nome della citt\u00e0 (Santo Domingo del Palenque) che venne costruita su alcune rovine periferiche nella valle, sopra il principale centro cerimoniale dell'antica citt\u00e0.\nUn altro antico nome di Palenque fu \"Lakam Ha\", che si pu\u00f2 tradurre come \"grandi acque\", per i fiumi e le grandi cascate che si trovano nella zona del sito. Fu la capitale dell'importante stato di \"B'aakal\" (ossa), dell'et\u00e0 classica maya.\nStoria.\nPalenque Maya.\nSebbene il sito fosse gi\u00e0 occupato alla met\u00e0 del periodo pre-classico, ha acquistato una certa importanza solo dopo diversi secoli. Le prime strutture famose oggi visibili furono costruite a partire dal 600. Situato nell'estremit\u00e0 occidentale del territorio maya, al bordo dell'altopiano del sud, B'aakal fu un centro grande e vitale della civilt\u00e0 maya dal V secolo al IX secolo\nSe crediamo alla lista dei re \"mitici\" di Palenque, il primo regnante dello Stato di B'aakal, oggi conosciuto come U K'ix Chan, sarebbe stato probabilmente Olmeco. Politicamente, la citt\u00e0 ebbe alti e bassi, fino alla prima disastrosa sconfitta di Calakmul nel 599, seguita da un'altra nel 611.\nEra di B'aakal il pi\u00f9 conosciuto \"Ajaw\" (re) maya, K'inich Janaab' Pakal (Pacal il grande), che regn\u00f2 dal 615 al 683.\nLe informazioni disponibili sono il frutto delle investigazioni archeologiche passate e presenti e, come tali, sono suscettibili a continue modifiche, dovute all'evoluzione delle ipotesi. In particolare, i dati di seguito riportati si riferiscono alle ipotesi proposte all'inizio del XXI secolo.\nDati generali.\nI Maya fondarono \"Lakam Ha\" durante il Periodo preclassico mesoamericano (2500 a.C.- 300 d.C.), attorno al 100 a.C., come un villaggio prevalentemente agricolo, in una zona favorita dalle numerose sorgenti e fiumi della regione.\nLa popolazione crebbe durante il Periodo classico mesoamericano (200-600) e Palenque assunse le dimensioni di una citt\u00e0, fino a divenire nel Periodo classico Tardo (600-900) la capitale della regione di \"B'akaal\" (\"osso\" nell'antica lingua dei Maya), compresa tra la zona di Chiapas e Tabasco.\nLa pi\u00f9 antica delle strutture che sono state scoperte fu costruita attorno all'anno 600.\nB'akaal fu un centro importante della civilt\u00e0 Maya tra il V ed il IX secolo; durante tale periodo si alternarono epoche di gloria e di catastrofe, di alleanze e guerre.\nIn pi\u00f9 di una occasione si alle\u00f2 con Tikal, l'altra grande citt\u00e0 Maya dell'epoca, nel tentativo di contenere l'espansione del belligerante Calakmul, anche chiamato \"Regno del Serpente\", cosa che cost\u00f2 a Palenque la sconfitta per ben due volte nel 599 e nel 611.\nI governanti di B'akaal vantavano un'antica stirpe. Alcuni di loro si vantavano di risalire ai tempi preistorici, fino alla creazione del mondo che, nella mitologia Maya, era da datarsi nell'anno 3114 a.C.\nLe teorie archeologiche moderne ritengono che la prima dinastia dei suoi regnanti era probabilmente di origine olmeca.\nPeriodo Classico Iniziale.\nIl primo Signore di B'akaal (chiamato \"Ajaw\") del quale si ha informazione fu \"K'uk B'alam\" (\"Quetzal Giaguaro\"), a volte chiamato \"Grande Signore di Tokt\u00e1n\", che govern\u00f2 quattro anni a partire dal 431. Dopo di lui giunse al potere un \"ajaw\" soprannominato \"Gaspar\u00edn\" dagli archeologi.\nI due \"ajaw\" seguenti erano probabilmente figli di Gaspar\u00edn. Poco si sapeva del primo di loro, \"B'utz Aj Sak Chiik\", finch\u00e9 nel 1994 non fu trovato una tavola che descriveva un rituale verso l\"'ajaw\". Nella stessa tavola viene menzionato come suo giovane successore \"Ahkal Mo' Naab I\" che si ritiene avesse una relazione parentale con \"B'utz Aj Sak Chiik\".\nPer ragioni sconosciute \"Ahkal Mo' Naab I\" ebbe grande prestigio, infatti i signori che lo seguirono si dimostrarono molto orgogliosi di essere suoi discendenti.\nQuando mor\u00ec \"Ahkal Mo' Naab I\" nel 524, ci fu un trono vacante per quattro anni dopo dei quali, il successivo \"ajaw\" fu incoronato a \"Tokt\u00e1n\" nel 529. \"K'an Joy Chitam I\" govern\u00f2 per 36 anni. I suoi figli \"Ahkal Mo' Naab II\" e \"K'an B'alam I\" governarono nei periodi successivi, con un periodo intermedio in cui non si sa se ci fu un \"ajaw\" ed eventualmente il suo nome.\n\"K'an B'alam I\" fu il primo \"ajaw\" ad utilizzare il soprannome \"Kinich\", o \"grande sole\", che poi fu utilizzato anche dai signori seguenti.\nGli succedette nel 583 \"Yol Iknal\", che si crede fosse sua figlia.\nLe iscrizioni trovare a Palenque documentano una battaglia che venne combattuta durante il suo governo, nella quale le truppe di Calakmul invasero e saccheggiarono Palenque, fatto che non aveva precedenti storici.\nLa battaglia e il saccheggio avvennero il giorno 21 aprile del 599.\nUna seconda vittoria di Calakmul avvenne quasi dodici anni dopo, nel 611, sotto il governo di \"Zak K'uk\", una forestiera di sangue reale che fu consacrata Grande Dama e Madre di Pacal il Grande.\nIn questa occasione l'ajaw di Calakmul entr\u00f2 personalmente a Palenque, consolidando la significativa sconfitta militare, che fu seguita da un'epoca di disordine politico.\nLa disfatta fu tale che nel 615 (anno in cui Pacal il Grande sal\u00ec al trono) inizi\u00f2 una delle tappe costruttive pi\u00f9 importanti della citt\u00e0.\nPeriodo Classico Tardo.\nB'aakal entr\u00f2 nel Periodo Classico Tardo nel disordine generale provocato dalla sconfitta da parte di Calakmul.\nI testi scritti nel 613 sono pessimisti: \"Persa \u00e8 la Divina Signora, perso \u00e8 il Re\", citano alcuni scritti, aggiungendo che alcuni riti fondamentali nemmeno venivano celebrati. Non si sono trovate menzioni riguardanti al reggente di turno.\nGli archeologi credono che dopo la morte di \"Aj Ne'Ohl Mat\", assunse il potere un uomo chiamato \"Janaab Pakal\", a volte chiamato \"Pakal I\" grazie ad un accordo politico. \"Janaab Pakal\" assunse le funzioni di \"ajaw\" ma non fu mai incoronato. A lui succedette sua figlia nel 612, la signora \"Sak K'uk\", che govern\u00f2 solo tre anni, abdicando a favore di suo figlio di dodici anni. La dinastia fu ristabilita a partire da allora e B'aakal riacquist\u00f2 lentamente il potere perduto.\nIl figlio di \"Sak K'uk\" \u00e8 il signore Maya pi\u00f9 conosciuto: \"K'inich Janaab' Pakal\", anche chiamato Pacal il Grande. Regn\u00f2 su Palenque a partire dai 12 anni, dal 615 al 683. Conosciuto come il \"Protetto dagli Dei\" riport\u00f2 Palenque a nuovi livelli di splendore\nPacal il Grande si spos\u00f2 con la principessa di Okt\u00e1n nel 624 ed ebbe due figli.\nDurante il suo governo si costruirono la maggior parte degli edifici e dei templi di Palenque. La citt\u00e0 fior\u00ec come mai prima, eclissando la fama di Tikal. L'insieme di edifici centrali, conosciuto come \"Il Palazzo\", fu ampliato e rimodellato in varie occasioni proprio negli anni 654, 661 e 668.\nIn questa struttura venne rinvenuto un testo dove si evince che Palenque era a quell'epoca alleata di Tikal e di Yaxchil\u00e1n, nonch\u00e9 vennero catturati sei signori di citt\u00e0 nemiche.\nDopo la morte di Pacal il Grande, nel 683, suo figlio maggiore, \"K'inich Kan B'alam\", assunse il comando e ad egli succedette nel 702 il fratello \"K'inich K'an Joy Chitam II\". Il primo continu\u00f2 le opere architettoniche e scultoree che aveva iniziato il padre, oltre a terminare la costruzione della famosa tomba di Pacal il Grande. Inizi\u00f2 anche ambiziosi progetti come il Congiunto delle Croci. Grazie alle numerose opere iniziate durante il suo governo, oggi abbiamo i ritratti di questo \"ajaw\", rinvenuti in varie sculture. Suo fratello, continuando con lo stesso impegno artistico e costruttivo del primo, ricostruendo e ampliando la parte nord del Palazzo.\nGrazie al regno di questi tre Signori, B'aakal ebbe un secolo di crescita e di splendore.\nNel 711, Palenque fu assediata dal regno di Tonin\u00e1, che riusc\u00ec a prendere come prigioniero l'anziano Signore \"K'inich K'an Joy Chitam II\". Non si sa che fine abbia fatto l\"'ajaw\", ma gli storici ritengono sia stato assassinato in Tonin\u00e1. Per dieci anni seguenti il trono fu vacante, fino all'incoronazione di \"K'inich Ahkal Mo' Nab' III\" nell'anno 722. Bench\u00e9 il nuovo signore appartenesse alla famiglia reale, non vi \u00e8 certezza che fosse l'erede diretto di \"K'inich K'an Joy Chitam II\" e si pensa piuttosto ad una deviazione dalla linea dinastica. \"K'inich Ahkal Mo' Nab' III\" probabilmente giunse al potere dopo aver dedicato molti anni ad intrallazzi politici e ad alleanze. Questo \"ajaw\", suo figlio e suo nipote governarono fino alla fine del secolo. Poco si sa di quest'epoca, a parte che Tonin\u00e1 era sempre sul piede di guerra contro Palenque, e proprio in questa citt\u00e0 furono ritrovati geroglifici riguardanti un'ulteriore sconfitta di Palenque.\nL'abbandono di Palenque.\nB'aakal fu costantemente assediata durante l'VIII secolo, allo stesso modo che altre citt\u00e0 Maya del Periodo Classico\n\"Wak Kini Janaab' Pakal\", anche chiamato Pacal IV, inizi\u00f2 a governare nel 799; dopo di lui si persero le tracce della dinastia di Palenque. Dopo l'anno 800 non vi furono nuove costruzione nel centro cerimoniale, bench\u00e9 sia noto che all'inizio del IX secolo B'aakal occupava una posizione rispettabile ed influente nella regione e che non vi fossero ancora segni di abbandono o di emigrazioni.\nLakam Ha continu\u00f2 ad essere abitata per alcune generazioni che si dedicarono all'agricoltura; il luogo fu abbandonato gradatamente lasciando lo spazio alla foresta che avanzava. Entro il XVI secolo la regione era completamente disabitata.\nPalenque moderna.\nRiscoperta nel secolo XVIII.\nIl municipio di \"Santo Domingo de Palenque\" fu fondata nelle vicinanze della zona archeologica nel secolo XVII. Ci\u00f2 nonostante, nessuno dedic\u00f2 particolare attenzione alla citt\u00e0 abbandonata fino al 1773, quando Don Ram\u00f3n de Ordo\u00f1ez y Aguilar la visit\u00f2, e rifer\u00ec al Capitano Generale del Guatemala. Quindi la citt\u00e0 fu visitata l'anno seguente e le rovine furono riclassificate di alto interesse, per cui due anni pi\u00f9 tardi, l'esploratore e architetto Antonio Bernasconi, accompagnato da un contingente militare comandato dal colonnello Antonio del R\u00edo, fu inviato sul posto per descriverlo. Mentre esploravano la citt\u00e0 abbandonata, le truppe distrussero parecchie mura per poter accedere all'interno degli edifici, arrecando un danno irreparabile. Bernasconi disegn\u00f2 la prima mappa moderna della citt\u00e0 e produsse alcune copie dei bassorilievi.\nEsplorazioni del secolo XIX.\nNel 1807, il disegnatore Luciano Casta\u00f1eda fece pi\u00f9 mappe della citt\u00e0. Con le informazioni delle ultime spedizioni e dai contenuti delle opere di Bernasconi e Casta\u00f1eda, fu pubblicato il primo libro su Palenque a Londra nel 1822, dal titolo \"Descriptions of the Ruins of an Ancient City, discovered near Palenque\" (\"Descrizione delle rovine antiche scoperte vicino a Palenque\").\nNel 1834, apparvero altre due pubblicazioni basate sulle stesse fonti.\nFino all'inizio del secolo XIX si credette che le figure rappresentate nelle sculture e nei bassorilievi di Palenque rappresentassero Egiziani, Polinesiani, o le Dieci Trib\u00f9 Perdute di Israele.\nNel 1831, nel documento circa la sua visita a Palenque, l'esploratore militare Juan Galindo fu il primo a notare che le figure rappresentate a Palenque erano pi\u00f9 simili alla popolazione locale.\nNel 1832, l'antiquario, cartografo e esploratore francese Jean Fr\u00e9d\u00e9ric Waldeck trascorse due anni a Palenque facendo schizzi che vennero pubblicati nel 1866.\nContemporaneamente, nel 1840 il governatore del Honduras Britannico invi\u00f2 Patrick Walker e Herbert Caddy e successivamente John Lloyd Stephens e Frederick Catherwood a esplorare la citt\u00e0.\nL'anno seguente, i britannici pubblicarono una descrizione illustrata superiore a qualsiasi anteriore.\nIl fotografo francese D\u00e9sir\u00e9 Charnay fece le prime foto di Palenque nel 1858, e vi torn\u00f2 nel 1881-1882. L'esploratore inglese Alfred Maudslay stabil\u00ec il proprio accampamento a Palenque nel 1890, e fece numerose fotografie delle opere d'arte ed iscrizioni, realizzando in seguito modelli di carta e plastica delle iscrizioni.\nEsplorazioni del secolo XX.\nAll'inizio del XX secolo ci furono molte spedizioni, la pi\u00f9 importante delle quali fu quella di Frans Blom nel 1923, che tracci\u00f2 delle mappe della parte nota della citt\u00e0 e di altre aree molto meno esplorate, inviando poi i documenti al governo messicano, con raccomandazioni circa i lavori che dovevano essere fatti al fine di conservare le rovine.\nTra il 1949 e il 1952, il governo messicano, tramite l'Instituto Nacional de Antropolog\u00eda e Historia (INAH), invi\u00f2 una squadra di esploratori e scavatori capeggiata dall'archeologo messicano Alberto Ruz Lhuillier. Tra i contributi di questa squadra si annovera la scoperta sotto al Templo delle Iscrizioni, della tomba del re Pacal il Grande (\"K'inich Janaab' Pakal\"), considerata da molti la tomba pi\u00f9 importante ritrovata in tutta l'area mesoamericana. Lo stesso Ruz fu il primo essere umano ad osservare la tomba dopo pi\u00f9 di mille anni. Successivamente Jorge Acosta comand\u00f2 un'altra spedizione dell'INAH negli anni 1970. Nella stessa decade, l'INAH costru\u00ec un museo archeologico nella zona, intitolato all'archeologo Dr. Alberto Ruz Lhuillier.\nL'ispirazione di Merle Green Robertson port\u00f2 nel 1973 alla prima tavola rotonda su Palenque: una serie di incontri di studiosi della civilt\u00e0 Maya per scoprire ed esaminare nuovi ritrovamenti.\nRobertson contribu\u00ec all'esplorazione di Palenque principalmente registrando tracce di colori delle sculture. Le attivit\u00e0 investigative archeologiche sono state praticamente interrotte, anche se nel 1995 le attivit\u00e0 della tavola rotonda furono riprese.\nDescrizione del sito.\nIl \"Tempio delle iscrizioni\".\nIl Tempio delle iscrizioni, risalente a circa il 675 \u00e8 il monumento funebre del re Pacal.\n\u00c8 uno degli edifici pi\u00f9 significativi del sito ed una delle tombe pi\u00f9 notevoli del centroamerica, ospitando il secondo geroglifico per lunghezza del mondo Maya (il primo \u00e8 il geroglifico di Copan).\nIl tempio \u00e8 costruito su una piramide a gradini posizionata nella zona est del sito archeologico. La piramide ha una base di 60\u00a0m x 42,5\u00a0m ed un'altezza di 27,2\u00a0m.\nIl tempio sovrastante ha una base di 25.5\u00a0m x 10.5\u00a0m ed un'altezza di 11.4\u00a0m.\nLe pietre pi\u00f9 grandi pesano da 12 a 15 tonnellate e sono posizionate sulla cima della piramide. Il volume totale della piramide e del tempio \u00e8 di 32500 metri cubi.\nNel 1952 Alberto Ruz Lhuillier rimosse una pietra del pavimento in una sala del tempio e scopr\u00ec un passaggio segreto che conduceva, attraverso una lunga scalinata, alla tomba di Pakal.\nLa tomba di Pakal \u00e8 rinomata per l'enorme sarcofago decorato con bassorilievi, per i ricchi ornamenti che ornavano Pakal e per le sculture di stucco che decorano le pareti della tomba.\nUnico nel suo genere \u00e8 il condotto che conduce dalla tomba stessa, attraverso la scalinata ad un buco nella pietra che chiudeva l'ingresso. Questo condotto \u00e8 probabilmente un parallelo architettonico al concetto dell'abbandono dell'anima al momento della morte nell'escatologia Maya; tesi avallata anche dalla presenza di un'iscrizione: \"ochb'ihaj sak ik'il\" (la via d'ingresso del bianco alito) usata per riferirsi all'abbandono del corpo da parte dell'anima.\nIl bassorilievo presente sul coperchio del sarcofago \u00e8 oggetto di grandi discussioni tra gli archeologi.\nVi \u00e8 rappresentato il re Pakal, nelle sembianze di una manifestazione del dio maya del mais che sta emergendo o inabissandosi nel mondo dei morti.\nInizialmente Linda Schele, David Freidel, e altri pensarono alla figura di Pakal come discendente nel mondo dei morti, ma pi\u00f9 recentemente, David Stuart e Freidel hanno suggerito una visione opposta, basata sui testi e glifi che accompagnano simili scene. In queste immagini, il glifo della nascita (pronunciato SIH-ya-ja) \u00e8 molto simile all'evento rappresentato.\nNegli altri geroglifici presenti nel tempio vengono descritti approssimativamente 180 anni di storia della citt\u00e0 dal IV al XII K'atun, ovvero il periodo finale del K'atun di K'inich Janaab' Pakal; detto periodo era incentrato sulle icone delle divinit\u00e0 patrone della citt\u00e0, conosciute collettivamente come la Triade di Palenque o individualmente come GI, GII e GIII\n\"Il Palazzo\".\nIl Palazzo (\"El Palacio\" in spagnolo) \u00e8 un complesso di edifici adiacenti e interconnessi e cortili costruiti, rimodellati e modificati da diverse generazioni lungo un periodo di 400 anni, su una terrazza artificiale.\n\u00c8 situato nella parte centrale della zona archeologica e il suo nome \u00e8 dovuto all'unione di corti, portici e passaggi sotterranei, e alla torre a quattro corpi che lo formano.\nContiene sculture e bassorilievi in stucco di alto valore artistico.\nGruppo delle Croci.\nIl \"gruppo delle croci\" (\"El conjunto de las cruces\" in spagnolo) \u00e8 formato dal \"Tempio della croce\" (\"Templo de la cruz\"), dal Tempio del sole (\"Templo del sol\") e dal \"Tempio della Croce fogliata\" (\"Templo de la cruz foliada\").\nSi tratta di un insieme di templi costruiti su una piramide a gradini, ognuno dei quali presenta importanti bassorilievi nel suo interno.\nI templi commemorano l'ascesa al trono del Signore Chan Bahlum II, dopo la morte del re Pacal il Grande e raffigurano il nuovo Signore mentre riceve la grandezza dalle mani del suo predecessore.\nLe croci alle quali si riferiscono i nomi dei templi sono in realt\u00e0 rappresentazioni dell'albero della creazione che si trova al centro del mondo (secondo la mitologia Maya).\nIl \"Tempio della Croce\" conserva ancora la \"cresta\", un muro sovrastante la struttura. Al suo interno c'era il tavolo centrale (oggi esibito al museo nazionale di Antropologia) che raffigura il mostro della Terra dal quale germoglia una pianta di mais. Sopra la pianta, affiancata da due figure umane, \u00e8 posato un uccello mitologico.\nIl \"Tempio della Croce Fogliata\" ha perso la sua facciata e solo un passaggio secondario risulta oggi completo.\nAcquedotto.\nSi tratta di una struttura di tre metri di altezza che conduce al fiume Otolum attraversando la piazza principale di Palenque lungo la sezione che corrisponde alla facciata orientale del Palazzo.\nL'acquedotto \u00e8 completato da un ponte di pietra costruito nel luogo conosciuto come Bagno della Regina (\"Ba\u00f1o de la Reina\") all'estremo nord del gruppo principale.\nTempio del Leone.\nIl \"Tempio del Leone\" (\"Templo del le\u00f3n) si trova 200 m a sud del gruppo principale. Deve il suo nome ad un elaborato bassorilievo, oggi distrutto, che rappresentava un re seduto su un trono a forma di giaguaro bicefalo.\nTempio del Conte.\nIl \"Tempio del Conte\" (\"Templo del Conde\") fu chiamato cos\u00ec a causa di Jean Frederic Waldeck che lo abit\u00f2 durante la sua permanenza a Palenque. Waldeck in realt\u00e0 non era conte, ma si attribuiva dei titoli nobiliari.\nL'elegante edificio ha un basamento a gradini costituito da cinque corpi.\nSulla sommit\u00e0 c'\u00e8 un tempio che conserva la totalit\u00e0 dei suoi elementi architettonici originali.\nGioco della Palla.\nSono due piattaforme parallele che formano la struttura per il gioco della palla.\nRegnanti.\nEcco una lista di regnanti maya di cui abbiamo notizie e che governavano Palenque."}
{"id": "85708", "revid": "30610", "url": "https://it.wikipedia.org/wiki?curid=85708", "title": "Luca Boschi", "text": "Si occupa dal 1979 anche di saggistica e affronta nelle sue opere i fumetti, i disegni animati, l'illustrazione e altri media.\nCarriera.\n\u00c8 apparso, in veste di sceneggiatore, disegnatore, giornalista e talvolta direttore editoriale su testate come \"M\u00e9tal Hurlant\", \"Banc-Titre\", \"L'Eternauta\", \"Duel\", \"Mickey Parade\", \"Replay\", \"Lupo Alberto\", \"Horror\", \"Starcom\u00ecx \"(sulle pagine della quale \u00e8 avvenuto il debutto di Leo Ortolani con storie realizzate a quattro mani), \"Paralleli\", \"Topolino\" ed altri. Ha collaborato al quotidiano \"Il Sole 24 Ore\", per il quale cura anche un blog.\nPer oltre dieci anni collabora alle riviste \"Comic Art\" e \"Totem\" con scritti e disegni e nei primi anni novanta ha curato le collane di fumetti della DC-Vertigo: Sandman, Shade, Hellblazer, Swamp Thing e varie miniserie e one shot.\nPer conto dell'editore Comic Art cura una serie di 10 albi, intitolati \"Braccio di Ferro\", da novembre 1994 ad agosto 1995, che riproducono quasi tutte le strisce originali di Elzie Crisler Segar su Braccio di Ferro del periodo che va dal 1929 al 1936.\nPer la Walt Disney Company Italia ha scritto i volumi della collana \"Walt Disney Presenta\" e dopo aver contribuito regolarmente a \"Zio Paperone\" e \"I Maestri Disney\" (riviste chiuse nel 2008 e 2009), e a \"I Classici Disney\", contribuisce a \"I Grandi Classici Disney\", \"Tesori Disney\", \"Disney Anni d'Oro\". Per la Panini \u00e8 stato per cinque anni supervisore per l'Italia di \"Simpsons Comics\" e delle altre pubblicazioni di Matt Groening. Per DeAgostini collabora a \"Disney Parade\", \"Disney Collection\" e cura, tra le altre cose, i testi e la selezione delle immagini del quindicinale \"Disney Story\" e contribuisce alla collezione di DVD \"Supergulp!\", pubblicata nel 2009 in allegato al quotidiano La Gazzetta dello Sport. Dal 2014 collabora anche, per lo stesso editore, a \"UACK! presenta Paperopoli\", \"I Migliori Anni Disney\", \"Tesori International\", \"Tesori Made in Italy\".\nPer il \"Corriere della Sera\", ha curato nel 2008, con Lidia Cannatella, la collana settimanale in 48 volumi \"La grande dinastia dei Paperi\" e nel 2010 con Alberto Becattini quella in 38 volumi \"Gli anni d'oro di Topolino\". Per Sergio Bonelli Editore collabora alle collane degli \"Almanacchi\" e \"Magazine\", curate da Graziano Frediani.\nTra i suoi libri, \"I Disney Italiani\" (NPE Editore, 2012), con Alberto Becattini, Leonardo Gori e Andrea Sani, e \"Magica Disney\", con il contributo di vari altri autori (Comicon Edizioni, 2013).\nLe sue storie a fumetti e i suoi scritti sono tradotti in vari Paesi esteri fra cui Brasile, Danimarca, Finlandia, Francia, Germania, Grecia, Norvegia, Polonia, Stati Uniti, Svezia.\nNel 2014 cura per conto del \"Corriere della Sera\" e della \"Gazzetta dello Sport\" la collana di 51 volumi \"Le Grandi Storie Disney - L'Opera Omnia di Romano Scarpa\" e collabora alle due testate nate nel corso dell'anno e pubblicate da Panini: \"UACK!\" presenta Paperopoli e \"I migliori anni Disney\".\nNel 2015 collabora alla collana in 31 volumi settimanali \"Topolino Story\" (1979 - 2010), ancora per il \"Corriere della Sera\" e la \"Gazzetta dello Sport\", e cura i testi di \"Nonna Abelarda\", delle Edizioni RW - Lineachiara.\nNegli anni 2017 e 2018 cura editorialmente due collane di libri settimanali: \"Popeye\" (60 uscite per conto del quotidiano \"La Gazzetta dello Sport\", dedicate al Braccio di Ferro di Elzie Crisler Segar e di altri autori come Doc Winner, Tom Sims, Bela Zaboly e Bud Sagendorf) e \"Cocco Bill e il meglio di Jacovitti\" (71 volumi dedicati a Benito Jacovitti per l'editore Hachette). Questa collana vince nel maggio 2018 il Premio Anafi (referendum fra i lettori) come \"Miglior iniziativa editoriale del 2017\". \nNegli anni 2020 - 2021, per Editoriale Cosmo cura il mensile \"Braccio di Ferro\".\nInsegnante di fumetto e cinema di animazione alla Scuola Internazionale di Comics a Firenze) sin dalla nascita dell'istituto, autore e conduttore radiotelevisivo, ha collaborato alle principali manifestazioni internazionali come il Salone Internazionale dei Comics di Lucca, Expocartoon (Roma), Dylan Dog Horror Fest (Milano), Fiera del libro per ragazzi di Bologna, Cartoomics (Milano), La Fiera internazionale del libro di Francoforte (Frankfurter Buchmesse), Festival international de la bande dessin\u00e9e d'Angoul\u00eame. Tra le altre manifestazioni non di settore cui partecipa si citano Popsophia (Tolentino) 2013 e 2015, Festival della Politica (Mestre) 2016.\nGi\u00e0 Direttore Culturale di Lucca Comics, dal 2001 al 2016 ricopre questa carica al Salone Internazionale Napoli Comicon, che si tiene a Napoli prima a Castel Sant'Elmo e dal 2012 alla Mostra d'Oltremare e in altre sedi cittadine (Comicon Off).\nNel 2011 collabora come aiuto regista al film documentario sulla Resistenza e la \"Linea gotica\" \"Sui sentieri di libert\u00e0\", diretto da Lucia Vannucchi, prodotto da Prisma Vision.\nDa solo o con colleghi giornalisti e critici ha scritto saggi e monografie sui comics, fra cui \"Frigo, Valvole e Balloons\", con il quale nel 1997 ha vinto la prima edizione del \"Premio Franco Fossati\" per il miglior saggio dell'anno. Nel 1991 ha vinto il \"Premio Comics World\" come miglior critico specializzato italiano, nel 1994 il \"Premio Fumo di China\" per la migliore rivista italiana (\"DC Comics Presenta\"), nel 1996 quello per il miglior sceneggiatore umoristico. Il suo libro \"Irripetibili\" (2007), pubblicato da Coniglio Editore, ha vinto il Premio ANAFI 2008 come miglior saggio del settore dell'anno.\nNel 2009 ha vinto il Premio Luciano Bottaro per il suo blog \"Cartoonist Globale\" pubblicato nell'ambito del progetto \"N\u00f2va\" de \"Il Sole 24 Ore\" e nel 2017, per la stessa ragione, gli \u00e8 stato assegnato il Premio ANAFI (Associazione Nazionale Amici del Fumetto) in occasione del Festival del Fumetto di Reggio Emilia.\nNel 2013 ha vinto nuovamente il Premio Franco Fossati col volume \"I Disney Italiani\", pubblicato dalla NPE e scritto con Alberto Becattini, Leonardo Gori e Andrea Sani.\nNel 2017, in occasione dell\u2019anno di Pistoia Capitale italiana della cultura, l\u2019associazione degli imprenditori Confartigianato ha premiato Luca Boschi per la sua attivit\u00e0, insieme allo scultore Mauro Vaccai e al fonditore d'arte Enrico Salvadori.\nNel 2021 viene nominato Commissario di valutazione nell\u2019ambito dell\u2019iniziativa \u201cPromozione Fumetto\u201d indetta dal Ministero della Cultura del Governo Draghi.\nPer il Teatro, con Giulio Giorello e Stefano De Luca \u00e8 autore dello spettacolo \"Darwin... tra le nuvole\", messo in scena nel febbraio 2009 dal Piccolo Teatro di Milano. Ancora con Giulio Giorello, e con Giuseppe Zerbi, per la regia di Emiliano Bronzino, partecipa nel 2013 allo spettacolo \"Luce e materia: una collaborazione essenziale\", a cura del Piccolo Teatro e del Politecnico di Milano."}
{"id": "85710", "revid": "1226", "url": "https://it.wikipedia.org/wiki?curid=85710", "title": "C.S. Lewis", "text": ""}
{"id": "85711", "revid": "180559", "url": "https://it.wikipedia.org/wiki?curid=85711", "title": "Scarpa (cognome)", "text": "Scarpa \u00e8 un cognome di lingua italiana.\nVarianti.\nScarpi, Scarpis, Scarpat, Scarpello, Scarpulla, Scarpelli, Scarpellini, Scarpetta, Scarpetti, Scarpitta, Scarpitti, Scarpino, Scarpinato, Scarpuzzi, Scarpone, Scarponi, Scarpace, Scarpanti, Scarparo, Scarpato, Scarpati, scarpata, scarparino.\nOrigine e diffusione.\nIl cognome Scarpa, cos\u00ec come le sue varianti, si forma a partire da soprannomi derivati da \"scarpa\" formatisi in epoca medievale.\nPer i ceppi veneziani, esiste anche un'altra ipotesi, per i quali il cognome era riferito alle persone immigrate a Venezia da Scarpanto (in greco \u039a\u03ac\u03c1\u03c0\u03b1\u03b8\u03bf\u03c2 K\u00e1rpathos), l'isola greca del Dodecanneso (Grecia) che dal XIV secolo al 1538 fece parte dello Stato da Mar veneziano.\nScarpa \u00e8 un cognome diffuso in maniera disomogenea su tutto il territorio nazionale; in Italia ci sono 3267 Scarpa, sparsi in 786 comuni con una particolare concentrazione in Veneto (1564), Campania (403), Lombardia (278), e Puglia (221)."}
{"id": "85712", "revid": "1543377", "url": "https://it.wikipedia.org/wiki?curid=85712", "title": "Web of trust", "text": "Nell'ambito della crittografia, una web of trust (\"rete di fiducia\") \u00e8 un concetto utilizzato da PGP, GnuPG, e altri sistemi compatibili con OpenPGP per stabilire l'autenticit\u00e0 dell'associazione chiave pubblica-utente. Sotto alcuni aspetti \u00e8 un'alternativa all'affidarsi esclusivamente ad una certificate authority (o a una gerarchia di esse) tipico dei sistemi PKI centralizzati. Cos\u00ec come ci sono moltissime reti di computer, ci sono molte reti di fiducia indipendenti, e ogni utente (attraverso il suo certificato d'identit\u00e0) pu\u00f2 essere parte e fungere da collegamento tra molte di esse.\nQuesto sistema di certificazione si poggia sul concetto dei sei gradi di separazione e sulla teoria del mondo piccolo.\nFunzionamento di una rete di fiducia.\nTutte le implementazioni compatibili con OpenPGP includono uno schema di gestione dei certificati per semplificarne l'uso, definito \"rete di fiducia\". Un certificato di identit\u00e0 di OpenPGP (che include la chiave pubblica e le informazioni sul suo proprietario) pu\u00f2 essere firmata elettronicamente da altri utenti, che, in questo modo, attestano l'effettiva associazione di quella chiave pubblica a quel determinato utente. Questo viene comunemente fatto in riunioni (fisiche) definite key signing party.\nInoltre tutte queste implementazioni includono un sistema di voto che pu\u00f2 essere usato per determinare di quali associazioni chiave pubblica - proprietario un utente si pu\u00f2 fidare senza dover per questo incontrare fisicamente la persona. Per esempio, se tre conoscenti parzialmente fidati hanno firmato un certificato (e quindi hanno confermato l'associazione chiave pubblica - utente che questo contiene), oppure se un solo conoscente pienamente fidato l'ha fatto, il certificato viene considerato valido. I parametri sono a scelta dell'utente (e.g., si pu\u00f2 impostare la necessit\u00e0 di una firma da parte di un utente completamente fidato, oppure da parte di 6 parzialmente), e pu\u00f2 essere completamente escluso, se desiderato.\nQuesto schema \u00e8 flessibile, diversamente dalla maggior parte dalle altre infrastrutture a chiave pubblica, e lascia la scelta del livello di fiducia agli utenti individuali. Non \u00e8 perfetto e richiede prudenza e attenta supervisione da parte degli utenti. Essenzialmente per\u00f2 tutte le PKI sono meno flessibili e obbligano gli utenti a fidarsi dei certificati dell'infrastruttura firmati dalla certificate authority. La supervisione da parte degli utenti non \u00e8 n\u00e9 richiesta n\u00e9 permessa. Neanche questi sistemi sono ovviamente perfetti.\nDifferenze con una tipica PKI.\nAl contrario, in un tipico sistema PKI X.509 ogni certificato pu\u00f2 essere firmato solo una volta da una certificate authority (CA). Il certificato della CA pu\u00f2 essere esso stesso firmato da un'altra CA, e cos\u00ec via fino ad un certificato 'auto-firmato', chiamato root certificate. I root certificates devono essere accessibili da chi usa un certificato CA di livello pi\u00f9 basso, quindi vengono solitamente ampiamente distribuiti. Per esempio, sono inclusi in programmi come web browser e di posta elettronica. In questo modo pagine web, email, etc., protette attraverso SSL/TLS possono essere autenticate senza richiedere all'utente l'installazione manuale dei root certificates. Solitamente vengono inclusi pi\u00f9 di cento certificati di dozzine di PKI, conferendo la fiducia ad un certificato attraverso la gerarchia a cui si riferisce. Molti di questi certificati vennero creati da societ\u00e0 fallite in seguito, come il caso del collasso di Dot-com. A meno che queste PKI siano ancora gestite -nonostante tutto- quasi sicuramente quei root certificates non sono pi\u00f9 affidabili.\nProblematiche di una rete di fiducia.\nLa rete di fiducia di OpenPGP \u00e8 immune da problemi come i fallimenti di societ\u00e0, e ha continuato a funzionare fino ad oggi senza grandi cambiamenti. Ciononostante, esiste un serio problema. Gli utenti che perdono la loro chiave privata non possono pi\u00f9 decifrare i messaggi che sono stati creati usando la relativa chiave pubblica. I primi certificati PGP non contenevano date di scadenza, e quindi avevano durata illimitata. Gli utenti dovevano preparare un certificato di revoca firmato in previsione di un eventuale furto o smarrimento della chiave privata. Un famoso crittografo sta ancora ricevendo messaggi crittati usando una chiave pubblica di cui egli ha perso la chiave privata tempo fa. Non pu\u00f2 fare molto con quei messaggi se non eliminarli e informare il mittente che non \u00e8 in grado di leggerli, pregandolo di inviarli di nuovo con un'altra chiave pubblica -di cui ha ancora la relativa chiave privata. Le nuove versioni di PGP, e i programmi conformi a OpenPGP, hanno certificati con una data di scadenza che automaticamente li disabilita dopo un certo periodo, evitando (potenzialmente) questi problemi se usata correttamente.\nLa versione 3 di X.509 \u00e8 abbastanza flessibile da permettere una rete di fiducia dello stile di OpenPGP. Questa viene per\u00f2 solitamente usata per creare un intreccio di collegamenti tra CA di alto livello piuttosto che tra singoli utenti.\nUna difficolt\u00e0 di tipo sociale (non tecnica) di una rete di fiducia come quella inclusa nei sistemi PGP/OpenPGP \u00e8 che in ogni rete di fiducia senza un controllore centrale (e.g., una CA), la convalida di un certificato si basa su gli altri utenti della rete. I certificati dei nuovi utenti non saranno immediatamente fidati dagli altri utenti, in particolare da coloro che non hanno ancora incontrato personalmente, finch\u00e9 essi non trovano abbastanza firmatari per il loro certificato. Questo a causa della configurazione di molti utenti, che richiedono la firma di uno o pi\u00f9 utenti totalmente fidati (o da molteplici utenti parzialmente fidati) per utilizzare (preparare messaggi usando la chiave pubblica, credere alla firma, etc.) un certificato sconosciuto.\nNonostante l'ampia diffusione dei sistemi OpenPGP e l'ampia disponibilit\u00e0 di key servers, \u00e8 possibile in pratica non riuscire a trovare una o pi\u00f9 persone disposte a firmare un nuovo certificato (e.g., comparando un documento di identificazione con le informazioni contenute nel certificato). Gli utenti che vivono in aree remote o sottosviluppate, per esempio, potrebbero avere difficolt\u00e0 a raggiungere altri utenti. E se anche il certificato dell'altro utente \u00e8 nuovo (con nessuna o poche firme), allora la sua firma pu\u00f2 fornire solo un piccolo beneficio. I Key signing parties sono un meccanismo abbastanza popolare per risolvere il problema."}
{"id": "85713", "revid": "438", "url": "https://it.wikipedia.org/wiki?curid=85713", "title": "Rete di fiducia", "text": ""}
{"id": "85714", "revid": "3732", "url": "https://it.wikipedia.org/wiki?curid=85714", "title": "The Washington Post", "text": "Il Washington Post \u00e8 un quotidiano statunitense. \u00c8 il pi\u00f9 diffuso e pi\u00f9 antico giornale di Washington. Raggiunse fama internazionale nei primi anni settanta del Novecento grazie all'indagine sul caso Watergate condotta dai due suoi giornalisti Bob Woodward e Carl Bernstein, i quali giocarono un ruolo di primo piano nelle dimissioni del presidente Richard Nixon.\nPer autorevolezza tra i quotidiani di area liberal-democratica, il \"Washington Post\" \u00e8 generalmente considerato secondo solo al \"New York Times\". Avendo sede nella capitale degli Stati Uniti, il \"Post\" mette in maggiore evidenza i fatti della politica nazionale ma, a differenza del \"Times\", si considera un quotidiano a carattere locale o regionale. La diffusione del cartaceo \u00e8 infatti limitata alla costa orientale degli Stati Uniti.\nStoria.\nIl giornale fu fondato nel 1877 da Stilson Hutchins.\nNel 1933 il finanziere Eugene Meyer acquis\u00ec, a un'asta fallimentare, il controllo del \"Post\". Successivamente affid\u00f2 la guida del giornale alla figlia Katharine (1917-2001) ed al genero, Philip Graham. Katharine fu l'editrice del \"Post\" negli anni dell'ascesa del quotidiano, quelli di John Kennedy e del Watergate. Nel 1979 lasci\u00f2 le redini della societ\u00e0 editrice del quotidiano al figlio Donald E. Graham, che nei primi anni novanta somm\u00f2 la carica di presidente a quella di amministratore delegato (AD). Nel 2000 deleg\u00f2 Boisfeuillet Jones a succedergli nella carica di AD, mantenendo la presidenza.\nDal 1972 al 1989, e di nuovo nel 2002, il \"Washington Post\" fu diretto da Evelyn De Rothschild.\nNel 2013 i Graham, dopo aver gestito ininterrottamente il giornale dal 1933, hanno ceduto la propriet\u00e0 del \"Washington Post\" a Jeff Bezos, fondatore di Amazon.com, uno dei pi\u00f9 grandi siti web al mondo di commercio elettronico. La transazione \u00e8 avvenuta al prezzo di 250 milioni di dollari, circa 188 milioni di euro. Nel marzo 2014 Warren Buffett, il singolo maggior azionista fin dal 1973, ha ceduto la sua quota, pari al 28% della societ\u00e0 editrice.\nNel 2021 per la prima volta nei 144 anni di storia del giornale una donna, Sally Buzbee, \u00e8 stata chiamata alla direzione della testata.\nTiratura.\nSecondo i dati dell'Accertamento diffusione stampa americano (\"Audit Bureau of Circulation\"), la diffusione media \u00e8 di circa copie giornaliere (periodo marzo 2013). La tiratura dell'edizione domenicale \u00e8 intorno alle copie.\nIl \"Washington Post\" \u00e8 il quinto quotidiano pi\u00f9 diffuso negli Stati Uniti per tiratura. Anche se la maggiore concentrazione di copie vendute non va oltre il territorio del Maryland e della Virginia, si attesta come il giornale con la pi\u00f9 alta penetrazione nelle citt\u00e0 metropolitane.\nInchieste famose.\nNel 2000 il giornalista J. Stephens pubblica sul giornale un articolo che riguarda fatti che hanno visto coinvolta la multinazionale farmaceutica Pfizer in seguito ad alcuni eventi accaduti nel 1996, quando \u2013 nel corso di una grave epidemia nella citt\u00e0 di Kano, in Nigeria \u2013 diversi bambini furono oggetto di una sperimentazione umana non autorizzata. Fatti questi che hanno determinato un caso giudiziario (Contenzioso di Kano) sia nei confronti della giustizia nigeriana ed anche nei confronti di quella statunitense."}
{"id": "85722", "revid": "1543377", "url": "https://it.wikipedia.org/wiki?curid=85722", "title": "The New York Times", "text": "The New York Times, abbreviato in NY Times, \u00e8 un quotidiano statunitense fondato a New York il 18 settembre 1851 da Henry Jarvis Raymond e George Jones durante la presidenza di Millard Fillmore.\nIl suo editore \u00e8 la New York Times Company, che pubblica anche il \"Boston Globe\" e l'edizione internazionale del \"Times\", l\u2019\"International New York Times\" - in precedenza \"International Herald Tribune\" - edito a Parigi, in Francia; presidente della casa editrice \u00e8 Arthur Ochs Sulzberger, Jr., erede di una famiglia che detiene il possesso del quotidiano dal 1896.\nIl \"N.Y. Times\" \u00e8 il primo quotidiano newyorkese i cui uffici si insediarono in uno stabile all'uopo costruito. Nel 1904, infatti, la testata si trasfer\u00ec in un edificio di propriet\u00e0 ubicato in un'area all'epoca chiamata Long Acre Square e oggi Times Square, una delle piazze pi\u00f9 celebri di New York. Dal 2007 la sede \u00e8 altres\u00ec nell'Ottava Avenue, sempre a Manhattan.\nLa sua diffusione cartacea giornaliera \u00e8, a marzo 2013, di 731\u00a0395 copie cui se ne aggiungono 1\u00a0133\u00a0923 digitali per una diffusione complessiva di 1\u00a0865\u00a0318.\nIl \"New York Times\" viene spesso soprannominato \"signora in grigio\" (). Il motto del \"New York Times\" \u00e8 \"All the News That's Fit to Print\" (traducibile in \"Tutte le notizie che vale la pena di stampare\"), riadattato in \"All The News That's Fit to Click\" (\"Tutte le notizie su cui vale la pena di cliccare\") per l'edizione digitale.\nStoria.\nDalla fondazione al 2000.\nIl \"New York Times\" \u00e8 stato fondato come \"New-York Daily Times\" il 18 settembre 1851 dal giornalista e uomo politico Henry Jarvis Raymond (1820-1869) e dall'ex banchiere George Jones. Il nome della testata fu accorciato in \"The New-York Times\" nel 1857. Nel 1896 il giornale fu acquistato da Adolph S. Ochs. Da allora non ha pi\u00f9 cambiato propriet\u00e0. Nel 1940 il giornale ha esteso la sua ampiezza e la portata. Un cruciverba ha cominciato a comparire regolarmente nel 1942; una sezione interna dedicata alla moda nel 1946.\nDal 2000 a oggi.\nNel corso del 2007 la sede del \"Times\" \u00e8 stata trasferita dallo storico edificio sulla 43\u00aa strada al nuovo grattacielo di 52 piani sull'ottava avenue disegnato da Renzo Piano e del quale il giornale possiede circa il 58%. Un anno dopo il trasferimento, la propriet\u00e0 ha annunciato di avervi messo un'ipoteca di 225 milioni di dollari.\nAlcune modifiche hanno interessato nello stesso periodo anche il giornale: il formato \u00e8 stato ridotto, alcune sezioni sono state riorganizzate e soprattutto si \u00e8 cominciato a preparare la risposta all'attacco lanciato nel 2008 dal nuovo \"Wall Street Journal\" di Rupert Murdoch con lo scopo di spodestare il NYT dalla posizione di quotidiano principale degli Stati Uniti.\nIl confronto NYT e WSJ \"online\" vede il primo raggiungere, nel mondo, 31 milioni di utenti unici al mese contro i 12 milioni del secondo.\nPer conservare e migliorare il proprio primato, il Times ha affidato la direzione della \"Book Review\" (\"Rivista dei libri\") e dell'inserto culturale della domenica al conservatore Sam Tanenhaus e ha assunto l'editorialista Bill Kristol, di idee \u00abneocon\u00bb. Con Kristol gli editorialisti conservatori nel Times sono diventati due (il primo \u00e8 stato David Brooks).\nOggi il grattacielo sede del NYT \u00e8 al centro di una grossa operazione finanziaria, che ha l'obiettivo di reperire la liquidit\u00e0 necessaria soprattutto per azzerare l'indebitamento a lungo termine della casa editrice del quotidiano. Ventuno dei 52 piani dello stabile verrebbero acquistati per 225 milioni di dollari dal gruppo finanziario WP Carey. Trascorsi 10 anni, il \"Times\" potr\u00e0 riacquistare parte dell'immobile alla stessa cifra incassata per il primo passaggio di propriet\u00e0. Nel frattempo pagher\u00e0 un canone annuo variabile che, per il primo anno, ammonter\u00e0 a 24 milioni.\nIl 5 gennaio 2009 il NYT ha per la prima volta venduto uno spazio pubblicitario sulla prima pagina, da sempre considerata lo spazio informativo pi\u00f9 importante del giornale. Si tratta di una striscia a colori di 6\u00a0cm, ceduta alla rete televisiva CBS. Nel 2012 \u00e8 stata nominata per la prima volta una donna alla guida del quotidiano, Jill Abramson, che ha mantenuto la guida del giornale fino al maggio 2014. Attualmente il direttore \u00e8 Dean Baquet.\nIl 15 gennaio 2015 il maggiore azionista diventa Carlos Slim, miliardario messicano, considerato il secondo uomo pi\u00f9 ricco al mondo, investitore in telecomunicazioni, istituzioni bancarie e assicurative. Il controllo della societ\u00e0 editrice rimane comunque alla famiglia Sulzberger. Nell'ottobre 2015 il giornale annuncia di aver superato il milione di abbonati alla versione digitale. \u00c8 la prima testata giornalistica al mondo a raggiungere questo obiettivo. Sempre nel 2015 il New York Times ha lanciato un'applicazione mobile che consente di vedere immagini in ambienti immersivi (realt\u00e0 virtuale).\nLinea politica.\nIl giornale appartiene all'area \"liberal\", termine della tradizione politica americana che indica un liberalismo progressista molto attento alle questioni sociali, ma nel contempo geloso custode del rispetto dei diritti individuali, della libert\u00e0 del mercato e della concorrenza.\nCom'\u00e8 consuetudine nella tradizione giornalistica americana, anche il \"New York Times\" dichiara pubblicamente il proprio sostegno a un candidato alle Elezioni presidenziali degli Stati Uniti:\nTiratura.\nNel 2004 la tiratura media era di:\nEdizione web.\nIl New York Times ha una presenza significativa sul Web fin dal 1995. Il sito web ufficiale fu lanciato il 22 gennaio 1996. Oggi l'edizione digitale del \"N.Y. Times\" \u00e8 il primo quotidiano online con sede negli USA e uno dei siti di notizie pi\u00f9 visitati al mondo\n(31 milioni di utenti al mese censiti a marzo 2009). Dal 14 settembre 2007 il sito web e l'immenso archivio sono stati resi accessibili integralmente; gli archivi sono consultabili sin dall'anno di fondazione.\nTra le novit\u00e0 introdotte nel 2008 vi \u00e8 la collaborazione con CNBC per la condivisione di contenuti nelle aree \"economia\" e \"tecnologia\", l'applicazione per iPhone, uscita nel luglio 2008, la partecipazione con LinkedIn e il lancio (in versione beta) della rete sociale \"TimesPeople\". Nel marzo del 2009 i siti web di nytimes.com e iht.com (\"International Herald Tribune\") si sono fusi in un'unica piattaforma digitale accessibile da entrambe le \"home page\". Il nuovo sito, contenente le edizioni online di entrambi i quotidiani, \u00e8 il primo al mondo nel numero di consultazioni online fra tutti i quotidiani in lingua inglese. Nel corso del 2009 i visitatori unici al sito web hanno superato il numero di abbonati alla versione cartacea (1,5 milioni contro 1,1 milioni).\nDal 28 marzo 2011 la versione \"online\" del quotidiano non \u00e8 pi\u00f9 totalmente gratuita. I visitatori possono fruirne gratuitamente solo fino a 10 articoli ogni mese; per consultazioni pi\u00f9 frequenti il servizio \u00e8 disponibile solo su abbonamento. Nel tempo questa linea ha pagato: nel 2017 gli abbonati all'edizione online sono stati pi\u00f9 di 2,6 milioni e hanno garantito il 60% dei ricavi del giornale.\nPremi e riconoscimenti.\nIl \"New York Times\" \u00e8 il giornale ad aver vinto pi\u00f9 premi Pulitzer: 101. Tra gli altri:"}
{"id": "85723", "revid": "122937833", "url": "https://it.wikipedia.org/wiki?curid=85723", "title": "Giovanni Marini", "text": "Divenne noto per essere presente, nel corso di una rissa, quando mor\u00ec Carlo Falvella, un giovane militante del FUAN. In seguito pubblic\u00f2 libri di poesia e prosa, .\nBiografia.\nGiovent\u00f9.\nNato a Sacco in Campania, a soli dieci anni si trasfer\u00ec a Salerno con la famiglia. Cresciuto in una situazione sociale di disgregazione e miseria, comincia ben presto ad avvicinarsi al partito comunista italiano impegnandosi attivamente nella campagna elettorale del deputato comunista Gaetano Di Marino. A ventidue anni si diploma in ragioneria. In seguito gli fu difficile trovare un impiego e secondo lo stesso Marini ci\u00f2 avvenne a causa della sua militanza comunista. Milita a lungo nel PCI, da cui esce per le sue posizioni anarchiche.\nA ventisei anni emigra al Nord e a Monza viene assunto in fabbrica come operaio. \u00c8 la Milano operaia dell'Autunno caldo. Ma dopo pochi mesi arriva il licenziamento, a causa del suo impegno politico e nel 1970 rientra a Salerno dove torna riprende l'impegno politico. Svolge una personale contro-inchiesta relativa all'incidente di Ferentino collegato con i Fatti di Reggio. Secondo le sue indagini l'autista dell'autocarro che ha provocato la morte dei ragazzi era un dipendente di Junio Valerio Borghese.\nLa morte di Falvella.\nIl 7 luglio 1972 sul Lungomare di Salerno, verso le 19.30 Marini e Giovanni Scariati, entrambi aderenti ai gruppi anarchici, ebbero un primo diverbio con Carlo Falvella e Giovanni Alfinito, entrambi militanti del Fronte Universitario d'Azione Nazionale, con cui si erano casualmente incrociati. Scariati raccont\u00f2 poi alla polizia di aver evitato il degenerare della situazione portando via l'amico. Dopo circa due ore in via Velia si ripet\u00e9 il diverbio, ma ai due anarchici si era aggiunto Francesco Mastrogiovanni. Marini, che nel frattempo si era recato a casa e si era armato di un coltello, impugn\u00f2 l'arma e affront\u00f2 i due missini. Falvella, fu pugnalato all'aorta e mor\u00ec poco dopo in ospedale e Alfinito fu invece ferito all'inguine. Nel corso della colluttazione anche Mastrogiovanni fu ferito alla gamba. Dopo lo scontro i tre anarchici fuggirono rendendosi irreperibili, ma Marini la sera stessa si costitu\u00ec ai carabinieri e fu arrestato. Marini cos\u00ec ammise il 9 luglio 1972:\nL'8 luglio la federazione salernitana del PCI guidata da Giuseppe Amarante espresse il proprio sdegno, non mancando tuttavia di sottolineare il proprio allarme nei confronti delle \"violenze fasciste\". Relativamente all'omicidio scrisse: \"La federazione comunista salernitana esprime il proprio profondo cordoglio per la giovane vita stroncata e lo sdegno e la condanna pi\u00f9 netta per il ricorso alla violenza\". Mentre lo stesso giorno Lotta Continua ignor\u00f2 le responsabilit\u00e0 degli extraparlamentari di sinistra che avevano causato la morte di Falvella, dichiarando: \"Le provocazioni fasciste ci sono, e crescono, e il problema concreto urgente che pongono \u00e8 quello della risposta militante che, cinquant'anni fa come oggi, rappresenta l'unica possibilit\u00e0 per proletari e compagni\".\nLa campagna innocentista di Soccorso Rosso.\nPoco dopo l'omicidio e la confessione di Giovanni Marini Soccorso Rosso Militante organizz\u00f2 una campagna tesa a dimostrare l'innocenza di Marini nel corso della quale Dario Fo si schier\u00f2 in prima linea.\nA questo punto Giovanni Marini il 25 agosto 1972, con una lettera dal carcere rettific\u00f2 la propria posizione:\nNel 1974, nel corso del processo, Soccorso Rosso pubblic\u00f2 un pamphlet intitolato \"\"Il caso Marini\" nel quale si illustrava una posizione di difesa nei confronti dell'anarchico. Parteciparono alla stesura del documento Pio Baldelli, Lanfranco Binni, Marco Boato, Sandro Canestrini, Dario Fo, Giambattista Lazagna, Sebastian Matta, Franca Rame, Giulio Savelli, Giuliano Spazzali e Pietro Valpreda.\nSoccorso Rosso propose una ricostruzione dei fatti in cui Falvella e Alfinito, oltre ad essere accompagnati da un'altra decina di fascisti, sono anche armati di coltello. \nLo stesso giugno l'avvocato Giacomo Mele, esponente missino di rilievo che rappresentava la famiglia Falvella, fece stampare in risposta al pamphlet preparato da Soccorso Rosso un altro documento intitolato: \"Marini, una marionetta del sistema\"\".\nIl processo.\nGiovanni Scariati fu prosciolto in istruttoria. Francesco Mastrogiovanni, pur rimasto ferito nel corso della rissa, scont\u00f2 un breve periodo di detenzione e fu imputato per rissa. Marini invece rest\u00f2 in carcere, per essere messo sotto processo, insieme a Mastrogiovanni, il 28 febbraio 1974. In questo periodo, Marini divenne un leader di un movimento per i diritti dei carcerati. Entr\u00f2 infatti nella redazione del periodico \"Carcere Informazione\" diretto da Giuliano Capecchi ed edito dal Centro di documentazione di Pistoia. Nella redazione c'erano anche Giovan Battista Lazagna e lo scrittore Vittorio Baccelli.\nIl processo Marini e la sua lunga detenzione in carcere, uniti alla ricostruzione secondo cui lo scontro in cui era morto Falvella fosse da attribuirsi a una provocazione dei fascisti, fecero di Marini un eroe della sinistra extraparlamentare italiana (mentre il PCI prese le distanze dal caso, definendo Marini uno \"sciagurato anarchico\"). Lotta continua, per esempio, sostenne che l'incarcerazione di Marini era \"un'odiosa vendetta del potere\" (12 luglio 1974); il motto \"libert\u00e0 per Giovanni Marini\" si diffuse in tutte le associazioni di sinistra radicale.\nSu di lui fu scritta la canzone \"Liberiamo Marini\" (Canzoniere di Salerno 1974).\nIn favore di Marini si mobilit\u00f2 anche Umberto Terracini, gi\u00e0 presidente dell'Assemblea Costituente e firmatario della Costituzione italiana, che successivamente entrer\u00e0 nel collegio difensivo.\nIn un anno e mezzo, durante la detenzione preventiva, viene trasferito in 15 carceri in tutta Italia, lottando e denunciando le condizioni igieniche-sanitarie delle prigioni tramite un documento firmato \"I carcerati rossi\". Per questo subisce violenti pestaggi. In tutta Italia nascono movimenti di solidariet\u00e0 e manifestazioni per la liberazione dell'anarchico.\nLa situazione di tensione condusse anche a un trasferimento del processo da Salerno a Vallo della Lucania per motivi di ordine pubblico. Nel 1975 Marini fu condannato a dodici anni di carcere (successivamente ridotti a nove, di cui ne furono scontati sette) per omicidio preterintenzionale aggravato e concorso in rissa.\nFu durante la carcerazione che scrisse il libro di poesie \"E noi folli e giusti\", che vinse il Premio Viareggio, sezione \"Opera prima\". Numerosi personaggi di spicco della cultura italiana si espressero a favore dell'opera poetica di Marini; tra gli altri, Alberto Moravia, Camilla Cederna e Dario Fo. Oltre ai \"folli e giusti\", Marini scrisse diverse altre opere, tra cui \"Di sordomuti post\", \"Antonio per inerzia\", \"Il bambino chiamato Zio Ciccio\".\nDopo il rilascio.\nDopo sette anni viene rimesso in libert\u00e0 (1979), confinato per un anno, e tre ancora da scontare in libert\u00e0 vigilata, Marini ottenne un lavoro da parte del presidente della Comunit\u00e0 Montana Vallo di Diano di Padula, il socialista Gerardo Ritorto. Nonostante questa opportunit\u00e0, Marini and\u00f2 progressivamente emarginandosi sia dalla politica che dalla vita sociale in genere. Nel dicembre del 1982, appena terminato il periodo di libert\u00e0 vigilata fu arrestato a Salerno con l'accusa di appartenenza alle Brigate Rosse, risultando poi innocente.\nLa morte.\nMarini mor\u00ec di infarto il 23 dicembre 2001, all'et\u00e0 di 59 anni. Franca Rame, in una intervista pubblicata sul quotidiano di Salerno \"la Citt\u00e0\" il successivo 28 dicembre, sostenne di aver saputo in via confidenziale che Marini \"prefer\u00ec addossarsi le colpe per non far finire nei guai un compagno pi\u00f9 giovane\". Ipotesi questa di Franca Rame, affascinante, ma non condivisa da molti che conobbero Marini (Capecchi, Baccelli) che, al contrario, hanno spesso rilevato come lui si sentisse in colpa per aver tolto la vita ad un giovane suo coetaneo."}
{"id": "85724", "revid": "1226", "url": "https://it.wikipedia.org/wiki?curid=85724", "title": "Colore blu", "text": ""}
{"id": "85725", "revid": "1226", "url": "https://it.wikipedia.org/wiki?curid=85725", "title": "Araba fenice", "text": ""}
{"id": "85729", "revid": "5148", "url": "https://it.wikipedia.org/wiki?curid=85729", "title": "New York Times", "text": ""}
{"id": "85732", "revid": "5148", "url": "https://it.wikipedia.org/wiki?curid=85732", "title": "Washington Post", "text": ""}
{"id": "85733", "revid": "339392", "url": "https://it.wikipedia.org/wiki?curid=85733", "title": "Le Avventure di Alice nel Paese delle Meraviglie", "text": ""}
{"id": "85741", "revid": "599013", "url": "https://it.wikipedia.org/wiki?curid=85741", "title": "Rcp", "text": ""}
{"id": "85742", "revid": "1543377", "url": "https://it.wikipedia.org/wiki?curid=85742", "title": "Cloruro di sodio", "text": "Il cloruro di sodio \u00e8 il sale sodico dell'acido cloridrico ed \u00e8 il costituente principale del comune sale da cucina. Per antonomasia il cloruro di sodio \u00e8 detto semplicemente sale. A temperatura ambiente si presenta come un solido cristallino incolore e con un odore e un sapore caratteristici. In soluzione acquosa, oppure fuso, conduce corrente elettrica.\nProduzione.\nIl cloruro di sodio si trova abbondantemente in natura. La maggior parte \u00e8 disciolta in acqua, a formare acqua marina; in parte si trova come minerale allo stato solido in giacimenti di terraferma (in questo caso prende il nome di \"salgemma\"). I processi di produzione variano a seconda della forma in cui il cloruro di sodio \u00e8 disponibile.\nIl costo di produzione del sale marino \u00e8 intorno a 50 euro per tonnellata per il prodotto grezzo e, dopo la lavorazione, il costo all'ingrosso \u00e8 intorno a 150 euro. Il sale non scade, si conserva per anni, anche nei magazzini all'aperto.\nSale marino: evaporazione solare.\n\u00c8 la forma pi\u00f9 antica di produzione di sale marino, fatta in stabilimenti detti saline. Viene fatta solitamente a partire dall'acqua di mare, che viene raccolta in vasche impermeabilizzate di grande estensione e bassa profondit\u00e0; l'acqua di mare staziona nelle vasche e, per effetto dell'irraggiamento solare, la salamoia si concentra. Poich\u00e9 durante la concentrazione si verifica la precipitazione di sali diversi dal cloruro di sodio, la salamoia stessa viene trasferita, col crescere della concentrazione, a vasche diverse.\nLe prime vasche, in cui non si ha precipitazione, sono dette evaporanti; quelle in cui precipitano i sali di calcio (se esistono), sono dette decalcificanti. Raggiunta la concentrazione di circa 300\u00a0g/l di NaCl, la salamoia viene passata nelle vasche cristallizzanti, in cui si ha precipitazione del cloruro di sodio.\nIl cloruro di sodio solido depositatosi sul fondo delle vasche cristallizzanti viene quindi raccolto con macchine dette coltivatori e inviato alla fase successiva di raffinazione. Scopo della raffinazione \u00e8 l'eliminazione dei sali diversi dal cloruro di sodio. Tale eliminazione si ottiene mediante lavaggio in controcorrente con acqua quanto pi\u00f9 pura possibile, sfruttando la maggiore solubilit\u00e0 dei carbonati e di altri sali, come quello di magnesio: si ottiene cos\u00ec un cloruro di sodio con titolo di NaCl oltre il 99,5%, che viene essiccato e commercializzato come sale marino.\nIn Italia.\nIn Italia, le principali saline si trovano a Margherita di Savoia, in Puglia; a Cervia in Romagna; nei pressi di Cagliari, in Sardegna e a Trapani, in Sicilia, dove il sale marino \u00e8 inserito tra i Prodotti agroalimentari tradizionali siciliani riconosciuti dal Ministero delle politiche agricole alimentari e forestali.\nIl sale marino di Trapani delle omonime saline ha ottenuto il riconoscimento IGP ed \u00e8 presidio Slow Food.\nEvaporazione indotta.\nDifferisce dall'evaporazione solare in quanto la sorgente di energia non \u00e8 pi\u00f9 il sole, ma il vapore d'acqua o l'energia elettrica. Dato che il costo energetico \u00e8 proporzionale alla quantit\u00e0 d'acqua da evaporare, viene impiegata esclusivamente su salamoie sature o quasi sature. Si impiega quindi per il trattamento di salamoie da coltivazione a umido e, di recente, di salamoie provenienti da trattamenti di osmosi inversa (che per\u00f2 sono meno concentrate e meno pure delle altre).\nLa salamoia in ingresso viene di solito trattata chimicamente per togliere i sali di calcio e magnesio che sarebbero nocivi allo scambio termico, e ridurrebbero il titolo del sale prodotto. Il trattamento \u00e8 del tipo \"chimico-fisico\" come descritto nella demineralizzazione. La salamoia trattata viene quindi concentrata in evaporatori-cristallizzatori e se ne produce un sale di altissima purezza e di granulometria molto uniforme. La purezza raggiunge il 99,9% se il sale \u00e8 di uso alimentare, e supera il 99,99% se per uso negli impianti di elettrolisi.\nQuesto processo \u00e8 detto impropriamente sotto vuoto in quanto i primi impianti di questo tipo funzionavano a pressioni pi\u00f9 basse dell'atmosferica; oggi \u00e8 pi\u00f9 frequente il funzionamento a pressione atmosferica negli impianti a pompa di calore, anche detti a ricompressione meccanica, mentre la pressione \u00e8 variabile negli impianti cosiddetti a multiplo effetto.\nIn Italia, vi sono grossi impianti sotto vuoto a Saline di Volterra, in provincia di Pisa e a Cir\u00f2 Marina, in provincia di Crotone (chiusa nel 2008), che sfruttano rispettivamente i giacimenti di Val di Cecina e di Belvedere di Spinello. Gli impianti proposti a Scanzano Jonico, in Val d'Agri, non sono mai stati realizzati.\nSalgemma: estrazione da miniera.\nSe l'evaporazione solare ha il vantaggio di non richiedere fonti di energia diverse dal sole se non per le funzioni di pompaggio e poche altre, ha il grave limite di essere possibile solo dove la differenza tra acqua evaporata e caduta di acqua piovana \u00e8 positiva: deve evaporare pi\u00f9 acqua di quanta ne cada con la pioggia. Ci\u00f2 \u00e8 possibile in un clima di tipo mediterraneo, ma assai difficile in climi di tipo monsonico, o in climi freddi. Si pu\u00f2 parzialmente ovviare a ci\u00f2 sfruttando le differenze stagionali, ma chiaramente esistono dei limiti alla produzione. Esistono per\u00f2 dei giacimenti di cloruro di sodio allo stato solido, residui di antichi mari, da cui si pu\u00f2 estrarre il cloruro di sodio gi\u00e0 in forma solida chiamato salgemma, noto anche come halite.\nIn questo caso la produzione \u00e8 fatta per coltivazione della miniera, tipicamente mediante apparecchiature meccaniche di scavo; si ottiene un cloruro di sodio in grossi pezzi che vengono in seguito macinati per portarli a granulometrie commerciabili. Il cloruro di sodio pu\u00f2 essere, se necessario, raffinato come il sale marino.\nSul territorio italiano, esistono depositi di salgemma sfruttati da Italkali come miniera a Petralia, Racalmuto e Realmonte, in Sicilia da cui si ottiene un sale di alta purezza (oltre il 99,8%) senza trattamenti di raffinazione. Esistono poi altri siti in cui il sale \u00e8 disponibile a profondit\u00e0 pi\u00f9 o meno elevate (ad esempio, in Val di Cecina, in Toscana, in Val d'Agri, in Basilicata e in provincia di Crotone, in Calabria. Sul territorio europeo tra le pi\u00f9 antiche sono quelle di Salisburgo da cui la stessa citt\u00e0 prende il nome (Salzburg, che dal tedesco si traduce come la congiunzione di \"salz\", \"sale\" e \"burg\", \"borgo\") come pure il fiume Salzach, in cui navigavano le chiatte dedite al trasporto di sale.\nMolto spesso, per\u00f2, il cloruro di sodio \u00e8 disponibile allo stato solido mischiato con forti quantit\u00e0 di composti estranei, soprattutto argille, sali di magnesio e altri. In questi casi, come anche nel caso di giacimenti profondi, \u00e8 conveniente procedere a una coltivazione indiretta della miniera, iniettando in profondit\u00e0 acqua che risale poi in superficie come salamoia satura, lasciando in profondit\u00e0 la maggior parte delle impurit\u00e0. Nella quasi totalit\u00e0 dei casi, questo procedimento di coltivazione a umido \u00e8 seguito da un'evaporazione, per produrre il cosiddetto sale sotto vuoto.\nRuolo biologico.\nIl cloruro di sodio \u00e8 essenziale per la vita sulla Terra. La maggior parte dei tessuti e dei fluidi degli esseri viventi contiene una qualche quantit\u00e0 di sale. Gli ioni sodio sono essenziali per la trasmissione dei segnali sensoriali e motori lungo il sistema nervoso.\nUna soluzione acquosa contenente lo 0,9% di cloruro di sodio \u00e8 detta soluzione fisiologica perch\u00e9 ha circa la medesima pressione osmotica del plasma sanguigno umano. \u00c8 il principale fluido usato in medicina per curare la disidratazione.\nRecenti studi hanno dimostrato che una dose superiore a 5\u00a0g/die pu\u00f2 essere molto nociva, arrivando a causare un aumento del 27% di ictus o malattie a carico del cuore.\nUsi.\nIl sale \u00e8 anzitutto un esaltatore di sapidit\u00e0 usato in tutte le tradizioni culinarie conosciute ed \u00e8 ampiamente sfruttato nell'industria conserviera sia come ingrediente sia come mezzo di conservazione dei cibi. Quest'ultima propriet\u00e0 \u00e8 dovuta all'effetto disidratante che il sale ha sui materiali con cui viene a contatto, da cui estrae l'acqua per osmosi. Sale da cucina addizionato di elementi particolari pu\u00f2 essere prescritto per curare o prevenire alcune malattie (ad esempio il sale iodato per il gozzo o addizionato di cloruro di potassio per l'ipertensione).\nIl sale \u00e8 anche un reagente usato in chimica, ad esempio per migliorare la precipitazione dei prodotti al termine di una saponificazione. Un uso importante nell'industria chimica \u00e8 come materia prima negli impianti cloro-soda, in cui viene eseguita l'elettrolisi della salamoia di cloruro di sodio per ottenere cloro gassoso, idrogeno e soda caustica, tutte materie prime fondamentali per l'industria chimica.\nIl sale trova impiego anche come anti-gelo: sparso sulle superfici ghiacciate, ne provoca lo scioglimento, dato che una miscela di ghiaccio e sale forma un eutettico il cui punto di fusione \u00e8 inferiore a . Il sale agisce come dissipatore di calore, perci\u00f2 \u00e8 anche utilizzato insieme con agenti anti-agglomeranti come materiale primario per estintori. Un notevole utilizzo, inoltre, si prospetta nel settore energetico. Per il suo elevato calore di fusione \u00e8 possibile immagazzinare /m\u00b3 di energia termica a temperatura costante.\nTipi di sale per uso alimentare.\nEsistono diversi tipi di sale in commercio. Sebbene siano tutti composti in maggior parte da cloruro di sodio, spesso contengono inclusioni che ne cambiano l'aspetto. Erroneamente vengono spesso consigliati in quanto iposodici, ma il contenuto di sodio \u00e8 identico a parit\u00e0 di capacit\u00e0 salante. Non vanno quindi confusi con i veri sali iposodici, dove una parte significativa di cloruro di sodio \u00e8 sostituita da altri sali, generalmente cloruro di potassio.\nAd eccezione del sale iodato, nessun sale alimentare \u00e8 pi\u00f9 salutare degli altri. I sali colorati o antichi non danno benefici medici particolari, non migliorano la qualit\u00e0 dell'aria circostante ed il loro aspetto \u00e8 dovuto unicamente alle impurit\u00e0 presenti. Le diverse sensazioni gustative vanno ricondotte alla diversa forma dei cristalli che influenzano il rapporto area/superficie variando la sapidit\u00e0 percepita.\nSale non igroscopico.\n\u00c8 un sale molto fino ottenuto per ricristallizzazione, cui vengono aggiunti antiagglomeranti, come il ferrocianuro di potassio o il carbonato di magnesio. Nel primo caso l'effetto \u00e8 assai maggiore, in quanto l'eventuale condensazione d'acqua che potrebbe portare alla ricristallizzazione e quindi all'impaccamento, in presenza di ferrocianuro crea superficialmente delle formazioni dendritiche piuttosto fini; nel caso del carbonato di magnesio la dinamica \u00e8 simile ma meno efficace. Il ferrocianuro non ha praticamente tossicit\u00e0, e inoltre \u00e8 utilizzato in quantit\u00e0 di poche parti per miliardo."}
{"id": "85743", "revid": "628767", "url": "https://it.wikipedia.org/wiki?curid=85743", "title": "Cloruro di potassio", "text": "Il cloruro di potassio \u00e8 il sale di potassio dell'acido cloridrico. La sua formula \u00e8 KCl e come minerale prende il nome di silvite.\nA temperatura ambiente si presenta come una polvere cristallina bianca. In natura si rinviene in rocce evaporitiche (che prendono il nome, nell'industria mineraria, di \"silviniti\" se ad alto contenuto di silvite) costituite da diversi sali potassici quali silvite, carnallite, kainite e altri, miscelati con halite (NaCl).\nPropriet\u00e0 chimiche.\nCome qualsiasi altro cloruro solubile, il cloruro di potassio produce un precipitato bianco in presenza di ioni di argento\nBench\u00e9 il potassio sia meno elettronegativo del sodio, il cloruro di potassio pu\u00f2 essere fatto reagire con sodio metallico per produrre potassio metallico; la reazione \u00e8 un equilibrio chimico, che viene spostato verso destra tramite continua rimozione per distillazione del potassio a mano a mano che questo si forma\nquesto \u00e8 il principale metodo di produzione del potassio; l'elettrolisi (usata per produrre il sodio) non funziona per via dell'elevata solubilit\u00e0 del potassio nel suo cloruro fuso.\nFonti.\nIl cloruro di potassio si trova in natura nella silvite e pu\u00f2 essere estratto dalla silvinite. Viene inoltre estratto dall'acqua marina e purificato per cristallizzazione, flottazione o separazione elettrostatica. \u00c8 possibile produrre una piccola quantit\u00e0 in laboratorio facendo reagire idrossido di potassio e acido cloridrico.\nUsi.\nLa maggior parte del cloruro di potassio prodotto \u00e8 impiegata nella produzione di fertilizzanti. \u00c8 inoltre la materia prima per la produzione di potassio metallico e idrossido di potassio.\nIn ambito medico \u00e8 usato per trattare l'ipokaliemia (diminuzione del livello di potassio plasmatico), l'avvelenamento da digitale e per reintegrare gli elettroliti. Tuttavia tra gli effetti collaterali rientrano la nausea, il vomito e la diarrea. Dosi eccessive o molto concentrate (ossia non diluito in somministrazione endovenosa) causano iperkaliemia, che pu\u00f2 produrre parestesia, aritmia cardiaca, fibrillazione e arresto cardiaco.\n\u00c8 una delle sostanze impiegate (solitamente insieme con pancuronio e tiopental sodico) per le iniezioni letali con cui vengono eseguite le condanne alla pena capitale in alcuni Stati.\n\u00c8 un additivo alimentare identificato con la sigla E 508.\nRuolo biologico.\nLo ione potassio (K+) \u00e8 vitale nel corpo umano e l'assunzione per via orale di piccole quantit\u00e0 di cloruro di potassio \u00e8 il modo pi\u00f9 comune per reintegrarne la concentrazione. Per via del suo gusto amarognolo e non salato, viene normalmente miscelato al normale sale da cucina. A scopi curativi, per il reintegro della concentrazione nella pratica clinica il cloruro di potassio \u00e8 somministrato in forma diluita per via endovenosa, metodo pi\u00f9 utilizzato rispetto all'assunzione orale in quanto le quantit\u00e0 e i tempi di infusione sono pi\u00f9 facilmente sottoponibili a controllo medico.\nPrecauzioni.\nUn eccesso di cloruro di potassio \u00e8 tossico, pu\u00f2 provocare iperkaliemia, aritmie e morte cardiaca improvvisa."}
{"id": "85747", "revid": "125365019", "url": "https://it.wikipedia.org/wiki?curid=85747", "title": "Weezer", "text": "I Weezer sono un gruppo statunitense alternative rock/emo (appartenente alla seconda ondata) proveniente da Los Angeles, California, fondato nel 1992 e composto da Rivers Cuomo (voce, chitarra ritmica), Patrick Wilson (batteria, cori), Matt Sharp (basso, cori), e Jason Cropper (chitarra solista, cori), con gli ultimi due sostituiti poi da Scott Shriner e Brian Bell. Hanno pubblicato 13 album, 6 EP e un DVD; il loro primo album \u00e8 stato ristampato e ripubblicato varie volte. La band ha venduto pi\u00f9 di 10 milioni di album negli Stati Uniti.\nStoria.\nInizi e \" The Blue Album\" (1993-94).\nFormatisi nel 1993 a Los Angeles, California, per volere del cantante e chitarrista Rivers Cuomo che, assieme al batterista Patrick Wilson e al bassista Matt Sharp, diede vita al primo embrione della band, che emerse sin da subito nell'ambito della scena college-rock californiana, nell'immediato periodo post grunge. In seguito al trio si aggiunse il chitarrista Brian Bell.\nIl 25 giugno 1993 i Weezer siglarono il loro primo contratto discografico con la Geffen Records a cui segu\u00ec, il 10 maggio 1994, la pubblicazione dell'omonimo album di debutto che, successivamente, per evitare confusione con un altro album \"omonimo\" del 2001, venne comunemente rinominato \"The Blue Album\", e ci\u00f2 sar\u00e0 per tutti gli album omonimi della band.\nProdotto dall'ex frontman dei Cars, Ric Ocasek, il disco venne registrato agli Electric Lady Studios di New York. Durante le session, Jason Cropper lasci\u00f2 la band e venne sostituito da Brian Bell. Il produttore, David Geffen, originariamente non era intenzionato a pubblicare nessun singolo estratto dall'album, ma quando diverse varie radio iniziarono a suonare, in particolare, uno dei brani del disco, decise di tornare sui suoi passi e di pubblicare come primo singolo il brano \"Undone (The Sweater Song).\" Uscito il 24 giugno del 1994, il singolo riscosse un immediato successo, anche grazie al relativo videoclip, diretto da Spike Jonze. Costato 60.000 dollari, il video venne realizzato utilizzando una sola telecamera steadicam, che riprese la band in un unico piano sequenza. Il video divenne un successo immediato sul canale musicale MTV, tanto che Jonze venne incaricato di dirigere anche il video del secondo singolo della band, \"Buddy Holly\", pubblicato il 7 settembre 1994, giorno in cui si sarebbe festeggiato il 58\u00ba compleanno di Buddy Holly. Il singolo raggiunse, in America, il numero 2 della classifica Modern Rock Tracks e il numero 34 della Mainstream Rock Tracks.\nIl video, che mostrava una scena ripresa dalla sit-com \"Happy Days,\" con la band che si esibiva interagendo con le ambientazioni tipiche della serie, divenne un successo e fu tra i pi\u00f9 trasmessi su MTV, tanto da guadagnarsi una nomination agli MTV Video Music Awards come miglior video di musica alternativa, e 2 ulteriori nomination ai Billboard Music Video Awards. Il terzo singolo tratto dall'album, dal titolo \"Say It Ain't So\", fu pubblicato il 13 luglio 1995 e il suo video fu diretto da Sophie Muller, che riprese la band mentre si esibiva nella propria sala prove, in California.\n\"The Blue Album\" \u00e8 certificato come triplo platino negli Stati Uniti ed \u00e8 il pi\u00f9 venduto della discografia del gruppo; \u00e8 stato inserito alla posizione n. 297 nella Lista dei 500 migliori album della rivista \"Rolling Stone\". \u00c8 stato successivamente pubblicato e rimasterizzato nel 2004 come Deluxe Edition, che include una versione a doppio disco con b-sides e ad altre rarit\u00e0 pubblicate in precedenza.\n\"Songs from the Black Hole\" (1995).\nVerso la fine del mese di dicembre nel 1994, i Weezer si presero una pausa per le vacanze di Natale. Cuomo viaggi\u00f2 verso est, la sua terra nativa, il Connecticut, e utilizzando un registratore ad otto tracce, inizi\u00f2 ad assemblare il materiale dei demo precedenti per il successivo album dei Weezer. In origine, secondo le idee di Cuomo per il secondo album dei Weezer, \"Songs from the Black Hole\", doveva essere un concept su di un tema spaziale.\nL'album era destinato a scorrere fluido dall'inizio alla fine senza problemi, con una traccia finale che riassumeva l'opera in generale. La band inizi\u00f2 a lavorare sul concept di Cuomo durante le sessioni di registrazione nella primavera e l'estate del 1995.\nAlcune canzoni come \"Tired of Sex\" e \"Why Bother?\" erano presenti in \"Songs from the Black Hole\" e successivamente pubblicate in \"Pinkerton\". Alcuni demo di canzoni non pubblicate, come \"Longtime Sunshine\" possono essere ritrovate in alcuni fansite, raccolte o EP. Alcune canzoni vennero pubblicate in una raccolta di demo di Rivers Cuomo, \"Alone - The Home Recordings of Rivers Cuomo\". Molte altre non sono disponibili a tutto il pubblico.\n\"Pinkerton\" (1996-97).\nAlla fine, il progetto del concept album di \"Songs from the Black Hole\" \u00e8 stato abbandonato. L'album sarebbe invece stato una raccolta di canzoni scritte prima del loro primo album (che tutte avevano riassuntivamente il tema dello spazio in comune) cos\u00ec come delle altre nuove che aveva scritto Cuomo mentre studiava ad Harvard.\nIl secondo album dei Weezer, \"Pinkerton\", \u00e8 stato pubblicato il 24 settembre 1996. A causa delle vendite piuttosto basse (arrivo alla posizione numero 19 negli Stati Uniti tra gli album pi\u00f9 venduti), l'album venne, all'inizio, considerato come un insuccesso commerciale, specie se paragonato al successo multi-platino del loro album di debutto. L'album fall\u00ec il tentativo di guadagnare attenzione tra il pubblico mainstream, forse dovuto a delle sonorit\u00e0 pi\u00f9 oscure ed abrasive. \"Pinkerton\" venne etichettato come \u00abuno dei pi\u00f9 brutti album del 1996\u00bb da un sondaggio dei lettori di Rolling Stone Magazine. Tuttavia, grazie a diversi passaparola aumentarono le vendite del disco, in retrospettiva l'album si \u00e8 guadagnato il culto da parte sia dei fan sia della critica specializzata. Come per convalidare ci\u00f2, nel 2004, Rolling Stone cambi\u00f2 il proprio giudizio in 5 stelle e inser\u00ec \"Pinkerton\" nella Rolling Stone Hall Of Fame. Buona parte dei critici e dei fan, videro \"Pinkerton\" come il punto pi\u00f9 in alto raggiunto nella carriera artistica di Cuomo, nonostante il disco divenne quasi esaurito dopo l'uscita dei cinque dischi successivi.\nTre singoli vennero estratti dall'album: \"El Scorcho\", \"The Good Life\", e \"Pink Triangle\". Un videoclip pubblicato per \"El Scorcho\", diretto da Mark Romanek, venne successivamente rimosso dai crediti di regia di Romanek a causa dei divergenze creative con la band (in particolare Cuomo, che ha ridiretto la versione finale da solo). Il video di \"The Good Life\", dal team dei coniugi Jonathan Dayton e Valerie Faris, venne pubblicato. Il video vedeva come protagonista Mary Lynn Rajskub. Si nota la differenza dei comportamenti dei diversi membri della band con l'attrice nel video.\nIl titolo dell'album deriva del personaggio del Tenente Pinkerton in un'opera di Giacomo Puccini, \"Madame Butterfly\". L'album \u00e8 fortemente influenzato dalla storia di tale opera teatrale. Madame Butterfly \u00e8 citato sotto il proprio nome, Cio-Cio San, in \"El Scorcho.\" La canzone, \"Butterfly\", \u00e8 scritta dal punto di vista di Pinkerton alla fine dell'opera.\nIl titolo dell'album menziona anche una sfida legale. La Pinkerton Securities di Encino, California, ha depositato un'inibizione temporanea a carico della band e della loro etichetta discografica, la Geffen, per violazione del diritto d'autore due giorni prima l'uscita dell'album, il 24 settembre 1996. Il giudice cit\u00f2 contro la compagnia della sicurezza, e infine l'album venne pubblicato. Questo problema legale port\u00f2 alla Geffen a trattenere alcune delle promozioni pubblicitarie dell'album.\nIn pausa (1997-2000).\nI Weezer conclusero il tour di \"Pinkerton\" nell'estate del 1997. I membri della band si presero una pausa, con il batterista Patrick Wilson che ritorn\u00f2 alla sua casa a Portland, in Oregon per lavorare ad un side-project personale, i The Special Goodness; Matt Sharp lascia la band per finire le registrazioni dell'album della sua band, i The Rentals; e Brian Bell si dedic\u00f2 al suo gruppo, i Space Twins.\nRivers Cuomo ritorn\u00f2 a Boston, in Massachusetts, ma si prese una pausa da Harvard per concentrarsi sulla scrittura delle canzoni. Cuomo riun\u00ec diversi musicisti dell'area Boston ed inizi\u00f2 a lavorare su di un nuovo materiale, incluse le eventuali canzoni del successivo album dei Weezer. Il gruppo, riferito sia ai fan che alla band di Rivers Cuomo, ebbe diverse formazione e suon\u00f2 in diversi locali in zona, incluso il loro primo spettacolo al T. T. the Bear's l'8 ottobre 1997. Il futuro bassista dei Weezer, Mikey Welsh fece parte della mutevole formazione della band. Pat Wilson vol\u00f2 verso Boston per occupare il posto di batterista all'interno del gruppo. Le canzoni scritte a Boston vennero in seguito abbandonate e non inserite nel seguente album dei Weezer, ma le registrazioni dei concerti live a Boston sono pubblicamente reperibili su internet. Nel febbraio del 1998, Rivers lasci\u00f2 Boston e ritorn\u00f2 a Los Angeles.\nPat Wilson e Brian Bell giunsero a Los Angeles insieme a Cuomo per iniziare i lavori per l'album successivo. Matt Sharp non rientr\u00f2 a far parte della band lasci\u00f2 ufficialmente il gruppo nell'aprile del 1998. Il gruppo punt\u00f2 sul rimpiazzo da parte di Mikey Welsh a Sharp. I Weezer continuarono le prove e le registrazione delle demo fino all'autunno del 1998. La frustrazione e i disaccordi creativi hanno portato ad un calo dell'attivit\u00e0 all'interno della band, e nel tardo autunno del 1998, il batterista Pat Wilson lasci\u00f2 il gruppo per recarsi alla sua citt\u00e0 natale, Portland, in attesa della ripresa dell'attivit\u00e0 di Cuomo. Rivers Cuomo cadde in un breve periodo di depressione, dipingendo i muri della propria casa di nero e applicando \u00abfogli di isolante nero su tutte le finestre per impedire il passaggio della luce.\u00bb\nLa band non si riun\u00ec fino alla fine di aprile nel 2000, quando il Fuji Festival in Giappone offr\u00ec ai Weezer un concerto da alto ingaggio nell'agosto del 2000. Il festival serv\u00ec come catalizzatore per la produttivit\u00e0 dei Weezer, e da aprile a maggio del 2000, la band prov\u00f2 e pubblic\u00f2 nuove canzoni a Los Angeles. La band ritorn\u00f2 ad esibirsi dal vivo nel giugno del 2000, ma senza il nome Weezer. Agli spettacoli utilizzavano il vecchio nome della band, Goat Punishment, in modo che i fan non potessero riconoscerli.\nIl 23 giugno 2000, la band, ora sotto il nome di Weezer, entr\u00f2 a far parte del Warped Tour per otto date programmate. I Weezer sono stati ben accolti ai concerti, cos\u00ec da permetteri di poter suonare dal vivo a pi\u00f9 spettacoli.\nNuovamente sul palco e \"The Green Album\" (2000-2001).\nNell'estate del 2000, i Weezer (ora formati da Rivers Cuomo, Mikey Welsh, Pat Wilson e Brian Bell) vanno in tour, includendo anche date nel Vans Warped Tour. La scaletta del gruppo consiste di quattordici nuove canzoni, soprannominate dai fan \"Summer Songs of 2000\" (abbreviate comunemente \"SS2K\"). Poich\u00e9 tredici di queste tracce non apparirono nel successivo album, i fan iniziano una petizione affinch\u00e9 ne venissero pubblicate le versioni di studio. Versioni in MP3 delle registrazioni dal vivo vengono pubblicate nel sito ufficiale per il download. Di queste canzoni, \"Hash Pipe\", \"Dope Nose\" e \"Slob\", sono presenti in album di studio (\"Hash Pipe\" nel \"Green Album\", \"Dope Nose\" e \"Slob\" in \"Maladroit\").\nIl gruppo torna in studio per produrre il terzo album. Scelgono il titolo \"Weezer\", pubblicato nel 2001 ripetendo il titolo omonimo del disco di debutto. L'album viene conosciuto come \"The Green Album\", a causa del colore verde intenso che lo contraddistingue. Poco dopo l'uscita di \"The Green Album\", i Weezer iniziano un tour americano. Attraggono una nuova generazione di fan grazie alla massiccia presenza su MTV dei video dei loro singoli di successo, \"Hash Pipe\" ed \"Island in the Sun\".\nIl video per \"Hash Pipe\", diretto da Marcos Siega \u00e8 caratterizzato dalla presenza di lottatori di sumo ed \u00e8 candidato come Best Rock Video agli MTV Video Music Awards del 2001. Il titolo ed il ritornello incentrati sulla droga portano all'uscita di una versione censurata, rititolata \"Half Pipe\", pubblicata per alcune radio e televisioni statunitensi. Per \"Island in the Sun\" vengono invece girati due video. Il primo, diretto da Marcos Siega, presenta un matromonio messicano, mentre il secondo, di Spike Jonze, presenta i Weezer con alcuni animali in una riserva naturale. Il video di \"Photograph\" \u00e8 realizzato e montato da un amico e quinto componente non ufficiale della band, Karl Koch.\nCome riportato da MTV il 16 agosto 2001, il bassista Mikey Welsh viene ricoverato in un ospedale psichiatrico. Le sue condizioni erano precedentemente sconosciute, quando scomparve prima delle registrazioni del secondo video di \"Island in the Sun\". I Weezer si vedono costretti a trovare un sostituto temporaneo per Welsh. Tramite un amico in comune, Cuomo ottiene il numero di Scott Shriner e gli domanda se sia interessato a sostituire Welsh. Shriner accetta l'offerta.\n\"Maladroit\" (2002).\nIl gruppo tenta un approccio sperimentale verso il processo di registrazione, consentendo ai fan di scaricare le demo dal loro sito ufficiale per ottenerne dei pareri. Dopo la pubblicazione dell'album, il gruppo decise che quest'idea si fosse rivelata un fallimento; giacch\u00e9 i fan non li supportarono con consigli costruttivi. Cuomo delega quindi la selezione delle tracce a Todd Sullivan, lasciando che i fan scegliessero le canzoni pi\u00f9 stravaganti. Solamente la canzone \"Slob\" viene inclusa nel disco grazie al parere dei fan.\nLa registrazione \u00e8 fatta senza l'aiuto della loro etichetta discografica, la Interscope, a causa di quelli che Cuomo defin\u00ec successivamente come litigi con la casa discografica. All'inizio del 2002 - prima dell'uscita della pubblicazione ufficiale del quarto album, nonch\u00e9 senza l'approvazione della Interscope - Cuomo spedisce centinaia di CD contenenti 8 tracce complete del disco a stazioni radio ed alla stampa. \"Dope Nose\", il primo singolo, inizia ad avere diffusione radiofonica. Interscope, reclamando interessi commerciali sull'album in uscita, chiede a Cuomo una lettera di richiesta per le stazioni radio affinch\u00e9 le canzoni non fossero diffuse fino all'uscita dell'album ufficiale. Interscope oscura anche la pagina di download di audio e video del sito dei Weezer, rimuovendo tutti i demo in MP3. I fan protestano per questo pubblicando su internet alcuni siti per un \u00abFree \"Maladroit\"\u00bb.\nNell'aprile 2002, l'ex-bassista Matt Sharp cita in giudizio il gruppo, asserendo, tra le accuse, di avere diritto a parte dei ricavati sulle vecchie canzoni, di cui si dichiara coautore. L'azione venne risolta per via extra-giudiziaria.\nIl quarto album, \"Maladroit\", \u00e8 pubblicato il 14 maggio 2002, appena un anno dopo il precedente. Il disco presenta una versione pi\u00f9 dura delle loro classiche sonorit\u00e0 influenzate dal pop, oltre ad essere caratterizzato da assoli di chitarra tipici degli anni ottanta. Nonostante sia accolto positivamente da recensioni dei critici, le vendite sono inferiori al \"The Green Album\".\nVengono pubblicati due singoli dall'album. Il video di \"Dope Nose\" raffigura una oscura gang motociclistica giapponese, e venne inserito in rotazione televisiva regolarmente. Il video di \"Keep Fishin\"' unisce i Weezer con i Muppet, ed ha una presenza massiccia su MTV. Entrambi i video sono girati da Marcos Siega.\nUn video apposito viene ripreso anche per \"Slob\" ed \u00e8 pubblicato come traccia bonus del CD.\nSubito dopo la conclusione di \"Maladroit\", il gruppo inizia a lavorare sul quinto album, registrando demo tra i tour (registrando anche 24 canzoni in un giorno). Queste canzoni vengono poi scartate ed il gruppo prende una pausa dopo aver pubblicato due album in un breve arco di tempo. Durante la pausa, Bell e Wilson pubblicano degli LP con i loro rispettivi side-project, gli Space Twins ed i The Special Goodness.\nI Weezer pubblicano il loro primo DVD, a lungo rimandato, il 23 marzo 2004. Il DVD narra della storia del gruppo da prima del \"Blue Album\" fino al \"Maladroit\"'s Enlightenment Tour. Intitolato \"\" e curato da Karl Koch, il disco contiene filmati privati, video musicali, pubblicit\u00e0, features home video footage, music videos, commercials, narrazioni, performance in concerto e televisive, commenti della band. Il DVD viene certificato disco d'oro l'8 novembre 2004.\n\"Make Believe\" (2003-2006).\nDal dicembre 2003 all'autunno del 2004, i componenti dei Weezer registrano una gran quantit\u00e0 di materiale per il nuovo album atteso per la primavera del 2005 con il produttore Rick Rubin. Le prime registrazioni del gruppo sono pubblicate sul sito internet della band. Le demo, soprannominate \"Album Five Demos\" (o album 4.5) dai fan, hanno molto successo, ma nessuna di queste verr\u00e0 inclusa nell'album finito. Questo disco, intitolato \"Make Believe\", \u00e8 pubblicato il 10 maggio 2005.\nNonostante il successo commerciale, \"Make Believe\" \u00e8 stato accolto dalla critica in modo non uniforme, ricevendo un voto medio di 52 sul raccoglitore di recensioni Metacritic. Nonostante alcune recensioni, come quella di All Music Guide, l'abbiano paragonato favorevolmente a \"Pinkerton\", altri, fra cui Pitchfork, da cui ha ricevuto un punteggio di 0.4 su 10, stroncarono l'album come prevedibile e povero dal punto di vista dei testi. Ad ogni modo, negli anni seguenti le recensioni sono diventate pi\u00f9 favorevoli.\nIl primo singolo dell'album, \"Beverly Hills\", divenne una hit negli Stati Uniti e in tutto il mondo, rimanendo nelle classifiche per svariati mesi dopo la sua pubblicazione. Il videoclip girato da Marcos Siega, aveva come protagonisti la band e pochi, scelti fan che interagiscono con Conigliette di Playboy e Hugh Hefner alla Playboy Mansion. \u00c8 stata la prima canzone dei Weezer ad arrivare prima sulla classifica Billboard Modern Rock. \"Beverly Hills\" \u00e8 stata nominata come Miglior Canzone Rock al 48\u00ba Grammy Awards, la prima nomination al Grammy per la band. Il video \u00e8 stato nominato anche come Miglior Video Rock agli MTV Video Music Awards nel 2005.\nIl secondo singolo estratto da \"Make Believe\" fu \"We Are All on Drugs \". Fu pubblicato alla fine dell'estate del 2005, e il videoclip fu diretto da Justin Francis. Agli inizi del 2006, venne annunciato che \"Make Believe\" era disco di platino e \"Beverly Hills\" la seconda canzone pi\u00f9 scaricata da iTunes nel 2005, posizionandosi dopo \"Hollaback Girl\" di Gwen Stefani.\nAll'inizio del 2006 il terzo singolo estratto, \"Perfect Situation\", rimase quattro settimane alla prima posizione della Billboard Alternative Songs, record personale per i Weezer. Il video di \"Perfect Situation\" vedeva la presenza di Elisha Cuthbert e la regia di Marc Webb. \"This Is Such a Pity\" \u00e8 il quarto singolo estratto, ma non ne venne realizzato alcun video per la pubblicazione.\n\"The Red Album\" (2008).\nIl 18 dicembre 2007 il leader Rivers Cuomo pubblica la compilation di demo intitolata \"\", consistente nei demo realizzati da Cuomo tra il 1992 e il 2007, comprese le canzoni per il secondo, e mai pubblicato, album dei Weezer, \"Songs from the Black Hole\". \"Alone\" Include anche una canzone prevista per il \"Red Album\", \"This Is the Way\".\nIl 7 marzo 2008, per la rivista Performing Songwriter, Rivers annuncia i titoli di due canzoni, \"Ms. Sweeney\" e T\"he Greatest Man That Ever Lived (Variations on a Shaker Hymn)\".\nUn remix di \"Automatic\", una canzone per il sesto album, scritta e cantata da Pat Wilson, viene inclusa nella colonna sonora del videogioco \"Gran Turismo 5 Prologue\". \"Everybody Get Dangerous\" \u00e8 presente nel film 21, ma non ne \u00e8 inclusa nella colonna sonora.\nIl 15 aprile KYSR-FM 98.7 trasmette per la prima volta in singolo \"Pork and Beans\", seguito il 13 maggio da \"The Greatest Man That Ever Lived (Variations on a Shaker Hymn)\", singolo digitale per iTunes. \"Troublemaker\" \u00e8 il terzo singolo, pubblicato il 20 maggio, seguito una settimana dopo dal quarto \"Dreamin\"' e dalla pubblicazione in internet dell'album stesso, \"Weezer (The Red Album)\".\nIl sesto album di studio viene quindi pubblicato ufficialmente il 3 giugno 2008, tre anni dopo \"Make Believe\". La produzione \u00e8 curata da Rick Rubin, mentre Rich Costey si \u00e8 occupato del missaggio. L'album \u00e8 stato descritto come sperimentale e, come affermato da Cuomo, include canzoni lunghe e non tradizionali, l'utilizzo di drum machine, sintetizzatori, influenze Southern rap e di musica barocca, contrappunti.\nIl singolo \"Pork and Beans\" ha raggiunto la prima posizione della Billboard Modern Rock Tracks, per la terza volta nella storia del gruppo ed unica a raggiungere la posizione in sole tre settimane, restando in classifica per 26 settimane.\nIl video ufficiale di \"Pork and Beans\" ha debuttato su YouTube e vede tra i protagonisti molti personaggi famosi del sito oltre ai componenti del gruppo mentre suonano nella camera di funtwo, altro celebre utente del sito, mentre cantano la canzone.\n\"Raditude\", settimo album (2009).\nNel novembre del 2008, appena dopo la fine del \"Troublemaker Tour\", i Weezer ritornano in studio per la registrazione di un nuovo album. Nel dicembre dello stesso anno la band pubblica un EP natalizio disponibile su iTunes il cui titolo \u00e8 \"Christmas with Weezer\".\nAll'inizio dell'anno successivo, la band fa sapere che questo sar\u00e0 l'ultimo album prodotto dalla Geffen Records e anticipa il titolo del nuovo disco, probabilmente un altro omonimo come i precedenti del 1994, 2001 e 2008. A luglio, in occasione di un tour in Corea, i Weezer suonano tre nuove canzoni: \"The Girl Got Hot\", \"I'm Your Daddy\" e \"Can't Stop Partying\". In seguito queste tre vengono aggiunte nella tracklist ufficiale dell'album. Il 18 agosto 2009 viene annunciato il titolo del nuovo album, \"Raditude\", Il 25 agosto esce il primo singolo estratto dall'album \"(If You're Wondering If I Want You To) I Want You To\" il cui video debutta ufficialmente il 22 ottobre ed \u00e8 diretto per la seconda volta da Marc Webb con la partecipazione dell'attrice Odette Yustman. Il 3 novembre esce \"Raditude\" posizionandosi subito tra i primi posti della classifica Billboard 200.\n\"Hurley\", \"Death to False Metal\" e morte di Welsh (2010-2013).\nNell'agosto 2010 il gruppo annuncia la prossima uscita di un nuovo album dal titolo \"Hurley\", pubblicato poi il 14 settembre dalla Epitaph Records. Cuomo ha affermato che \nLa copertina dell'album \u00e8 una foto dell'attore americano Jorge Garcia, che interpret\u00f2 Hugo \"Hurley\" Reyes nella serie televisiva \"Lost\" dal 2004 al 2010.\nNel novembre 2010 \u00e8 stato pubblicato \"Death to False Metal\", una raccolta di brani inediti della band ritenuta da Rivers Cuomo \"l'album che pu\u00f2 seguire pi\u00f9 logicamente \"Hurley\"\".\nNell'ottobre 2011 l'ex bassista Mikey Welsh \u00e8 stato trovato morto a Chicago. La notizia ha destato scalpore poich\u00e9 il bassista aveva scritto su Twitter il 26 settembre, il seguente messaggio:\n\"Everything Will Be Alright in the End\" (2014-2015).\nNel gennaio 2014 il gruppo ha iniziato le registrazioni del decimo album in studio con il produttore Ric Ocasek, che aveva prodotto anche il loro Blue album e il green album. Nel marzo seguente \u00e8 stata fornita un'anticipazione del lavoro svolto tramite un video. L'album \"Everything Will Be Alright in the End\" \u00e8 stato annunciato nel mese di giugno e pubblicato il 7 ottobre 2014.\n\"Weezer (The White Album)\" (2015).\nIl 26 ottobre 2015 la band lancia il singolo \"Thank God for Girls\" attraverso Apple Music e la radio. La settimana seguente lancia un altro singolo, \"Do You Wanna Get High?\".\nIl 14 gennaio 2016 la band pubblica un terzo singolo, \"King Of The World\", e annuncia la pubblicazione dell'undicesimo album in studio, \"Weezer (The White Album)\", per il 1\u00ba aprile. Il 17 febbraio il gruppo diffonde il brano \"LA Girlz\" in anteprima su Apple Music e lo pubblica il giorno seguente come singolo. Il 25 febbraio i Weezer annunciano di aver firmato per l'etichetta Atlantic Records.\n\"Pacific Daydream\" (2017).\nIl 16 marzo 2017 venne pubblicato il singolo \"Feels Like Summer\", nonostante nessun album fosse stato annunciato; al singolo segu\u00ec l'annuncio di un tour europeo, con il supporto dei The Orwells.\nIl 16 agosto 2017 i Weezer annunciarono l'uscita dell'album \"Pacific Daydream\", prevista per il 27 ottobre 2017, e il giorno successivo venne pubblicato il singolo \"Mexican Fender\". Il 14 settembre venne pubblicato il singolo \"Beach Boys\", a cui segu\u00ec \"Weekend Woman\" il 5 ottobre 2017.\nIl 29 maggio 2018, a seguito di una campagna realizzata dai fan sui social media, il gruppo pubblic\u00f2 una cover del brano \"Africa\" dei Toto; in precedenza, per prendersi gioco della campagna online, il gruppo aveva pubblicato una cover del brano \"Rosanna\".\n\"Weezer (The Teal Album)\" e \"Weezer (The Black Album)\" (2019).\nIl 24 gennaio 2019 la band rilascia il loro dodicesimo album, \"Weezer (The Teal Album)\", composto da varie cover di canzoni famose tra cui \"Africa\" dei Toto o \"Paranoid\" dei Black Sabbath.\nIl loro tredicesimo album, Weezer (The Black Album) viene annunciato nel 2016, ma il primo singolo, Can't Knock The Hustle \u00e8 stato rilasciato solo l'11 ottobre 2018, mentre l'intero album viene reso disponibile il 1\u00ba marzo 2019.\n\"Ok Human\" e \"Van Weezer\" (2021).\nOk Human e Van Weezer entrambi usciti nel 2021 a causa del covid che ha ritardato l'Hella Mega Tour. La prima traccia di Ok Human (intitolata All My Favorite Songs) \u00e8 stata nominata per un Grammy come \"migliore canzone rock\".\nInfluenze.\nMolte band dei giorni attuali come Ash, Jimmy Eat World, Deftones, Dashboard Confessional, The Ataris, Ozma, Ultimate Fakebook, The Used, Hellogoodbye, Relient K, Bloodhound Gang, The All-American Rejects, Good Charlotte, The Pink Spiders, The Academy Is..., Say Anything, Yellowcard, Biffy Clyro, Something Corporate, The Stereo, Nerf Herder, Hoobastank, The Anniversary, Saves the Day, Rye Coalition, Thursday, The Get Up Kids,Motion City Soundtrack, e Ludo vengono spesso accostate o dichiarano i Weezer tra le proprie influenze.\nI Weezer stessi affermano di essere stati influenzati da numerosi artisti, tra cui Kiss (dove si possono riconoscere dei diretti riferimenti nella canzone \"In the Garage\"), Nirvana (che sono stati anche i loro compagni di genere musicale prima della morte di Kurt Cobain), e i Pixies (specie nei primi anni della loro carriera). Nei primi demo dei Weezer, come \"Paperface\", sono molto evidenti le somiglianze a Pixies e Nirvana. Inoltre, la canzone, \"Susanne\", originariamente si chiamava \"Even Kurt Cobain...\", invece di \"Even Izzy, Slash...\", e cambi\u00f2 il proprio nome proprio dopo la morte di Cobain. Come side project, i Weezer utilizzarono i \"Goat Punishment\" per suonare dal vivo le reinterpretazioni dei Nirvana. Nel 1998, i Weezer realizzarono la reinterpretazione di \"Velouria\" dei Pixies per un tributo ai Pixies, e nel 2005 ottennero la possibilit\u00e0 di partecipare ad un breve tour con questi ultimi durante l'estate. I Green Day sono stati dichiarati tra le loro influenze (diretto \u00e8 il riferimento ai Green Day nei testi della canzone \"El Scorcho\"), ed \u00e8 apertamente dichiarata l'amicizia tra le due band, ed entrambe affermano di gradirsi l'ascolto dei propri lavori a vicenda.\nIl logo dei Weezer, spesso mostrato come =W=, \u00e8 stato realizzato da Pat Wilson durante il mixaggio di \"Jamie\", che apparve in una raccolta della DGC. Poco dopo, il logo venne stampato sul retro di una giacca di Rivers, che indoss\u00f2 a Los Angeles fino alla fine delle registrazioni dell'album. Tale logo \u00e8 una parodia dell'altrettanto celebre logo dei Van Halen. Il logo dei Weezer \u00e8 presente nella Rock N' Roll Hall of Fame. Il logo dei Weezer \u00e8 anche lo stesso che appare nel video di \"El Scorcho\"."}
{"id": "85748", "revid": "1234826", "url": "https://it.wikipedia.org/wiki?curid=85748", "title": "Jackie Coogan", "text": "Il pi\u00f9 grande attore bambino del cinema muto, raggiunse la celebrit\u00e0 a soli sette anni per la sua interpretazione ne \"Il monello\" (1921) di Charlie Chaplin, cui seguirono in breve altre pellicole di grande successo. Coogan ebbe poi una lunghissima carriera di attore al cinema e alla televisione, dove \u00e8 ricordato soprattutto nel ruolo dello zio Fester ne \"La famiglia Addams\" (1964-1966). Il nome di Coogan \u00e8 anche legato alla prima legge americana (precisamente dello stato della California) a protezione dei guadagni degli artisti minorenni, chiamato appunto \"Coogan Act\".\nBiografia.\nPrimi anni.\nJohn Leslie Coogan nacque nel 1914 a Los Angeles, da John Henry Coogan, Jr., modesto attore teatrale, e Lillian Rita (Dolliver) Coogan. Cominci\u00f2 a recitare sin da piccolissimo, sia nel vaudeville sia sul set cinematografico, con il primo ruolo (non accreditato) che arriv\u00f2 nel 1917 in \"Skinner's Baby\".\nNel 1919 Charlie Chaplin lo not\u00f2 al Teatro Orpheum di Los Angeles, un locale vaudeville dove stava recitando il padre, mentre sul palco si esibiva nella \"shimmy\", un ballo molto popolare all'epoca. Le doti mimiche naturali di Jackie Coogan e la sua performance entusiasmarono Chaplin, e gli suggerirono il progetto de \"Il monello\". Chaplin chiese al padre di Jackie di poterlo scritturare per una piccola parte nel film \"Una giornata di vacanza\" (1919). Entusiasta della capacit\u00e0 di recitare del bambino, lo scrittur\u00f2 per \"Il monello\" (1921) e ne fece, di fatto, una star.\nJackie Coogan non fu il primo attore bambino ad avere un ruolo di protagonista in un lungometraggio. Gordon Griffith, Marie Osborne, Tibor Lubinszky e Wesley Barry lo avevano fatto con successo prima di lui. Il film \"Il monello\" tuttavia segna un momento di svolta radicale. All'indomani della prima guerra mondiale, segnata dal dramma di migliaia e migliaia di orfani, Coogan commosse le platee con il suo personaggio di bambino povero, abbandonato, desideroso di affetto e al tempo stesso pieno di vita, di intraprendenza e di speranza nel futuro. Il suo stile realistico di interpretazione cambi\u00f2 l'immagine stessa dell'attore bambino a Hollywood, esplorando forme espressive finora inedite e provandone il successo presso il grande pubblico. Il successo si ripete negli anni seguenti, da \"Oliviero Twist\" (1922) a \"The Rag Man\" (1925), offrendo un modello per un'intera generazione di attori bambini.\nAttivit\u00e0 sociali e di beneficenza.\nCoogan fu una delle prime star ad essere oggetto di una forte azione di merchandising, una campagna che includeva burro di arachidi, cancelleria, fischietti, bambole, dischi, figurine. Divenne una celebrit\u00e0 internazionale e i giornali del tempo riportavano spesso le sue foto in giro per il mondo con il padre.\nCoogan us\u00f2 la sua popolarit\u00e0 per perorare la causa degli armeni, dei greci e di altri popoli resi indigenti dagli orrori della prima guerra mondiale, collaborando con la fondazione Near East Relief. Nel 1924 partecip\u00f2 alla tourn\u00e9e \"Children's Crusade\", tra Stati Uniti ed Europa, che si chiuse con la raccolta di circa un milione di dollari (pari ad un controvalore di circa 13 milioni di dollari del 2011), impiegati nell'acquisto di vestiti, cibo ed altri beni di prima necessit\u00e0. Ottenne onorificenze negli Stati Uniti, in Grecia e in Italia, dove fu ricevuto da papa Pio XI.\nIl passaggio dall'infanzia all'adolescenza.\nCoogan continu\u00f2 a ottenere ruoli importanti fino agli inizi degli anni trenta, quando interpret\u00f2 \"Tom Sawyer\" (1930) e \"Huckleberry Finn\" (1931). Gli anni che seguirono tuttavia furono i pi\u00f9 difficili, sia dal punto di vista professionale che personale. Affidato a un \"tutor\" fino all'et\u00e0 di 10 anni, nel 1924 Coogan era entrato alla Urban Military Academy. Cambi\u00f2 poi diverse scuole e in seguito frequent\u00f2 diverse universit\u00e0, tra le quali la University of Southern California. Nel 1932 fu costretto a lasciare la Santa Clara University a causa dei brutti voti.\nNel novembre 1933 Brooke Hart, un amico intimo di Coogan conosciuto alla Santa Clara University, fu rapito nel supermercato di famiglia di San Jose e portato a San Mateo - Hayward Bride, nell'area di San Francisco. Dopo numerose richieste per un riscatto di 40.000 dollari, la polizia arrest\u00f2, a San Jose, Thomas Thurmond e John Holmes. Thurmond ammise che il giovane Hart era stato ucciso la sera stessa del rapimento. Entrambi i rapitori furono trasferiti alla prigione di San Jose. In seguito ci fu un'irruzione nell'edificio, durante la quale Thurmond e Holmes furono prelevati per poi essere impiccati in un parco adiacente. Pare che Coogan abbia preso parte a questa irruzione, preparando e reggendo la corda usata per le impiccagioni.\nIl 4 maggio 1935, a 20 anni, Jackie Coogan fu l'unico superstite di un terribile incidente automobilistico nella contea di San Diego, nel quale perirono suo padre e il suo migliore amico, Junior Durkin, anch'egli bambino prodigio gi\u00e0 visto nei panni di Huckleberry Finn in due film dei primi anni trenta. La madre si rispos\u00f2 e il patrigno, Arthur Bernstein, divenne il responsabile di Jackie negli affari.\nCoogan Bill.\nPrima di diventare maggiorenne, si stima che Coogan avesse guadagnato tra i 3 ed i 4 milioni di dollari (paragonabili a 48-65 milioni di dollari nel 2012), una fortuna che la madre e il suo nuovo compagno, Arthur Bernstein, sperperarono con spese folli e stravaganti in abiti, diamanti e macchine di lusso. Nella loro difesa, la madre di Coogan e Bernstein affermarono che Jackie si stava divertendo e pensava fosse tutto un gioco. La madre afferm\u00f2 che \u00ab...non abbiamo mai promesso di dare nulla a Jackie. Ogni dollaro guadagnato da un bambino, finch\u00e9 non ha compiuto 21 anni, appartiene ai suoi genitori. Jackie non ricever\u00e0 nemmeno un centesimo di tutto quello che ha guadagnato\u00bb, aggiungendo inoltre che \u00ab...Jackie era un bambino cattivo\u00bb.\nNel 1938 Coogan intraprese un'azione legale davanti alla Corte della California che per\u00f2, dopo circa quattro anni, riusc\u00ec a restituirgli solo poco pi\u00f9 di 126.000 dollari dei circa 250.000 che erano rimasti: gli altri erano stati sperperati dalla madre e dal patrigno. Nei momenti pi\u00f9 difficili Coogan trov\u00f2 aiuto dallo stesso Chaplin, che lo aiut\u00f2 senza esitazioni con 1.000 dollari. La battaglia legale condotta da Coogan port\u00f2 all'attenzione dell'opinione pubblica il tema degli attori bambini e sfoci\u00f2 nell'adozione, da parte dello stato della California, del \"California Child Actor's Bill\", spesso chiamato appunto \"Coogan Bill\" o \"Coogan Act\", volta a proteggere i guadagni dalle bramosie economiche dei parenti. La norma stabilisce che il datore di lavoro deve accantonare un 15% della paga dell'attore in un fondo di protezione dei guadagni dei giovani attori, oltre a prevedere altri obblighi in materia di educazione scolastica, ore di lavoro e riposi obbligatori.\nCoogan riprese a recitare nel 1935, in ruoli di supporto.\nLa Seconda Guerra Mondiale.\nNel marzo del 1941 si arruol\u00f2 nell'Esercito degli Stati Uniti. Dopo l'attacco di Pearl Harbor fece richiesta di essere trasferito all'Aeronautica Militare, all'epoca una branca dell'esercito statunitense, come pilota d'aliante, in virt\u00f9 della sua esperienza di volo civile. Dopo aver ottenuto il patentino dalla scuola per piloti di aliante, divenne un ufficiale di volo e si arruol\u00f2 volontario per le missioni pericolose del \"First Air Commando Group\". Il 1\u00ba dicembre 1943 l'unit\u00e0 fu inviata in India ed il 5 marzo 1944 trasport\u00f2 con la Royal Air Force le truppe britanniche (i Chindits) guidate dal generale Orde Charles Wingate, atterrando di notte in una piccola radura nella giungla situata 100 miglia dietro le linee giapponesi impegnate nella campagna della Birmania.\nLa carriera nel dopoguerra.\nFinita la guerra ritorn\u00f2 alla carriera cinematografica, recitando soprattutto in ruoli da caratterista, ma fu alla televisione che trov\u00f2 le occasioni migliori, divenendone fin dal 1949 uno dei volti pi\u00f9 noti al pubblico americano. Dal 1952 al 1953 recit\u00f2 nella parte di Stoney Crockett nella serie televisiva \"Cowboy G-Men\". Fece un'ospitata al \"The Martha Raye Show\" della NBC e apparve, come Corbett, in due episodi de \"I fuorilegge\" con Barton MacLane (1960-1962), sempre sulla NBC. Apparve come \"guest star\" anche nell'episodio \"The Damaged Dolls\" della stagione 1960-1961 del dramma televisivo \"The Brothers Brannagan\".\nNella stagione 1962-1963 Coogan ebbe invece il ruolo fisso del sergente Barnes della scuola militare nella serie NBC \"McKeever &amp; il colonnello\". Alla fine arriv\u00f2 anche il suo ruolo televisivo pi\u00f9 celebre, quello dello zio Fester nella serie televisiva \"La famiglia Addams\", prodotta dalla ABC (1964\u20131966), ruolo che riprese nel doppiaggio della serie animata del 1973 e nel successivo film televisivo del 1977 \"Halloween con la famiglia Addams\". Fece anche un'apparizione nelle vesti di un poliziotto nella commedia di Elvis Presley \"Girl Happy\" (1965).\nNumerose furono le apparizioni televisive in show commerciali e telefilm. Apparve in diversi episodi della serie \"Perry Mason\" e una volta in 'Emergency!', nella parte del proprietario di un deposito di rottami che cerca di corrompere i paramedici, andati a controllare la sua propriet\u00e0 per la sicurezza antincendio. Fece apparizioni anche in \"La famiglia Brady\" (episodio \"The Fender Benders\"), in \"Strega per amore\" (impersonava Suleiman, Maharaja di Basenji, lo zio di Jeannie), in \"Tre nipoti e un maggiordomo\", in \"Here's Lucy\" e ne \"The Brian Keith Show\", oltre a fare da \"guest star\" in televisione (tra cui numerose apparizioni in \"La famiglia Partridge\", \"Selvaggio west\" e \"Hawaii Squadra Cinque Zero\").\nMorte.\nCoogan mor\u00ec a 69 anni il 1\u00ba marzo 1984 per arresto cardiaco presso il \"Santa Monica Medical Center\" di Santa Monica, in California. \u00c8 sepolto all'Holy Cross Cemetery a Culver City. Sulla lapide \u00e8 scritto: \"John Leslie Coogan, umanitario, patriota, intrattenitore. Per sempre nei nostri cuori\".\nIl fratello minore di Coogan, Robert, anch'egli attore bambino, era morto nel 1978 all'et\u00e0 di 53 anni.\nVita privata.\nJackie Coogan si spos\u00f2 il 20 novembre 1937 con l'emergente \"pin-up\" Betty Grable, ma la pressione a cui era sottoposto proprio in quegli anni fu causa di divorzio dopo un paio d'anni (11 ottobre 1939).\nIl 10 agosto 1941 si rispos\u00f2 con Flower Parry, giovane ballerina di origini californiane; nacque un figlio il 4 marzo 1942, John Anthony Coogan, ma il 29 giugno 1943 fece seguito il divorzio.\nIl 26 dicembre 1946 spos\u00f2 la cantante Ann McCormack: dalla relazione nacque una figlia il 2 aprile 1948, Joan Dolliver Coogan, ma il 20 settembre 1951 divorziarono.\nNell'aprile 1952 spos\u00f2 Dorothy Odetta Hanson (Dorothy Lamphere), conosciuta come Dodie, con la quale visse per il resto della vita. Il 24 novembre 1953 ebbero una prima figlia, Leslie Diane Coogan, nata a Los Angeles, a sua volta madre dell'attore Keith Coogan (nato Keith Eric Mitchell, cambi\u00f2 il nome in Keith Coogan alla morte di Jackie nel 1984). Sempre da questa relazione, il 9 luglio 1967 nacque Christopher Fenton Coogan, che il 29 giugno 1990 per\u00ec a Palm Springs in un incidente motoristico."}
{"id": "85768", "revid": "125982448", "url": "https://it.wikipedia.org/wiki?curid=85768", "title": "Potatura", "text": "La potatura consiste in una gamma di interventi atti a modificare il modo naturale di vegetare e di fruttificare di una pianta.\nSi tratta di interventi cesori, di modificazioni di posizione dei rami e di altri interventi quali trattamenti con fitoregolatori che modificano in modo analogo ai tagli l'habitus della pianta o di sue parti, la cosiddetta \u201cpotatura chimica\u201d. Pur essendo possibili interventi di potatura sulle piante erbacee (es. cimatura del tabacco), normalmente la potatura \u00e8 condotta sulle piante arboree da frutto e ornamentali.\nLa potatura \u00e8 necessaria solo quando si nota nella pianta qualche problema o qualche ramificazione troppo estesa, che pu\u00f2 cambiare il benessere e la produttivit\u00e0 della pianta (sia in termini di crescita generale sia in quanto a fiori e frutti). I polloni, ad esempio, vanno generalmente eliminati subito. \nOgni pianta ha bisogno di una potatura differente, ed \u00e8 bene scegliere sia la tipologia sia il periodo migliore per effettuarla.\nObiettivi della potatura.\nLa potatura si propone di modificare la pianta per raggiungere una serie di obiettivi:\nMetodi di potatura.\nGli interventi praticati con la potatura sono:\nTipi di potatura.\nLa potatura \u00e8 distinta in base allo scopo e alla stagione in cui viene eseguita, ricordiamo di seguito quelle pi\u00f9 utilizzate:\nBibliografia.\nOnesti, Calzecchi A., 1964, La potatura degli alberi da frutto, Roma, Ramo Editoriale degli Agricoltori.\nDel Fabro A., 1992, Il grande libro della potatura e degli innesti, Sommacampagna, La casa verde."}
{"id": "85770", "revid": "327794", "url": "https://it.wikipedia.org/wiki?curid=85770", "title": "Scala mobile (economia)", "text": "La scala mobile era uno strumento economico in tema politica del salario volto ad indicizzare automaticamente i salari in funzione degli aumenti dei prezzi di alcune merci, al fine di contrastare la diminuzione del potere d'acquisto dovuto all'aumento del costo della vita, secondo quanto valutato con un apposito indice dei prezzi al consumo.\nStoria.\nLa scala mobile venne introdotta in Francia (\u00e9chelle mobile des salaires) nel luglio 1952 durante la presidenza di Vincent Auriol che da militante del Partito Socialista Francese (SFIO) fu il primo presidente della Quarta Repubblica francese rimanendo in carica dal 1947 al 1954. Secondo l'opinione dell'epoca, si trattava della soluzione pi\u00f9 efficace per mantenere stabile il potere d'acquisto dei salari, in condizioni di instabilit\u00e0 monetaria.\nNel 1982 il ministro delle finanze Jacques Delors (PS) membro del secondo governo Pierre Mauroy (PS) soppresse la scala mobile in Francia.\nAspetti dibattuti.\nLa scala mobile misurava l'inflazione tenendo conto dell'aumento dei prezzi, ma senza considerare un altro parametro economico: l'aumento del PIL, che rappresentava il valore aggiunto per le aziende, oppure, in termini equivalenti, l'aumento della produttivit\u00e0 del lavoro.\nLa produttivit\u00e0 \u00e8 intesa come guadagno operativo per addetto, e quantifica il valore aggiunto di ogni lavoratore. Un aumento dei salari al di sopra della produttivit\u00e0, anche se in linea con l'inflazione corrente, \u00e8 causa di nuova inflazione, a meno che questo aumento derivi da una corrispondente riduzione degli utili aziendali, cio\u00e8 da un passaggio di denaro dalle imprese ai dipendenti in termini reali. Se l'utile rimane invariato, ovvero non aumenta la produttivit\u00e0, lo scatto automatico della scala mobile genera un aumento della moneta circolante cui non corrisponde una crescita della ricchezza prodotta, innescando cos\u00ec una spirale inflazionistica. Viceversa, un aumento dei salari, anche al di sopra dell'inflazione ma entro la crescita della ricchezza nazionale, \u00e8 una redistribuzione ai lavoratori dei guadagni di produttivit\u00e0.\nSecondo la teoria monetarista, gli aspetti pi\u00f9 rilevanti da tenere in considerazione perch\u00e9 la scala mobile possa funzionare sono che:\nGli aumenti salariali andrebbero visti in contrapposizione a una riduzione dei profitti aziendali. Se l'economia cresceva poco, la scala mobile provocava un travaso di moneta dall'impresa al lavoratore e, superata la soglia di produttivit\u00e0, un aumento dell'inflazione. Se la crescita di PIL e produttivit\u00e0 fosse stata sostenuta, invece, sarebbero cresciuti sia utili che salari, ma l'impresa avrebbe comunque ottenuto un minore profitto totale rispetto a quanto avrebbe fatto senza una redistribuzione di una quota di valore aggiunto ai suoi dipendenti.\nUna risposta a queste critiche viene da diversi economisti, come quelli che si rifanno alla scuola monetarista austriaca di von Mises. Essi sostengono \nIn Italia.\nVenne introdotta in Italia nel 1945 a seguito di un accordo tra la Confederazione Generale dell'Industria Italiana e la CGIL. Nel 1951 venne introdotto un meccanismo mediante il quale, in seguito alle variazioni dell'indice dei prezzi, scattavano aumenti corrispondenti delle retribuzioni. Il punto di contingenza era identico in tutta Italia e per tutti i settori dell'economia. Ma aveva valori diversi a seconda della categoria, della qualifica, dell'et\u00e0 e del genere del lavoratore. In Italia, la scala mobile a punto unico venne negoziata successivamente nel 1975, tra sindacati e Confindustria. L'economista Franco Modigliani manifest\u00f2 subito in alcuni articoli apparsi sul Corriere della Sera il suo disaccordo sull'unificazione del punto. Da quegli articoli scatur\u00ec un acceso dibattito e nacque una querelle che venne chiamata la 'controversia Modigliani'. La scala mobile veniva calcolata seguendo l'andamento variabile dei prezzi di particolari beni di consumo, generalmente di larga diffusione, costituenti un \"paniere\". Una commissione aveva il compito di determinare ogni tre mesi le variazioni del costo della vita utilizzando come indice di riferimento le variazioni dei prezzi di tali beni (indice dei prezzi al consumo, IPC).\nAccertata e resa uguale su base 100 la somma mensile necessaria per la famiglia-tipo, in riferimento ad un dato periodo per l'acquisto dei prodotti del paniere, le successive variazioni percentuali dei prezzi dei beni di consumo divenivano i punti di variazione dell'indice stesso del costo della vita, a cui i salari venivano direttamente adeguati.\nNel 1975 la scala mobile, applicata fino ad allora al solo settore bancario, venne unificata agli altri settori con un accordo stipulato tra la Confindustria e le tre maggiori organizzazioni sindacali: CGIL, CISL e UIL.\nFra i vari successivi interventi legislativi, quello maggiormente incisivo \u00e8 stato il decreto legge 1\u00ba febbraio 1977 n. 12 sulle \"Norme per l'applicazione dell'indennit\u00e0 di contingenza\". Con esso \u00e8 stato introdotto il divieto di corrispondere, a lavoratori di settori diversi, trattamenti retributivi di scala mobile pi\u00f9 favorevoli rispetto a quelli previsti dall'accordo per il settore industriale (abolizione della \"scala mobile anomala\").\nTaglio con il decreto di San Valentino.\nIn Italia, il 14 febbraio 1984 un decreto (detto per questo \"decreto di San Valentino\") - approvato dal governo Craxi - tagli\u00f2 3 punti percentuali della scala mobile, adottando parzialmente la proposta avanzata da Ezio Tarantelli gi\u00e0 nell'aprile del 1981 in una serie di articoli sul quotidiano \"La Repubblica\", convertendo un accordo delle associazioni imprenditoriali con CISL e UIL, ma non CGIL. Al decreto far\u00e0 seguito la conversione nella legge 219 del 12 giugno 1984.\nContro questo provvedimento il solo PCI di Enrico Berlinguer propose un referendum abrogativo.\nLa consultazione si tenne il 9 e 10 giugno 1985 con un'affluenza alle urne del 77,9% degli aventi diritto. Il risultato fu di 45,7% S\u00cc all'abrogazione della norma e 54,3% NO all'abrogazione della norma, il taglio pertanto rimase.\nSoppressione.\nLa scala mobile venne definitivamente soppressa in Italia con la firma del protocollo triangolare di intesa tra il Governo Amato I e le parti sociali avvenuta il 31 luglio 1992. Con la scala mobile \u00e8 stata abolita l'indennit\u00e0 di contingenza ed \u00e8 stato introdotto per tutti i lavoratori dipendenti (dirigenti esclusi) l'elemento distinto della retribuzione.\nDagli anni 2000, l'indennit\u00e0 di contingenza \u00e8 confluita in un'unica voce retributiva, insieme al salario base previsto dai contratti nazionali per ogni livello di inquadramento. L'indennit\u00e0 \u00e8 aggiornata, come minimo, a cadenza annuale.\nLe proposte di reintroduzione.\nNegli anni duemila vi sono state numerose proposte, provenienti da partiti e movimenti della sinistra italiana, di reintrodurre la scala mobile, come strumento per restituire ai lavoratori il potere d'acquisto eroso dall'inflazione. Sono state avviate in tal senso anche delle proposte di legge di iniziativa popolare che il Parlamento non ha per\u00f2 mai seriamente considerato. La proposta di tornare alla scala mobile \u00e8 stata pure contenuta nel programma elettorale di Sinistra Critica, del Partito Comunista dei Lavoratori ed in parte in quello della Sinistra Arcobaleno in occasione delle elezioni politiche del 2008. I partiti di centro-destra e di centro-sinistra hanno sempre respinto tale ipotesi."}
{"id": "85771", "revid": "21880", "url": "https://it.wikipedia.org/wiki?curid=85771", "title": "Specie di Cyclamen", "text": ""}
{"id": "85775", "revid": "287204", "url": "https://it.wikipedia.org/wiki?curid=85775", "title": "Specie di Aechmea", "text": "Elenco delle specie di \"Aechmea\":"}
{"id": "85776", "revid": "46291", "url": "https://it.wikipedia.org/wiki?curid=85776", "title": "Specie di Anthurium", "text": "Elenco delle specie di \"Anthurium\".\nA.\n "}
{"id": "85777", "revid": "125723199", "url": "https://it.wikipedia.org/wiki?curid=85777", "title": "Ovis musimon", "text": "Il muflone europeo (\"Ovis aries musimon\"; \"Ovis musimon\" ) \u00e8 un mammifero artiodattilo facente parte del superordine degli Ungulati, specificatamente della famiglia dei Bovidi.\nIl suo attuale \"status\" tassonomico, come del resto quello di tutta la sottofamiglia dei Caprini, \u00e8 molto discusso: studi effettuati sul DNA delle varie specie ascritte a questa sottofamiglia hanno mostrato analogie fra specie ritenute distanti filogeneticamente e viceversa. Il muflone ha dimostrato forti somiglianze a livello genetico e morfologico con l\"'Ovis orientalis\", al punto che molti autori riterrebbero attualmente pi\u00f9 corretta una classificazione di questi animali come sottospecie di \"O. orientalis\".\nIl muflone \u00e8 diffuso sulle isole mediterranee di Sardegna, Corsica e Cipro, delle quali peraltro non risulterebbe nativo: su queste questioni mancano infatti reperti fossili di questi animali e l\u2019ipotesi pi\u00f9 accreditata \u00e8 quella secondo cui il muflone deriverebbe dal rinselvatichimento di un ovino domestico introdotto dall\u2019uomo in epoca neolitica (Poplin, 1979). Da qui, il muflone \u00e8 stato in seguito introdotto anche in Europa continentale a partire dal XVIII secolo, in particolare se ne trovano popolazioni consistenti in Europa centrale. Altre introduzioni hanno dato origine a popolazioni stabili di questi animali anche in Cile e negli Stati Uniti (Texas, Hawaii). \nIn Italia, oltre che con una buona popolazione autoctona in Sardegna e in particolare nel Gennargentu e nel Montiferru, il muflone \u00e8 diffuso con una quarantina di popolazioni isolate (per un totale di circa esemplari) in alcune isole minori (Isola d'Elba, Asinara, Capraia, Giglio, Marettimo, Zannone); \u00e8 presente in vari punti della penisola, in particolare all'interno del Parco naturale provinciale dell'Adamello-Brenta in Trentino e nel Parco Alto Garda Bresciano, dove \u00e8 stato introdotto durante gli anni settanta, nel Parco naturale delle Alpi Marittime in Piemonte, in alcune zone prealpine bergamasche e lecchesi (per esempio sul monte Moregallo e sulle Prealpi Varesine. Sono anche presenti sulle Alpi Apuane, nell'Appennino centro-settentrionale e sul Gargano.\nDescrizione.\nAspetto.\nIl pelo \u00e8 ispido e di colore fulvo d'estate e bruno scuro d'inverno, con tonalit\u00e0 grigiastre e nerastre su spalle e collo: il muso, la parte interna delle orecchie, un cerchio perioculare, il ventre, il posteriore e la parte distale delle zampe sono bianchi. Nei maschi spesso \u00e8 presente una \"sella\" bianca sul dorso, assente nelle femmine, che sono di colore marroncino.\nCaratteristica dei maschi \u00e8 la presenza sul cranio di due grosse corna fisse su una base d'osso, che hanno crescita continua con tendenza alla spiralizzazione in senso laterale: le corna del muflone hanno un alto effetto spettacolare, che rende in particolare i vecchi maschi un trofeo molto ambito dai cacciatori. Pi\u00f9 raramente corna ridotte possono essere presenti nelle femmine.\nBiologia.\nIl muflone predilige gli ambienti aperti in aree collinari, spesso con presenza di aree rocciose dove potersi rifugiare in caso di pericolo; tuttavia si \u00e8 adattato a una grande variet\u00e0 di \"habitat\", dalle foreste di conifere ai boschi di latifoglie, raggiungendo anche altitudini di \u00a0m. Si tratta di animali diurni e dalle abitudini gregarie: le femmine con i piccoli vivono durante tutto l'arco dell'anno in grosse greggi, mentre i maschi giovani formano gruppi separati e meno consistenti numericamente, di solito composti da animali della stessa et\u00e0. I maschi pi\u00f9 anziani, invece, sono soliti vivere da soli. Come le capre selvatiche, il muflone non assume normalmente un comportamento territoriale, pur possedendo ghiandole odorifere preorbitali, interdigitali e inguinali atte a marcare i confini del territorio: nel caso di conflitti per il territorio o l'accoppiamento, tuttavia, il maschio scuote nervosamente la testa da un lato all'altro in segno di minaccia verso gli avversari.\nAlimentazione.\nPur essendo animali da pascolo che, cio\u00e8, si nutrono soprattutto di erbe, i mufloni, cos\u00ec come anche le capre, sono in grado di mangiare pressoch\u00e9 tutti gli alimenti di origine vegetale. Sono anche capaci di brucare le piante dure e coriacee rifiutate dalla maggior parte degli ungulati, riuscendo cos\u00ec a sopravvivere in \"habitat\" particolarmente aridi. Occasionalmente si nutrono di ghiande, specialmente dei generi \"Corylus avellana\", \"Juglans regia\", \"Castanea sativa\", \"Fagus sylvatica\", \"Quercus robur\" e \"Ilex\", che danno acheni plurispermi.\nRiproduzione.\nLa stagione degli amori cade generalmente nel mese di ottobre (negli ambienti pi\u00f9 freddi il periodo pu\u00f2 cadere anche pi\u00f9 tardi): in questo periodo, i maschi si avvicinano alle greggi di femmine, attratti dall'odore del loro estro, e competono fra loro per attirarne l'attenzione e potersi quindi accoppiare. I conflitti tra i maschi vengono normalmente risolti con cozzate frontali delle corna o con combattimenti spalla a spalla, generalmente senza che gli sfidanti si procurino lesioni gravi, grazie alla forte ritualizzazione del processo.\nFra la fine di febbraio fino alla fine di aprile, le femmine gravide si allontanano dal gruppo e partoriscono, isolate, uno o due piccoli, che sono in grado di muoversi e camminare subito dopo la nascita e che devono essere allattati ogni quindici minuti circa. Quando arriva l'estate, le femmine con la loro prole (ed i giovani maschi, fino ai due anni di et\u00e0) si riuniscono a formare greggi di 30-40 individui.\nLa speranza di vita dei mufloni maschi \u00e8 di circa 12 anni, mentre le femmine sono generalmente pi\u00f9 longeve, vivendo infatti anche oltre i 15 anni.\nNemici.\nIl lupo e l'aquila reale sono i veri nemici del muflone; altri predatori, quali la volpe, ne cacciano occasionalmente i piccoli. \nIl muflone \u00e8 risultato particolarmente sensibile al ritorno del lupo in Italia. Provenendo da aree prive di lupi (isole del Mediterraneo) non ha sviluppato tecniche efficaci per sfuggirne alla predazione, soprattutto in aree innevate. Pertanto, in talune zone, dove si \u00e8 consolidata la presenza del lupo, il muflone si \u00e8 estinto (foreste del Casentino) o fortemente ridotto di numero (Appennino tosco-emiliano). Di indole aggressiva, attacca se si sente minacciato.\nRapporti con l'uomo.\nL'esistenza del muflone \u00e8 indissolubilmente legata a quella dell'uomo: \u00e8 infatti accettata come verosimile dalla maggior parte degli studiosi l'ipotesi che questi animali siano in realt\u00e0 delle pecore ancestrali, introdotte dall'uomo in ambienti insulari e rinselvatichitesi nel corso dei millenni, piuttosto che dei progenitori dell'attuale pecora, come si era sempre ritenuto fino ad alcuni lustri fa.\nIl muflone \u00e8 un animale piuttosto popolare nella cultura; tuttavia tale popolarit\u00e0, pi\u00f9 che alla biologia vera e propria dell'animale, \u00e8 dovuta alla fonetica del suo nome. \nStato di conservazione.\nIl muflone oggi non \u00e8 pi\u00f9 a rischio di estinzione, \u00e8 presente in tutta Europa ed \u00e8 ovunque oggetto di prelievo venatorio. Negli anni '30, due personaggi assai noti nel mondo della conservazione (Ghigi e Baldacci) riuscirono a contrabbandare nel continente alcuni esemplari che, immessi prima nelle riserve e poi nel territorio libero, oggi sono molto diffusi nella dorsale appenninica e nelle Prealpi. Nella penisola \u00e8 specie cacciabile, ma solo in selezione come quasi tutti gli ungulati, tranne il cinghiale. \nNegli ultimi anni vi \u00e8 stato un cambiamento nella gestione dell'ungulato a livello venatorio e non, visto che si \u00e8 cominciata a considerare la presenza del selvatico alloctona nella penisola, nociva per gli altri selvatici autoctoni, in primis il camoscio delle Alpi, portando a problemi di convivenza. Ci\u00f2 ha cambiato l'azione dei piani di prelievo venatori da conservativi a regolatori, al fine di evitare l'espansione dei singoli nuclei gi\u00e0 presenti e adattati al territorio. In certe situazioni si \u00e8 giunti a decidere l\"eradicazione\" totale del muflone. A tal proposito sono emblematici i casi dell'isola d'Elba e dell'Isola del Giglio.\nSolamente in Sardegna, dove vivono attualmente pi\u00f9 di capi, il muflone \u00e8 ancora specie protetta. Negli ultimi decenni, grazie all'attivit\u00e0 dell'ex ente foreste della Sardegna, sono state effettuate numerose \"reintroduzioni\" nelle aree in cui era scomparso. Qui le maggiori minacce sono rappresentate dal bracconaggio, dall\u2019allevamento ovino allo stato brado e dal randagismo.\nCuriosit\u00e0.\nLo iosto (acronimo di Ibrido Ovino Sardo Tutelato all'Origine) \u00e8 l'incrocio (fertile) tra la pecora sarda e il muflone; la sua carne \u00e8 molto apprezzata, in quanto estremamente saporita."}
{"id": "85778", "revid": "110670632", "url": "https://it.wikipedia.org/wiki?curid=85778", "title": "Sistema autonomo", "text": "Un Sistema Autonomo di Rete (in inglese Autonomous System Network), in riferimento ai protocolli di routing, \u00e8 un gruppo di router e reti sotto il controllo di una singola e ben definita autorit\u00e0 amministrativa.\nDescrizione.\nUn'autorit\u00e0 amministrativa si contraddistingue sia in base a elementi tecnici-informatici (specifiche policy di routing), sia per motivi amministrativi.\nEsempio di sistema autonomo pu\u00f2 essere quello che contraddistingue gli utenti di un unico provider oppure, pi\u00f9 in piccolo, quello che costituisce la rete interna di un'azienda.\nAll'interno di un sistema autonomo i singoli router comunicano tra loro, per scambiarsi informazioni relative alla creazione delle tabelle di routing o tabelle di instradamento, attraverso un protocollo IGP (\"interior gateway protocol\").\nL'interscambio di informazioni tra router appartenenti a sistemi autonomi differenti avviene attraverso un protocollo BGP (\"Border Gateway Protocol\") e punti di interscambio fisici tra i diversi sistemi (NAP).\nOgni AS che utilizza la rete pubblica deve essere registrato presso il rispettivo RIR: AfriNIC, APNIC, ARIN, LACNIC o RIPE. Ciascun AS \u00e8 inoltre identificato da un numero univoco a 16 bit o 32 bit. In pratica, ad ogni AS viene assegnato un numero di indirizzi IP pubblici, che possono essere distribuiti."}
{"id": "85780", "revid": "1921867", "url": "https://it.wikipedia.org/wiki?curid=85780", "title": "Dogma 95", "text": "Dogma 95 (\"Dogme 95\") \u00e8 stato un movimento cinematografico creato nel 1995 dai registi danesi Lars von Trier e Thomas Vinterberg. Alla base di esso un decalogo di regole espresse in un manifesto programmatico pubblicato nel 1995 (da cui il nome). Si trattava di regole per la creazione di film basati sui valori tradizionali della recitazione e del tema, escludendo l'uso di effetti speciali o tecnologie elaborate. \nStoria.\nVinterberg ha detto che hanno scritto le regole in 45 minuti. Il manifesto inizialmente imita il saggio del 1954 di Fran\u00e7ois Truffaut \"Une certaine tendance du cin\u00e9ma fran\u00e7ais\" in Cahiers du cin\u00e9ma. Hanno annunciato il movimento Dogma 95 il 13 marzo 1995, a Parigi, alla conferenza \"Le cin\u00e9ma vers son deuxi\u00e8me si\u00e8cle:\" Il mondo del cinema si era riunito per celebrare il primo secolo del cinema e contemplare il futuro incerto del cinema commerciale. Chiamato a parlare del futuro del cinema, Lars von Trier ha inondato il pubblico divertito con opuscoli rossi che annunciavano \"Dogma 95\". Il decalogo, al quale aderirono subito anche S\u00f8ren Kragh-Jacobsen e Kristian Levring, \u00e8 spesso definito anche con il significativo nome di \"Voto di castit\u00e0\", che lascia intendere lo spirito del movimento, ed \u00e8 stato stilato e firmato ufficialmente a Copenaghen, luned\u00ec 13 marzo 1995.\nL'obiettivo era quello di contrastare il dilagare degli effetti speciali e degli investimenti miliardari nel cinema. Niente luci, nessuna scenografia, assenza di colonna sonora, rifiuto di ogni espediente al di fuori di quello della camera a mano. Le regole da seguire per raggiungere questo obiettivo sono state espresse in un manifesto scritto. Il critico cinematografico americano Armond White ha criticato il movimento, affermando che \u00e8 stato \"il manifesto che ha avvicinato il cinema al porno amatoriale\", e credendo che il movimento sarebbe stato respinto come insignificante dagli storici del cinema.\nIl primo dei film Dogma \u00e8 stato il film \"Festen - Festa in famiglia\" di Vinterberg del 1998. Acclamato dalla critica e vincitore del Premio della giuria al Festival di Cannes di quell'anno. Anche \"Idioti\" di Lars von Trier \u00e8 stato presentato in anteprima a Cannes quell'anno, ma ha avuto meno successo. Dall'uscita dei due film, altri registi hanno realizzato film basati sui principi Dogma. L'attore e regista franco-americano Jean-Marc Barr \u00e8 stato il primo non danese a dirigere un film Dogma \"Lovers\", seguito dal regista americano Harmony Korine con \"Julien Donkey-Boy\".\nDalla fine degli anni 2000, l'emergere della tecnologia video nelle fotocamere DSLR ha portato a un'enorme ondata di lungometraggi e cortometraggi girati con la maggior parte, se non tutte, delle regole relative al manifesto Dogma 95. Tuttavia, a causa dei progressi nella tecnologia e nella qualit\u00e0, l'estetica di queste produzioni appare in genere drasticamente diversa da quella dei film Dogma girati su videocamere a nastro. Cos\u00ec cancellando in gran parte le caratteristiche primitive e problematiche delle tecnologie passate, le nuove tecnologie hanno aiutato i registi di Dogma 95 a ottenere un'estetica di risoluzione pi\u00f9 elevata, nonch\u00e9 di contrasto, grana della pellicola e saturazione inferiori.\nLe regole del manifesto sono state aggirate fin dai primi due film: Vinterberg \"ha confessato\" di aver coperto una finestra durante le riprese di una scena in \"Festen\", portando cos\u00ec un oggetto di scena sul set e usando quindi \"luci speciali\" mentre Von Trier ha utilizzato una musica di sottofondo (\"Le Cygne\" di Camille Saint-Sa\u00ebns) nel film \"Idioti\". \"Julien Donkey-Boy\" di Korine presenta due scene con musica non diegetica, diverse riprese con telecamere nascoste non manuali e un oggetto di scena non diegetico. Von Trier, tuttavia, ha elogiato le trasgressioni del film in un'intervista rilasciata sul DVD \"Epidemic\". Come il movimento creativo No Wave Cinema, Dogma 95 \u00e8 stato descritto come un periodo determinante nella produzione di film a basso budget.\nIl movimento si \u00e8 sciolto nel 2005 e il 20 marzo 2005, a Copenaghen, i registi hanno firmato il documento che ha sancito la fine del patto a dieci anni di distanza nei quali sono stati prodotti 35 film. .\nIl manifesto.\nIl testo del manifesto del \"collettivo Dogma 95\" : il cosiddetto \"Voto di castit\u00e0\"."}
{"id": "85781", "revid": "2225", "url": "https://it.wikipedia.org/wiki?curid=85781", "title": "Dogme 95", "text": ""}
{"id": "85784", "revid": "33689", "url": "https://it.wikipedia.org/wiki?curid=85784", "title": "Scanner", "text": ""}
{"id": "85786", "revid": "2912", "url": "https://it.wikipedia.org/wiki?curid=85786", "title": "Film nero", "text": ""}
{"id": "85788", "revid": "2", "url": "https://it.wikipedia.org/wiki?curid=85788", "title": "Standard ASCII", "text": ""}
{"id": "85791", "revid": "599013", "url": "https://it.wikipedia.org/wiki?curid=85791", "title": "Sebino", "text": ""}
{"id": "85792", "revid": "125668451", "url": "https://it.wikipedia.org/wiki?curid=85792", "title": "Parioli", "text": "Parioli \u00e8 il secondo quartiere di Roma, indicato con Q. II.\nIl toponimo indica anche la zona urbanistica 2B del Municipio Roma II di Roma Capitale.\nDel quartiere Parioli fa parte il Villaggio Olimpico, inaugurato nel 1960 per la XVII Olimpiade svoltasi a Roma.\nOrigini del nome.\nIl nome deriva dalla denominazione di \"Monti Parioli\", data a un gruppo di colline tufacee prima dell'urbanizzazione dell'area, avvenuta agli inizi del Novecento. Alcuni affermano che il nome derivi da \"peraioli\", per le coltivazioni di peri che vi si trovavano.\nGeografia fisica.\nTerritorio.\nSi trova nell'area nord della citt\u00e0, a ridosso della sponda sinistra del fiume Tevere.\nIl quartiere confina:\nLa zona urbanistica confina:\nStoria.\n\"Pelaiolo\" o \"Peraiolo\" \u00e8 il nome originario dei colli dove attualmente si estende il quartiere Parioli, termine contadino che richiama i frutti del pero. Inizialmente, sulle colline affacciate sul Tevere e sull'Aniene, sorgevano solo casali suburbani con i loro latifondi che segnavano il confine tra la citt\u00e0 e l'Agro Romano: tra rade costruzioni, stalle e maneggi si snodava un reticolo di viali ombrosi.\nQuando Roma diventa Capitale del Regno d'Italia, nascono rapidamente nuovi quartieri oltre le mura aureliane, Il quartiere Parioli \u00e8 fra i primi quindici sorti a Roma nel 1911 ed ufficialmente istituiti nel 1921.\nLa costruzione di viale Parioli si ha su iniziativa di Filonardi e Giorgi, i proprietari dei terreni interessati alla creazione della nuova grande arteria. Il loro progetto prevede, lungo la strada, la costruzione di eleganti villini. Il viale Parioli, prolungato a viale Liegi, viene concepito come una \"passeggiata di citt\u00e0\", con pista-galoppatoio laterale all'ombra degli alberi.\nQuando le azioni delle Immobiliari precipitano la realizzazione delle nuove costruzioni lungo il viale rallenta fino ad interrompersi. Le difficolt\u00e0 di edificazione sono determinate da una parte dall'orografia della zona, dall'altra dall'attesa del nuovo piano regolatore che avrebbe dovuto far crescere i prezzi dei terreni fuori porta. Nei primi anni del Novecento si allungano i viali Tiziano e Maresciallo Pilsudski, sempre concepiti come passeggiate per la nascente borghesia.\nIn quegli anni lo sviluppo edilizio del quartiere \u00e8 legato al nome di Edmondo Sanjust di Teulada. Nel 1909 l'urbanista, nella relazione al suo piano, stabilisce che non sarebbero sorti grandi edifici, ma solo ville e villini con grande estensione di giardini. Purtroppo questo resta solo un progetto sulla carta, poich\u00e9 il regolamento edilizio speciale del 1922 definisce e varia come tipologia edilizia la palazzina sulla strada di quattro piani e diciannove metri d'altezza, senza giardino. Con l'avvento del regime fascista i Parioli diventano \"zona aristocratica\", destinata ai gerarchi del regime, anche se vi si trovano molti nobili ed esponenti della burocrazia giunta a Roma con i Savoia e non solo (nel 1938 vi nacque Juan Carlos di Borbone, re di Spagna dal 1975 al 2014).\nIl quartiere viene completato durante gli anni cinquanta. La domanda di case cresce insieme al boom. Per le Olimpiadi del 1960, svolte a Roma, la vasta area al confine con il quartiere Flamino compresa tra le pendici di villa Glori, la via Flaminia e il viale Maresciallo Pilsudski \u00e8 scelta per costruire il Villaggio Olimpico con una serie di importanti attrezzature sportive e di servizio. Un'altra importante infrastruttura realizzata per le Olimpiadi \u00e8 Corso di Francia (pi\u00f9 comunemente Corso Francia), che termina contro la collina dei monti Parioli smistando il traffico, da un lato, verso piazza Ungheria e, dall'altro, verso il centro cittadino.\nCon il piano regolatore del 1965 si stabilisce che ai Parioli, come in altri quartieri della \"periferia storica\", si possono aumentare superfici e volumi del 30%. Demolendo e ricostruendo si arriva invece a ricavare spazi aumentati anche del 100%. A ci\u00f2 si aggiunge il mutare della destinazione d'uso di molte unit\u00e0 abitative. La collina residenziale diventa cos\u00ec rapidamente zona di servizi e di transito: il quartiere ospita ambasciate e consolati, banche estere e societ\u00e0 finanziarie e una miriade di studi e uffici. Il giro d'affari legato alla terziarizzazione determina la rapida moltiplicazione di bar, ristoranti e negozi, un tempo scarsissimi.\nSono moltissimi i film e le serie TV girati annualmente ai Parioli (pi\u00f9 precisamente al Villaggio Olimpico), divenuto ormai uno dei quartieri-simbolo della Capitale. Per la forte connotazione e maggiore notoriet\u00e0 acquisite nel tempo, il nome \"Parioli\" viene oggi comunemente usato per indicare un'area in realt\u00e0 pi\u00f9 ampia, che comprende anche la maggior parte del quartiere Pinciano (da villa Borghese fino a via Paisiello, viale Bruno Buozzi, via Archimede e via dei Monti Parlioli, viale Pildsuski e piazza Euclide) e le zone dei quartieri Salario e Trieste adiacenti a via Salaria (via Arno, via Chiana, via Rubicone, via di Villa Ada fino a via Po e piazza Verbano).\nIl \"pariolino\".\nLa ricchezza che sin dall'inizio caratterizza il quartiere conferisce ai giovani abitanti dei Parioli e del Villaggio Olimpico lo stereotipo di uno stile di vita abbastanza alto, associato ad abbigliamento alla moda (prevalentemente sportivo), auto costose ed uso di prodotti di lusso, al punto che il nomignolo \"pariolino\" finisce per essere spesso usato a Roma per indicare in generale i giovani con questo stile, anche se non residenti nel quartiere. Il termine \u00e8 usato il pi\u00f9 delle volte con una connotazione dispregiativa, per indicare un atteggiamento altezzoso ed esclusivo alto borghese.\nUn riferimento filmografico del giovane \"pariolino\" \u00e8 nel personaggio dello studente benestante Roberto nel film \"Il sorpasso\" di Dino Risi, interpretato da Jean-Louis Trintignant. In tono assai pi\u00f9 drammatico e negativo si pu\u00f2 includere la figura di Dickie Greenleaf, coprotagonista de \"Il talento di Mr. Ripley\". Rampollo di una famiglia di armatori americani, ozioso, cinico ed arido, frequentatore della \"Dolce Vita\" italiana di fine anni cinquanta.\nUn altro riferimento in accezione negativa ma ironica, \u00e8 presente nella nona traccia dell'album \"Il sorprendente album d'esordio de I Cani\", dal titolo \"I pariolini di diciott'anni\". Un altro riferimento a \"pariolino\" sono i ragazzi della serie TV drammatica di Netflix chiamata Baby, girata nel quartiere dei Parioli.\nStemma.\nDi rosso a due spade d'argento all'elsa d'oro incrociate in decusse e una foglia di palma verde posta in palo.\nGeografia antropica.\nUrbanistica.\nNel territorio di Parioli si estendono, oltre il settore nord-est dell'omonima zona urbanistica 2B, le zone urbanistiche 2A Villaggio Olimpico, 2X Villa Ada e il settore nord della zona 2D Salario.\nOdonimia.\nVi sono poi vie dedicate a stati di tutto il mondo, citt\u00e0 europee e sudamericane, scrittori, sportivi olimpionici, attori del Novecento.\nSport.\nNel quartiere, lungo la riva sinistra del Tevere, sono presenti anche gli impianti sportivi della zona dell'Acqua Acetosa con il campo di polo, lo Stadio delle Aquile (ora Stadio Paolo Rosi), il Circolo Canottieri Aniene e il Centro sportivo Giulio Onesti.\nInoltre, fra il parco di Villa Glori e via Flaminia si sviluppa il Villaggio Olimpico."}
{"id": "85798", "revid": "298055", "url": "https://it.wikipedia.org/wiki?curid=85798", "title": "Coniglio Bianco", "text": "Il Coniglio Bianco o Bianconiglio (\"White Rabbit\") \u00e8 un personaggio immaginario inventato da Lewis Carroll apparso per la prima volta nel 1862 in \"Alice's Adventures Underground\" e poi nel 1865 in \"Le avventure di Alice nel Paese delle Meraviglie\". Come per tutti i suoi personaggi, nei due racconti in cui appare, Carroll non ne d\u00e0 una precisa descrizione fisica, ma si sofferma pi\u00f9 sul comportamento del personaggio e sul suo modo di relazionarsi con Alice.\nIl personaggio.\nIl nome originale del coniglio \u00e8 White Rabbit, dove \"White\" \u00e8 il nome e \"Rabbit\" \u00e8 il cognome (si sa questo poich\u00e9 in \"Alice nel Paese delle Meraviglie\" sulla sua casa compare una targa con su scritto \"W. Rabbit\").\nIl personaggio \u00e8 un araldo della Regina di cuori, ed \u00e8 proprio lui che apre i cortei annunciando la corte e che presiede al processo al Fante di cuori. \u00c8 un coniglio bipede di colore bianco con gli occhi rosa. Porta un panciotto nel quale tiene un orologio da tasca.\nIn \"Alice on Stage\" Carroll consiglia di rappresentarlo molto vecchio, magari con gli occhiali. Per Carroll il coniglio rappresenta infatti l'alter ego anziano di Alice.\nIl coniglio abita in una casetta alle porte del Paese delle Meraviglie, con un grande giardino e qualche serra, ha una cameriera di nome Marianna (in \"Alice nel Paese delle Meraviglie\" Alice verr\u00e0 appunto scambiata per Marianna) e un giardiniere di nome Pat. Il coniglio non si relaziona mai direttamente con Alice; la sua vecchiaia e il suo nervosismo lo portano a essere totalmente disinteressato alla bimba ed ai suoi problemi. La sua tipica espressione \u00e8 \u00ab\u00c8 tardi, \u00e8 tardi!\u00bb. \u00c8 proprio per seguire lui che Alice intraprende il suo viaggio nel Paese delle Meraviglie."}
{"id": "85799", "revid": "7026", "url": "https://it.wikipedia.org/wiki?curid=85799", "title": "Bianconiglio", "text": ""}
{"id": "85802", "revid": "125705255", "url": "https://it.wikipedia.org/wiki?curid=85802", "title": "Advanced Micro Devices", "text": "Advanced Micro Devices (in acronimo AMD) \u00e8 una multinazionale statunitense produttrice di semiconduttori con sede a Sunnyvale, California. \u00c8 uno dei leader mondiali nella produzione di CPU per il mercato consumer, workstation e server; di chip grafici integrati e discreti dopo la fusione con ATI oltre che di chipset.\nSi classifica seconda al mondo nella produzione di microprocessori con architettura x86, dopo Intel, con una quota del 22,5% in vendite; mentre nella produzione di chip grafici si trova in terza posizione preceduta da Intel e da NVIDIA.\nLa compagnia possiede anche il 21% di Spansion, un fornitore di chip di memoria flash e il 34% di The Foundry Company, abbreviata in TFC. Attualmente la produzione di chipset e chip grafici AMD \u00e8 affidata a TSMC, la pi\u00f9 importante fonderia taiwanese, mentre la produzione di CPU \u00e8 in buona parte affidata a GlobalFoundries. Il 25 agosto 2011 il consiglio di amministrazione ha nominato Rory Read CEO della societ\u00e0, l'8 ottobre 2014 \u00e8 Lisa Su a prendere l'incarico di CEO. Il 14 febbraio 2022 AMD conclude l'acquisizione di Xilinx.\nStoria.\nPrimordi.\nIl primo maggio 1969 Jerry Sanders e sette amici fondano la Advanced Micro Devices.\nNel 1975 lanciano sul mercato la prima memoria RAM marchiata AMD, la Am9102.\nInoltre lo stesso anno presentano AMD 8080, una variante dell'Intel 8080 che lancia l'azienda di Sunnyvale nel mondo dei microprocessori. In questo periodo AMD vede un aumento della produzione dei propri prodotti del 60% annuo.\nIntorno al 1980 AMD si impone come uno dei principali concorrenti di Intel nel mercato dei processori \"x86-compatibili\". Dal 1979 al 1981 il fatturato \u00e8 pi\u00f9 che raddoppiato.\nDal 1991 AMD riesce a rompere il monopolio della concorrenza nel panorama dei processori con l'Am386 e nel 1993 lancia la famiglia di processori Am486. Durante gli anni novanta parallelamente allo sviluppo dei processori si ha un forte sforzo dell'azienda nella ricerca e innovazione riguardo alle memorie. Dalle EPROM, alle EEPROM ed infine alle memorie Flash lo sforzo della compagnia \u00e8 notevole in tutti i campi, fra cui la ricerca della continua miniaturizzazione dei componenti.\nDal K6 al K6-III.\nVerso la met\u00e0 degli anni novanta AMD propone la serie di processori AMD K6, per poi passare al AMD K6-II e al AMD K6-III ed infine, nel 1999, all'Athlon. Grazie a questi prodotti la quota di mercato di AMD sale nettamente, e i suoi microprocessori diventano una alternativa reale a quelli di Intel. Nel 2000 AMD annuncia l'uscita dei propri processori per PC portatili AMD K6-II+ e AMD K6-III+ nonch\u00e9, verso la fine dell'anno, del Chipset AMD-760 con supporto alle memorie DDR.\nL'Athlon.\nNell'anno 2000 anticipando di poco Intel, con il processore Athlon rompe per prima l'incredibile (per quegli anni) soglia di 1 GHz di clock e, parallelamente, avvengono molti cambiamenti nell'ambito delle memorie Flash. Il lancio delle memorie 32-megabit Am29BDS323 e 64-megabit Am29BDS643 pone le basi per le future memorie Flash per cellulari e lettori MP3 portatili.\nNel 2001 la compagnia di Sunnyvale presenta i processori Athlon XP per quanto riguarda il segmento desktop del mercato, e i processori Athlon MP per il segmento Server, con pi\u00f9 di un processore per scheda madre. Durante il 2002 commercializza i primi processori con tecnologia costruttiva a 0,13 micron e, verso la fine dell'anno, apre l'AMD Developer Center, un canale diretto con i propri partner per accelerare la ricerca di software ed hardware a sostegno di AMD. Parallelamente durante questi due anni prosegue la ricerca in ambito memorie con la costruzione delle prime memorie Flash con tecnologia costruttiva a 0,17 micron, le prime memorie Flash x32 ad alta densit\u00e0 (128Mb NOR Flash memory device) e memorie a basso consumo come la \"1,8-volt 64 Megabit Flash memory device\" specificatamente creata per il mercato mobile.\nLe CPU a 64 bit single e multicore.\nDal 2003 ad oggi AMD ha continuato ad investire in ricerca proponendo molte soluzioni sia in ambito processori sia in ambito memorie: fra i microprocessori annoveriamo l'AMD Opteron, CPU destinata ad ambito Server con supporto ai 64 Bit, l'Athlon 64 e l'Athlon 64 FX, CPU destinate ad ambito Desktop con supporto ai 64 Bit ed infine la CPU Sempron, destinata ad un ambito Desktop Entry-level.\nNel 2004 AMD ha presentato le prime CPU Athlon 64 costruite con processo a 90\u00a0nm (0,09 micron).\nNel 2005 AMD ha presentato i processori Turion, destinati ad un ambito mobile visto il basso consumo di energia, e i primi processori Dual-core: l'Opteron e l'Athlon 64 X2 che hanno dato un discreto vantaggio alla casa di Sunnyvale sulla concorrente Intel, i cui primi processori per server Xeon Dual-core sono usciti, affrettando i tempi previsti, solo a fine 2005 e non sono stati in grado di competere per quanto riguarda le prestazioni.\nNel 2006 AMD ha acquistato ATI Technologies spendendo 5.4 miliardi di dollari, per recuperare il capitale necessario all'investimento la societ\u00e0 ha emesso obbligazioni convertibili per 2.2 miliardi di dollari.\nTutte le CPU di ultima generazione sono costruite con tecnologia a 90\u00a0nm e a 65\u00a0nm. Parallelamente alla costruzione di nuove CPU AMD continua la ricerca nelle memorie con l'uscita di modelli sempre pi\u00f9 capienti e miniaturizzati, nonch\u00e9 dalle richieste di alimentazione sempre pi\u00f9 esigue.\nIl 19 novembre 2007 AMD ha presentato le nuove CPU Phenom costruite, sono le prime CPU quad-core native e sono basate sul core \"Agena\" derivante dal progetto K10 (poi rinominato come \"stars core architecture\"). Congiuntamente AMD ha presentato anche la piattaforma denominata \"Spider\" costituita da CPU Phenom, scheda madre con chipset AMD e Scheda video AMD Radeon della serie HD3800, questa piattaforma \u00e8 la prima in assoluto ad essere costituita interamente con componenti della stessa azienda ed \u00e8 il frutto dell'acquisizione da parte di AMD di ATI.\nNel novembre del 2007 l'8,1% della societ\u00e0 viene acquisito da una societ\u00e0 di Abu Dhabi.\nIl 29 novembre 2007 ha inaugurato un nuovo centro di ricerca e sviluppo in India nella citt\u00e0 di Bangalore. Il centro si occuper\u00e0 dell'ottimizzazione dei processori a 45 nm.\nNel gennaio 2008 presentando i resoconti finanziari del 2007 mette a bilancio una svalutazione di 1,6 miliardi di dollari legata alla controllata ATI Technologies.\nAltre piattaforme e tecnologie.\nChipset AMD.\nPrima del lancio del processore Athlon 64 nel 2003, AMD progetta dei chipset per i loro processori di generazione K6, K7, in particolare i chipset AMD-640, AMD-751 e AMD-761. La situazione cambi\u00f2 nel 2003 con il rilascio dei processori Athlon 64, AMD scelse di non progettare altri propri chipset per il loro processori, bens\u00ec decise di rendere \"aperta\" la loro piattaforma permettendo cos\u00ec ad altre aziende di progettare i loro chipset. Come ad esempio \"ATI, VIA e SiS che sviluppano i chipset per il processore Athlon 64 e per i pi\u00f9 recenti Athlon 64 X2 e Athlon 64 FX, inclusi i chipset progettati da Nvidia Quad FX platform.\nL'iniziativa venne promossa pure con il rilascio dei processori per server Opteron, nel 2004 AMD non progett\u00f2 pi\u00f9 chipset per i loro sistemi server, si ferm\u00f2 dopo la produzione del AMD-8111, e rese \"aperta\" anche la loro piattaforma server per i processori Opteron. Oggi, le uniche altre aziende che producono chipset per i processori Opteron sono NVIDIA e Broadcom.\nNon appena la compagnia, nel 2006, complet\u00f2 l'acquisizione della ATI Technologies, AMD ebbe a disposizione il team di progettisti che precedentemente avevano sviluppato i chipset Radeon Xpress 200 ed il Radeon Xpress 3200. Nel febbraio del 2007, AMD annunci\u00f2 la produzione di processori grafici integrati nel chipset IGP e fu la prima ad implementare le porte HDMI 1.2 nelle loro schede madri.\nAMD nel 2009 torn\u00f2 a produrre i chipset per i server di nuova generazione AMD 800S series server chipsets.\nAMD Live!\nAMD Live! \u00c8 una piattaforma d'iniziativa commerciale incentrata su consumatori di dispositivi d'intrattenimento, con il recente annuncio dell'iniziativa Active TV per lo streaming di video su internet di servizi web come YouTube, all'interno di AMD Live! AMD propone uno schema di periferiche collegate a TV digitali connessi insieme come pc.\nLa piattaforma AMD Quad FX.\nLa piattaforma AMD Quad FX, permette di collegare 2 processori attraverso HyperTransport, molto simile ad un sistema server a 2 processori, escludendo l'uso di memoria buffer e moduli DIMM, questa piattaforma include due processori della serie Athlon 64 FX-70. La piattaforma ci\u00f2 che AMD chiama \"megatasking\", poich\u00e9 la piattaforma AMD Quad FX permette appunto di eseguire diversi task in un unico sistema.\nPiattaforma desktop.\nA cominciare dal 2007, AMD, seguendo Intel, cominci\u00f2 ad usare dei nomi in codice per le proprie piattaforme desktop come ad esempio \"Spider\" o \"Dragon\". Le piattaforme, a differenza di Intel, si aggiornarono ogni anno, incentrandosi sulla specializzazione della piattaforma, la quale include componenti come processori AMD, chipset, grafiche ATI, continuando un approccio di tipo \"aperto\" accettando componentistica da parte di altri produttori come VIA, SiS e Nvidia ed altre case sviluppatrici di prodotti wireless.\nSoftware.\nOltre a produrre i driver necessari per il proprio hardware, AMD fornisce piattaforme di sviluppo, SDK e strumenti vari, per sfruttare a pieno le proprie tecnologie. Non potendo contrastare gli altri produttori sul fronte delle tecnologie software proprietarie, negli ultimi anni AMD ha spinto molto sul fronte delle tecnologie aperte e disponibili, per esempio essendo una delle aziende che lanciarono la HSA Foundation.\nMantle.\nMantle \u00e8 un insieme di API di basso livello introdotte da AMD nel 2014 che sfruttano la tecnologia Core Next per un utilizzo pi\u00f9 efficiente delle GPU in giochi e applicazioni. Mantle \u00e8 stata poi integrata nella tecnologia Vulkan, resa aperta e mantenuta dal Kronos Group.\nCodeXL.\nCodeXL \u00e8 una piattaforma di sviluppo che comprende un profiler delle prestazioni per cpu e gpu, un debugger per gpu e una serie di altri strumenti che aiutano lo sviluppo di software (incluso un HSA profiler). Dalla versione 2.0 \u00e8 completamente open e ha perso la denominazione AMD CodeXL per diventare solamente CodeXL. La piattaforma \u00e8 pienamente integrabile anche in altri tools di sviluppo come, per esempio, Microsoft Visual Studio.\nIl presente.\nNel 2008 AMD ha avuto difficolt\u00e0 a tenere il passo nella competizione con Intel sul piano delle prestazioni nel settore desktop a causa dell'inferiorit\u00e0 delle prestazioni delle CPU Phenom a seguito delle quali la societ\u00e0 \u00e8 stata costretta a proporle nella sola fascia di medio e basso livello; nel comparto server ottenne risultati superiori alla controparte. Con il rilascio a inizio 2009 delle CPU Phenom II il distacco prestazionale si \u00e8 sostanzialmente annullato permettendo ad AMD di riproporre nuove soluzioni al top di gamma paragonabili al top delle CPU Intel.\nFu annunciata in aprile 2008 una riduzione del 10% del personale e il ritorno alla produzione in volumi del processore Barcelona sospesa poco dopo l'annuncio a causa di un bug. AMD successivamente, nonostante i problemi finanziari, ha presentato sul mercato una nuova piattaforma per notebook, nome in codice Puma, che si ripromette essere una novit\u00e0 assoluta in campo multimediale nel suddetto segmento dei notebook. Puma \u00e8 costituita da una combine di 4 prodotti: un processore AMD Turion X2 Ultra o solo X2, una scheda madre basata sul chipset 780G, in grado di riprodurre flussi video Full HD 1920\u00d71080 pixel in modo fluido e con solo l'utilizzo del chipset; una sottosezione video integrata basata sul chip HD3200, compatibile con le DirectX 10 e tre volte pi\u00f9 veloce della soluzione Intel GMA X3100; come ultimo componente, una scheda di rete wireless certificata 802.11n prodotta da un partner commerciale di AMD. Sempre nel campo dei notebook AMD ha introdotto la tecnologia Xgp (External Graphic Platform), che permette di utilizzare una scheda video esterna che, con gli opportuni driver, pu\u00f2 essere utilizzata come scheda video principale o come supplemento a quella integrata; la connessione avviene tramite un connettore proprietario in grado di garantire una banda di tipo PCI Express 2.0 8x.\nDal 18 luglio 2008 Dirk Meyer \u00e8 nuovo CEO di AMD. Quest'ultimo ha dichiarato alla stampa l'intenzione di riorganizzare completamente l'asset dell'azienda, introducendo il cosiddetto \"Asset light\" che consisterebbe nella divisione dell'azienda in una parte, dedita alla progettazione e alla ricerca dei prodotti (CPU e chipset), e da un'altra dedita alla fabbricazione di tali prodotti. L'Asset Light dovrebbe essere introdotto verso la fine del 2008.\nAMD ha proposto le prime CPU a 45\u00a0nm, nome in codice Deneb (le cpu Phenom II, appunto), presso il CES di Las Vegas, verso dicembre. Queste CPU sono inizialmente disponibili solo per socket AM2+, con il supporto a sola memoria DDR2, poi saranno rese avviabili anche per socket AM3 con supporto sia a memorie DDR2 che a DDR3.\nDa met\u00e0 febbraio 2009 sono disponibili in Italia i primi processori Phenom II su socket AM3. I pi\u00f9 diffusi processori ora in commercio in Italia appartenenti alla \"famiglia\" Phenom II sono i modelli 710, 720 e 810.\nNel periodo estivo del 2009 AMD ha immesso nel mercato vari processori appartenenti alla famiglia Phenom II e Athlon II. Tra i nuovi processori si possono notare alcuni modelli ben predisposti all'overclock quali Phenom II X2\u00a0550 Black Edition e il Phenom II X3\u00a0720 Black Edition.\nIl 27 aprile 2010 AMD ha messo in commercio le prime 2 cpu desktop Phenom II X6; il 1055T (2.8\u00a0GHz) e il 1090T (3.2\u00a0GHz). Entrambe le cpu sono dotate di 6 cores.\nIl 20 giugno 2011 AMD ha introdotto la famiglia di APU Llano costruite a 32\u00a0nm.\nIl 12 ottobre 2011 AMD ha messo in commercio la famiglia di cpu FX composta da processori a 8,6 e 4 cores a 32\u00a0nm (ad esempio AMD FX-8320 o AMD FX-8350).\nNel secondo trimestre 2012 ha commercializzato la famiglia di APU Trinity, successore di Llano e con un moderato incremento di prestazioni sia nella parte CPU che in quella grafica.\nA settembre 2012 viene presentato il nuovo socket FM2, una versione migliorata di FM1\nA met\u00e0 2016 viene presentato il nuovo socket AM4, per i processori di serie FX, A10, A12 basati su architettura Zen.\nA marzo 2017 viene presentata la nuova serie di processori AMD Ryzen per socket AM4, con 8C/16T, 6C/12T, 4C/8T, 4C/4T (Rispettivamente, Core e Thread).\nAl CES di gennaio 2019, AMD ha presentato il rinnovamento dell'intera gamma di processori per portatili della famiglia Ryzen:\nInsieme a questi modelli sono stati presentati anche i nuovi microprocessori Athlon 300U, di categoria \"entry level\" con due core, quattro thread e frequenze di lavoro tra 2,4 e 3,3\u00a0GHz\".\"\nAMD annuncia ad ottobre del 2020 i nuovi Ryzen della serie 5000, acquistabili dal 5 novembre, che hanno un incremento rispetto alla serie precedente (la serie 3000) del 26% circa.\nin particolare:\nIl 14 febbraio 2022 AMD completa l'acquisizione di Xilinx.\nLa grafica targata AMD.\nDal 30 agosto 2010, giorno in cui AMD dismette il marchio ATI di cui \u00e8 in possesso dal 2006, i driver e tutte le nuove generazioni di schede video a partire dalla Radeon HD 6000 series compresa, sono brandizzati AMD Radeon.Sono di seguito riportate le serie prodotte riportanti il nuovo brand:\nSerie AMD Radeon HD\nA gennaio 2019 \u00e8 uscita la Radeon VII, la prima con architettura a 7 nanometri. Tuttavia, la sua vita \u00e8 stata breve e gi\u00e0 a luglio si \u00e8 potuta registrare una sua uscita di scena. A prendere il suo posto \u00e8 stata la Radeon RX 5700.\nTra i nuovi modelli che potrebbero uscire a met\u00e0 ottobre (se non prima) si trovano la scheda Radeon RX 5600 e Radeon RX 5500, che si baseranno su architettura Navi e risulteranno le versioni economiche delle schede Radeon RX 5700 XT e Radeon RX 5700. \u00c8 probabile che la GPU Navi 14 sar\u00e0 integrata nelle Radeon RX 5600 e la Navi 12 nelle Radeon RX 5500. Le schede Radeon RX 590, Radeon RX 580 e Radeon RX 570 verrebbero cos\u00ec sostituite da queste nuove proposte."}
{"id": "85803", "revid": "125459644", "url": "https://it.wikipedia.org/wiki?curid=85803", "title": "Carlo Fava", "text": "Carriera.\nHa iniziato a suonare il pianoforte all'et\u00e0 di 10 anni e ha studiato arte drammatica con Richard Gordon. Jazzista e cultore del teatro-canzone, annovera tra i suoi modelli Giorgio Gaber e Paolo Conte.\nPer Mina nel 1996 ha composto \"Dottore\", eseguita dalla cantante in duetto con Beppe Grillo, mentre nel 1999 per Ornella Vanoni ha adattato un testo brasiliano di Marisa Monte, che \u00e8 cos\u00ec diventato il brano \"Santallegria\". \nI suoi spettacoli teatrali (\"Personaggi criminali\"\" nel 2000, \"Le notizie\" del 2004 e \"L'uomo flessibile show\" nella stagione 2004-2005,) alternano monologhi e canzoni, con i testi scritti a quattro mani sempre insieme a Gianluca Martinelli, scrittore e autore di testi nelle reti Mediaset.\nIn televisione ha partecipato al programma di Enzo Jannacci \"Quelli che Jannacci\" e a \"Colorado Caf\u00e8\", condotto da Diego Abatantuono.\nIl brano \"L'uomo flessibile\" tratto dall'album omonimo \u00e8 stato usato come sigla della trasmissione televisiva \"Okkupati\" su Rai 3.\nNel 2005 esce \"Seguendo Virgilio - dentro e fuori il Quartetto Cetra\", omaggio a Virgilio Savona del Quartetto Cetra, album in cui vari artisti rivisitano alcuni brani di Savona, tra il brano \"Le burle\" dell'artista.\nHa partecipato al Festival di Sanremo 2006 in coppia con Noa con la canzone \"Un discorso in generale\", che ha vinto il premio speciale della cr\u00edtica.\nNel maggio 2009 esce il suo quarto lavoro dal titolo \"Neve\", contenente otto nuove canzoni per voce, viola e pianoforte.\nNel 2017 ha pubblicato il suo quinto album \"Il maestro non c'\u00e8\".\nVive a Milano con la moglie Stefania e la loro figlia."}
{"id": "85804", "revid": "287204", "url": "https://it.wikipedia.org/wiki?curid=85804", "title": "Rapporto di minoranza e altri racconti", "text": "Rapporto di minoranza e altri racconti \u00e8 una raccolta pubblicata in Italia nel 2002 di cinque tra i pi\u00f9 famosi racconti brevi dello scrittore di fantascienza Philip K. Dick. Dai primi quattro sono state tratte varie trasposizioni cinematografiche. L'antologia, oltre ai racconti, contiene un'introduzione all'universo di Dick e nella parte finale un'intervista rilasciata dallo scrittore."}
{"id": "85805", "revid": "28214765", "url": "https://it.wikipedia.org/wiki?curid=85805", "title": "We Can Remember It For You Wholesale", "text": ""}
{"id": "85806", "revid": "28214769", "url": "https://it.wikipedia.org/wiki?curid=85806", "title": "Second Variety", "text": ""}
{"id": "85807", "revid": "389143", "url": "https://it.wikipedia.org/wiki?curid=85807", "title": "Bruco (personaggio)", "text": "Il Bruco o Brucaliffo \u00e8 un personaggio inventato da Lewis Carroll apparso per la prima volta nel 1862 in \"Alice's Adventures Underground\" e nel 1865 in \"Le avventure di Alice nel Paese delle Meraviglie\".\nCaratteristiche.\nCome per tutti i suoi personaggi, nei due racconti in cui appare, Carroll non ne d\u00e0 una precisa descrizione fisica, ma si sofferma pi\u00f9 sul comportamento del personaggio e sul suo modo di relazionarsi con Alice.\nIn \"Le avventure di Alice nel Paese delle Meraviglie\" viene introdotto nel capitolo IV (\"Rabbit sends in a little Bill\"), ma agisce nel capitolo V (\"Advice from a Caterpillar\")\nSi pu\u00f2 ricostruire il carattere e l'aspetto del Bruco analizzando \"Alice's Adventures Underground\", \"Le avventure di Alice nel Paese delle Meraviglie\" ed \"Alice on Stage\".\nIl Bruco \u00e8 blu alto circa tre pollici (circa sette centimetri) che fuma un narghil\u00e8 seduto su un fungo.\n\u00c8 un tipo di poche parole, molto schivo e suscettibile. Alice trova particolarmente fastidioso il suo modo di esprimersi a \"monosillabi\", lui trova particolarmente fastidiosa la curiosit\u00e0 di Alice e preferisce schivare ogni sua domanda rispondendo con altri quesiti.\nSar\u00e0 il Bruco a spiegare ad Alice che un lato del fungo la far\u00e0 crescere, l'altro lato la far\u00e0 rimpicciolire.\n\u00c8 al suo cospetto che Alice recita \"You are old father William\", parodia di un poemetto ben noto alle piccole Liddell ed alle bambine dell'epoca vittoriana.\nContrariamente a quanto si vede in molti adattamenti cinematografici, nel libro il Bruco non diventa una farfalla. Dopo aver parlato del fungo ad Alice, semplicemente si incammina per andare chiss\u00e0 dove.\nAnalisi.\nIl fascino del personaggio ha generato numerose analisi circa la simbologia che potrebbe celare, al pari di altri personaggi presenti nel libro; nel corso degli anni sono state presentate diverse ipotesi in tal senso, molte sicuramente divergenti dalle intenzioni di Carroll.\nL'ipotesi pi\u00f9 accreditata \u00e8 che Carroll, che aveva basato l'intero romanzo sul rapporto tra adulto e bambino, abbia voluto nascondere in lui l'allegoria di una tipica caratteristica dell'individuo adulto, come del resto accade per altri personaggi di \"Alice\": bisogna ricordare, ad esempio, che il Coniglio Bianco rappresenta l'adulto ossessionato dal tempo e dal ritardo, la Regina di Cuori la rabbia insensata e cos\u00ec via.\nIn tale lettura il Brucaliffo rappresenterebbe l'adulto saggio perch\u00e9 ha gi\u00e0 imparato tutto dalla vita, e per questo insofferente alle domande del bambino che invece ha ancora tutto da scoprire; il suo silenzio di fronte alle domande non fa che causare nel fanciullo altre domande circa la propria esistenza, la propria ragion d'essere e tutta la strada che resta ancora da fare. Tuttavia, piuttosto che rispondere a queste domande, il bruco/adulto preferisce consegnare ad Alice/bambino gli strumenti per affrontare il mondo con le proprie forze (il fungo), senza per\u00f2 dirle come usarle propriamente: star\u00e0 proprio ad Alice trovare da sola il modo giusto per crescere (letteralmente e non).\nNome.\nNella traduzione italiana del romanzo il Bruco, il cui nome originale \u00e8 \"The Caterpillar\", non ha un nome proprio, ma viene apostrofato sempre come \"un Bruco blu\". Proprio per questo motivo i traduttori italiani hanno preferito tradurlo semplicemente come \"Bruco\".\nAd ogni modo (come per molti altri personaggi comparsi nel film Disney tratto da \"Le avventure di Alice nel Paese delle Meraviglie\" del 1951) il nome con cui \u00e8 pi\u00f9 conosciuto \u00e8 Brucaliffo, datogli dagli adattatori Disney italiani.\nNel film Disney \"Alice in Wonderland\" del 2010, al Bruco viene dato il nome proprio di Absolem.\nAl cinema.\nIn Alice nel Paese delle Meraviglie della Disney (1951) il carattere del Bruco \u00e8 rimasto molto fedele al libro, mentre la sceneggiatura gli ha tolto il poemetto \"You are Old, Father William\" (che invece \u00e8 stato dato a Tweedledum e Tweedledee) e gli ha dato \"How doth the little crocodile...\" (La vispa Teresa nel doppiaggio italiano).\nFilmografia.\n\u00c8 presente in tutti gli adattamenti basati sul romanzo e, nella maggior parte di essi, il suo ruolo e le sue battute sono simili in tutto e per tutto al testo originale. Appare in:"}
{"id": "85808", "revid": "196390", "url": "https://it.wikipedia.org/wiki?curid=85808", "title": "Brucaliffo", "text": ""}
{"id": "85809", "revid": "339392", "url": "https://it.wikipedia.org/wiki?curid=85809", "title": "Alice nel Paese delle Meraviglie", "text": ""}
{"id": "85818", "revid": "46291", "url": "https://it.wikipedia.org/wiki?curid=85818", "title": "Specie di Calathea", "text": "Elenco delle specie di \"Calathea\" "}
{"id": "85821", "revid": "46291", "url": "https://it.wikipedia.org/wiki?curid=85821", "title": "Specie di Chlorophytum", "text": "Elenco delle specie di Chlorophytum:"}
{"id": "85824", "revid": "46291", "url": "https://it.wikipedia.org/wiki?curid=85824", "title": "Specie di Guzmania", "text": "Elenco delle specie del genere Guzmania"}
{"id": "85826", "revid": "108036768", "url": "https://it.wikipedia.org/wiki?curid=85826", "title": "Diego Baiardi", "text": "Biografia.\nDiego Baiardi \u00e8 nato a Vercelli il 10 maggio 1964. Dai sette anni ha studiato pianoforte classico con Giuseppe Rosetta di Vercelli ed ha integrato la sua formazione di base con la licenza di teoria e solfeggio (Conservatorio di Alessandria). Dai diciassette anni ha concentrato lo studio sugli aspetti moderni della pianistica con Ettore Righello, pianista e arrangiatore della RAI di Milano per 5 anni. Dal 1985 inizia un'ininterrotta attivit\u00e0 musicale che spazia in diversi ambiti della musica moderna.\nDidattica.\nDal 1990 insegna Pianoforte moderno e tastiere presso la Nuova Audio Music Media (scuola legalmente riconosciuta Regione Lombardia). Dal 2004 insegna Pianoforte moderno presso la sezione Fabrizio De Andr\u00e9 delle Civiche Scuole di Bresso. Dal 2009 Master di pianoforte c/o VMS Italia.Insegna pianoforte e tastiere pop al Conservatorio Ghedini di Cuneo dal 2015"}
{"id": "85827", "revid": "1215197", "url": "https://it.wikipedia.org/wiki?curid=85827", "title": "Specie di Tillandsia", "text": "Elenco in ordine alfabetico delle specie di \"Tillandsia\":"}
{"id": "85828", "revid": "83531", "url": "https://it.wikipedia.org/wiki?curid=85828", "title": "Laogai", "text": "Il termine laogai (, abbreviazione di , in cinese \"riforma attraverso il lavoro\") si riferisce, propriamente, a una particolare forma di lavoro forzato della Repubblica Popolare Cinese. Il termine \u00e8 anche usato in modo generalizzato per indicare le diverse forme di lavoro forzato previste dal sistema giuridico e carcerario cinese, che include anche il laojiao () e il jiuye (letteralmente \"personale addetto al lavoro forzato\", ma viene da alcuni considerato una forma indiretta di reclusione). Lo stesso termine \"laogai\", in senso invece restrittivo, viene talvolta usato per indicare un campo di concentramento. Secondo un'indagine del 2008 della Laogai Research Foundation, nella Repubblica Popolare Cinese sono presenti 1422 laogai.\nLe condizioni di vita dei forzati e il loro impiego come forza lavoro sono spesso indicati come lesivi dei diritti umani. A questo proposito occorre tener presente che la Convenzione 105 dell'Organizzazione Internazionale del Lavoro (ONU) del 25 giugno 1957 che chiede l'abolizione della condanna ai lavori forzati non \u00e8 mai stata ratificata dalla Cina fino al 2013, quando la Corte Suprema cinese abolisce i Laogai insieme con la politica del figlio unico.\nDiverse fonti sostengono che nei campi di lavoro vengano comunemente applicati la tortura, la rieducazione politica e che vi sia un alto grado di mortalit\u00e0 dei prigionieri riconducibile a maltrattamenti di vario tipo. Documenti di condanna del sistema dei laogai sono stati prodotti da diversi governi e parlamenti (vedi paragrafo Denunce politiche internazionali).\nDenunce molto gravi sono riportate anche nelle opere di Harry Wu (un dissidente cinese che ha passato molti anni in queste carceri, per poi fuggire negli Stati Uniti) e da altri dissidenti ed ex prigionieri. Tali denunce riguardano anche crimini come il traffico di organi dei reclusi.\nNote terminologiche.\nIl termine \"laogai\" si \u00e8 diffuso in Occidente soprattutto in seguito alla pubblicazione dei libri di Wu. Tuttavia, riferimenti a questa parola si trovano gi\u00e0 in ' di Frederick A. Praeger (1964), ' (Gordon A. Bennett e Ronald N. Montaperto, 1972) e in \"La porta proibita\" di Tiziano Terzani (1984), che lo usa come sinonimo di \"campo\". Espressioni come \"campo di concentramento\" o \"gulag cinese\" sono usate da diversi autori, soprattutto ex prigionieri.\nDefinizioni ufficiali.\nDocumenti ufficiali del Partito Comunista Cinese datati 26 agosto 1954 menzionano il \"laodong gaizao\" come \"un processo di riforma dei criminali attraverso il lavoro, essenzialmente un metodo efficace per eliminare i criminali e i controrivoluzionari\". Il termine \"laojiao\" (\"laodong jiaoyang\" - rieducazione attraverso il lavoro) si trova in documenti del 3 agosto 1957. Nel 1988, il Ministero di Giustizia descrisse gli scopi del sistema dei laogai in questo modo: \"lo scopo principale dei laogai \u00e8 quello di punire e riformare i criminali. Per definire concretamente le loro funzioni, essi servono in tre campi: punire i criminali e tenerli sotto sorveglianza; riformare i criminali; utilizzare i criminali nel lavoro e nella produzione, creando in tal modo ricchezza per la societ\u00e0\". Secondo il \"tifa\", che elenca i termini utilizzabili e pubblicabili in Cina, \u00e8 illegale chiamare i laogai cinesi \"campi di concentramento\" o anche semplicemente \"campi\"; questi termini possono riferirsi ai campi nazisti, sovietici, o della Cina nazionalista.\nTipi di condanna.\nLa condanna al \"laogai\" (in senso stretto) richiede un processo ufficiale e viene applicata a soggetti riconosciuti dalla legge come criminali; i detenuti sono privati dei diritti civili e non ricevono salario.\nLa condanna al \"laojiao\" (\"rieducazione attraverso il lavoro\") \u00e8 riservata a coloro che hanno compiuto reati minori, per cui non sono legalmente classificati come criminali. I condannati conservano i diritti civili e percepiscono un modesto salario. Il sistema del \"laojiao\" viene spesso attaccato come lesivo dei diritti umani e civili. A questo tipo di condanna \u00e8 infatti associato un iter giudiziario semplificato (e quindi potenzialmente pi\u00f9 arbitrario), che permette alle amministrazioni e alla polizia locali di recludere persone senza processo. I detenuti \"laogai\" e \"laojiao\" non raramente vivono negli stessi complessi e lavorano insieme, e si distinguono soprattutto perch\u00e9 i primi indossano un'uniforme e hanno i capelli rasati.\nIl sistema dei \"jiuye\" (\"personale addetto al lavoro forzato\") riguarda invece l'assegnamento di un lavoro all'interno di una struttura carceraria. Anche il \"jiuye\" viene considerato con sospetto da molte fonti occidentali. Sebbene esso non implichi formalmente l'incarcerazione dell'individuo (che rimane teoricamente libero e percepisce uno stipendio regolare), la condizione del personale \"jiuye\" (che spesso \u00e8 costituito da persone obbligate a prestare servizio nei campi) viene spesso descritta come \"semi-carceraria\". I lavoratori possono vivere insieme con le loro famiglie all'interno o nei pressi dei complessi carcerari, e spesso sono ex-detenuti provenienti dal \"laogai\". Esisterebbe il detto: \"\"\"laogai \"e\" laojiao \"hanno una fine;\" jiuye \"\u00e8 per sempre\".\"\nStoria.\nL'antica Cina fece uso del lavoro forzato per oltre 2.500 anni, sfruttando anche in tempo di pace sia civili sia criminali. Lavoratori forzati furono impiegati nella costruzione della Grande Muraglia e del Grande Canale. Gi\u00e0 molto prima della rivoluzione, il lavoro forzato veniva inteso come \"rieducativo\" in un'accezione forte, ovvero volto a instillare nel lavoratore l'etica confuciana. Durante il periodo nazionalista il lavoro forzato perse molta importanza, con l'eccezione della leva militare durante la guerra col Giappone. Mao Zedong torn\u00f2 ad applicarlo in modo sistematico, nel contesto della sua visione sociale e politica, come strumento adatto da una parte alla rieducazione dei controrivoluzionari, dall'altra a garantire che anche i detenuti contribuissero come i cittadini liberi alla produzione. Il legame fra l'antico \"dispotismo orientale\" e la visione di Mao \u00e8 ben rappresentato dal fatto che lo stesso Mao dichiar\u00f2 esplicitamente di ispirarsi ai princ\u00ecpi del Signore di Shang, della dinastia Qin, secondo il quale \"la popolazione deve essere obbligata a lavorare\". I detenuti furono spesso mandati in campi nelle regioni di confine, che avevano anche funzioni militari difensive.\nNel periodo maoista, e prima delle riforme di Deng (1978-1992), i laogai furono largamente usati per reprimere le opposizioni al regime. Gli stessi processi erano spesso solo una formalit\u00e0, avendo la difesa solo il compito di invocare la clemenza della corte. Il sistema giudiziario non era infatti basato sul concetto di diritto, e insistere troppo nella dichiarazione di innocenza portava a un inasprimento della pena: \"clemenza con chi confessa, severit\u00e0 con chi resiste\". In origine, il \"laojiao\" si \u00e8 anche distinto dal \"laogai\" per l'incertezza della durata della pena, al punto che alcuni detenuti arrivavano a commettere crimini pi\u00f9 gravi per passare al laogai (con pene di durata fissata). La situazione \u00e8 cambiata nel 1982, quando la durata massima della condanna al laojiao \u00e8 stata stabilita in tre anni.\nIl numero dei prigionieri e l'uso dei campi \u00e8 stato intensificato durante alcune fasi politiche o produttive quali la Campagna dei cento fiori, il Grande balzo in avanti e la Rivoluzione Culturale.\nNei primi anni, i detenuti \"controrivoluzionari\" costituivano il 90% dei reclusi; negli anni ottanta, circa la met\u00e0 dei detenuti negava di aver commesso alcun crimine; negli anni novanta, la percentuale di detenuti politici si \u00e8 ridotta fino al 10%. Nel periodo maoista (1949-1976) i condannati al laojiao erano reclusi solitamente per 20 anni, mentre nel periodo denghista (1978-1992) la durata non superava i 10.\nCondizioni di vita.\nQuello che conosciamo delle condizioni di vita nei laogai proviene quasi esclusivamente da detenuti fuggiti o scarcerati e rifugiatisi all'estero. Fra le testimonianze che descrivono i laogai in modo pi\u00f9 critico, paragonandoli ai gulag e ai lager, ci sono \"The thirty-sixth way\" (1969), \"Prisoner of Mao\" (1973), \"Red in tooth and claw\" (1994) e \"Zuppa d'erba\" (1996). Alcuni temi ricorrenti in queste opere sono:\nL'insieme di questi elementi configura anche un contesto generale di violenza fisica e psicologica coordinate che corrispondono al concetto di lavaggio del cervello.\nPhilip Williams e Yenna Wu (The Great Wall of Confinement, 2004) hanno paragonato le testimonianze dei prigionieri cinesi con quelle raccolte in \"Arcipelago Gulag\" di Sol\u017eenicyn e con \"Un mondo a parte\" di Gustaw Herling. Gli autori riconoscono numerose somiglianze sotto diversi aspetti: condizioni delle baracche e di lavoro, maltrattamenti, delazione, denutrizione, scarsa igiene e malattie.\nUso della tortura.\nSecondo il rapporto annuale 2006 di Amnesty International in Cina sono impiegati torture e maltrattamenti quali \"calci, percosse, scosse elettriche, sospensione per gli arti superiori, incatenamento in posizioni dolorose e privazione del cibo e del sonno.\" Questa informazione non viene riferita in modo specifico ai laogai, ma genericamente a \"molte istituzioni statali\". L'uso della tortura nei laogai \u00e8 testimoniato dai praticanti del Falun Gong, che riportano numerosi altri metodi (vedi sotto Laogai e Falun Gong). Pratiche dello stesso tipo sono documentate negli anni novanta da Harry Wu e nel 1958 dal \"Libro bianco sul lavoro forzato nella Repubblica Popolare Cinese\" della \"Commissione Internazionale contro il regime concentrazionario\". Philip Williams e Yenna Wu spiegano che i metodi di tortura recenti differiscono poco da quelli tradizionali, applicati durante la dinastia Qing. Il libro \"Huo diyu\" di Li Baojia del 1906 descrive e mostra graficamente tali metodi.\nDimensioni del fenomeno.\nAnche circa il numero dei laogai presenti sul territorio cinese e il numero dei detenuti non si hanno informazioni ufficiali. Il gi\u00e0 menzionato Wu sostiene che dal 1949 alla met\u00e0 degli anni ottanta si debbano contare almeno 50 milioni di prigionieri, e che il numero di prigionieri attuali si aggiri intorno agli 8 milioni. Sempre Wu, nel suo libro \"\" elenca 990 campi, ipotizzando che il numero reale sia da 4 a 6 volte maggiore, fornisce una serie di mappe con la loro collocazione e descrive alcuni campi (vedi la voce Harry Wu). Il Laogai Handbook 2005-2006 curato dalla Laogai Research Foundation aggiornato al settembre 2006 ne censisce 1045, riportando per ciascuno anche il tipo di attivit\u00e0 svolto dai forzati. Altre fonti ipotizzano che il fenomeno dei laogai in realt\u00e0 sia molto pi\u00f9 vasto di quanto si possa ipotizzare persino dalle stime di Wu e che il lavoro forzato, a costo quasi nullo, possa costituire un elemento importante dell'economia cinese moderna. Nessuno di questi dati ha conferma ufficiale da parte del governo cinese o di autorit\u00e0 internazionali.\nMolte fonti denunciano anche un presunto alto livello di mortalit\u00e0 nei laogai dovuto alle cause pi\u00f9 disparate; anche questo dato \u00e8 non confermato da fonti ufficiali cinesi e non verificabile. Fonti apertamente ostili forniscono cifre molto elevate: per esempio, \"Il libro nero del comunismo\" stima in 20 milioni i decessi dal 1949 al 1989 (a partire dai dati del sinologo Jean-Luc Domenach: numero medio di prigionieri di 10 milioni e tasso di mortalit\u00e0 del 5% l'anno). Analogamente, \"\" di Jung Chang e Jon Halliday stima in 27 milioni i decessi per il periodo maoista dal 1949 al 1976, a partire dai dati di Rummel, Margolin, Ledovskij e Kulik (10 milioni di prigionieri e tasso di mortalit\u00e0 del 10%). Rummel parla di 15 milioni. Philip Williams e Yenna Wu (\"The Great Wall of Confinement\", 2004) considerano anche quest'ultima stima troppo elevata e spiegano che la mortalit\u00e0 era inferiore a quella del gulag sovietico.\nDenunce politiche internazionali.\nDiversi parlamenti e governi nazionali si sono espressi apertamente contro il sistema dei laogai e le violazioni dei diritti umani che vi avrebbero luogo. Tra questi c'\u00e8 anche la Camera dei deputati del Parlamento italiano la cui III Commissione (affari esteri) il 15 aprile 1998 con presidente Achille Occhetto approva all'unanimit\u00e0 la risoluzione Sulla situazione in Tibet dell'Onorevole Fazio Calzavara e altri che, tra l'altro,\nCongresso USA.\nIl 16 dicembre 2005 il Congresso degli Stati Uniti a larga maggioranza (413 favorevoli, 1 contrario e 19 astenuti o assenti) ha approvato la mozione 294\nCon la quale il Congresso\nParlamento europeo.\nIl 7 settembre 2006 ha concluso il suo iter (incominciato il precedente 12 luglio) con l'approvazione presso il Parlamento europeo la risoluzione non legislativa \"INI/2005/2161\" (\"relazioni tra Unione Europea e Cina\". A favore della risoluzione hanno votato in 351; i contrari sono stati 48 mentre in 160 (soprattutto da parte del Partito Socialista Europeo) si sono astenuti per la scarsa enfasi data dal documento alla politica dell'Unione europea di \"una Cina due sistemi\".\nCompilato in occasione del trentennale della istituzione di rapporti diplomatici stabili tra UE e Cina, dedica uno specifico comma alla situazione dei diritti umani:\nRiguardo specificatamente ai laogai cos\u00ec si esprime:\nNel dicembre 2019 un'altra risoluzione denunciava l'internamento di molti cittadini cinesi innocenti e condannava il governo cinese annunciando sanzioni di tipo economico. Il parlamento dell'unione europea cos\u00ec delibera:\nBundestag tedesco.\nIl 7 marzo 2007 il Bundestag (Parlamento tedesco) a larga maggioranza ha approvato la mozione 16/5146\ndi condanna dei Laogai presentata da esponenti di CDU/CSU, FDP, SPD e Verdi, divenuta risoluzione il successivo 10 maggio. Il preambolo del documento recita:\nTra l'altro il Bundestag chiede al governo della Repubblica Popolare cinese:\nGoverno australiano.\nNel giugno 2004 il Ministero per il commercio e affari esteri del Governo australiano ha valutato l'opportunit\u00e0 di stabilire un'area di libero commercio con la Cina . In questo documento il citato ministero esamina diversi aspetti della societ\u00e0 cinese con particolare riferimento a quanto concerne i diritti riconosciuti ai lavoratori (lavoro minorile, associazionismo). Tra l'altro dedica ai laogai il capitolo intitolato \"China's Prison Labour system \u2013 the Laogai\" (Sistema di prigioni di lavoro cinese - Laogai) dove, dopo aver ricordato che alcuni paragonano i laogai ai gulag sovietici e averne stimato il numero tra 1.000 e 6.000 con un numero variabile di internati tra i 10 e 20 milioni, ne delinea la storia:\nIl capitolo continua riconoscendo che la segretezza che avvolge lo Stato cinese impedisce di conoscere esattamente le cifre del fenomeno..\nLaogai e Falun Gong.\nIl 20 luglio 1999, il governo della Repubblica Popolare Cinese dichiar\u00f2 la pratica del Falun Gong bandita da tutto il paese (con la sola eccezione di Hong Kong), accusandola di diffondere credenze irrazionali, di minare la stabilit\u00e0 sociale e di decine di altri capi di accusa che si sono rivelati tutti privi di ogni fondamento. La sera del 20 luglio vennero prelevati dalle loro case e posti in stato di arresto circa 30.000 praticanti del Falun Gong nelle principali citt\u00e0 della Cina. A ci\u00f2 segui un annuncio del governo in cui veniva dichiarato che tutti i praticanti che si impegnavano ad abbandonare la pratica e firmavano una dichiarazione di rinuncia a praticare, non avrebbero subito nessun tipo di conseguenza. In seguito, centinaia di migliaia di praticanti sono stati imprigionati perch\u00e9 si rifiutarono di firmare la \"dichiarazione di rinuncia a praticare\" o perch\u00e9 avevano tentato di chiarire la verit\u00e0 sulla pratica alle autorit\u00e0. La gran parte di loro sono stati destinati ai laojiao e almeno tremila persone sono morte come conseguenza delle torture subite. Tali stime sono fornite dai praticanti del Falun Gong e confermate dallo \"State Department and human rights organization\" americano. Il sito principale creato dai praticanti del Falun Gong allo scopo di denunciare la persecuzione in corso (www.clearwisdom.net), pubblica regolarmente report di prima mano che espongono le crudelt\u00e0 a cui i praticanti sono sottoposti all'interno dei campi. Alcune informazioni presentate dal sito (per esempio quelle secondo cui i praticanti del Falun Gong sarebbero usati dal governo cinese per l'esportazione non autorizzata di organi) sono state smentite da Harry Wu.\nPrelievo di organi.\nDiverse fonti, hanno ripetutamente accusato il governo cinese di utilizzare prigionieri politici come donatori involontari di organi. Le accuse pi\u00f9 gravi riguardano il prelievo forzato di organi a persone mantenute in vita in attesa di una richiesta bio-compatibile e uccise durante o subito dopo gli interventi chirurgici.\nIn marzo 2006, \u00e8 stato denunciato il campo di Sujiatun, in cui i praticanti del Falun Gong sarebbero stati uccisi per il prelievo degli organi, ma indagini di osservatori statunitensi non hanno trovato alcuna prova di illeciti . Il governo cinese ha ammesso che i detenuti condannati a morte sono soggetti al prelievo di organi, ma ha negato che tale prelievo venga eseguito senza il consenso del donatore.\nIl 24 maggio 2006, la Coalition to Investigate the Persecution of the Falun Gong in China (CIPFGC), una ONG con sede negli Stati Uniti e associata all'associazione Falun Dafa, ha richiesto in merito un'indagine indipendente a David Matas (avvocato internazionale dei diritti umani ed ex membro di Amnesty International) e David Kilgour (ex parlamentare e segretario di Stato del governo del Canada). I due autori hanno pubblicato un primo documento riassuntivo delle loro conclusioni il 7 luglio 2006 e hanno continuato le ricerche raccogliendo nuove importanti informazioni, pubblicate il 31 gennaio 2007 nella seconda versione del documento. Tale documento conferma che, pur mancando prove conclusive, appare molto probabile che le accuse mosse al governo cinese siano fondate.\nGli argomenti pi\u00f9 forti sono:\nLe conclusioni riportate nel documento contrastano con il risultato di precedenti indagini condotte da altri osservatori statunitensi. Il documento di Kilgour e Matas \u00e8 basato sugli stessi dati disponibili anche in precedenza, ed \u00e8 stato osservato che le sue conclusioni sono tratte pi\u00f9 per via di inferenze logiche che sulla base di prove fattuali. Sebbene molte di tali conclusioni siano largamente accettate dagli enti internazionali che si occupano di difendere i diritti umani, le conclusioni generali della prima versione del rapporto di Matas e Kilgour non sono universalmente accettate come definitive.\nBibliografia.\nTestimonianze di prigionieri"}
{"id": "85830", "revid": "92723", "url": "https://it.wikipedia.org/wiki?curid=85830", "title": "Discepolo", "text": "La parola discepolo deriva dal latino \"discipulus\", allievo, che a sua volta deriva da \"discere\", apprendere; si riferisce a chi studia o si rif\u00e0 agli insegnamenti di un maestro.\nDiscepolato.\nIl meccanismo di discepolato nasce per la trasformazione della societ\u00e0 o di alcuni suoi aspetti.\nParlare di discepolato \u00e8 forse fuorviante in quanto incentra l'attenzione solo sul polo dei \"discepoli\"; forse sarebbe meglio appellarsi a questa forma di relazione come ad un legame \"leader-seguaci\" in quanto mette in primo piano il dinamismo di questo rapporto rispetto alla societ\u00e0. \nIl discepolato fa parte della pi\u00f9 vasta categoria delle associazioni volontarie, pi\u00f9 o meno elettive. Si tratta quindi di un vincolo non percepito come \"dovuto\" dal resto della popolazione, sono associazioni non istituzionali.\nQuesto genere di associazioni rispondono a bisogni non percepiti (o scarsamente percepiti) dal resto della popolazione; solo un piccolo settore della societ\u00e0 cerca delle risposte ritenute da esso basiliari e che il leader si propone di risolvere mediante delle \"strategie\". Pu\u00f2 trattarsi di bisogni spirituali, culturali o di altro tipo, la differenza fra i diversi tipi di discepolato sta proprio nel loro rapporto fra conoscenza e prassi. \nUna forma discepolare sviluppa per forza delle relazioni col resto della societ\u00e0, che a volte possono essere pi\u00f9 o meno opposizionali (pu\u00f2 trattarsi di adattamento, riforma o rivoluzione).\nIl discepolato si compone di due dimensioni;\nImportante \u00e8 notare che il leader non sussiste senza i discepoli; si tratta quindi di un sistema \"organico\" in cui guida e seguaci sono in stretta e ineludibile corrispondenza.\nNel proselitismo religioso.\nAd esempio Paolo o Saulo di Tarso \u00e8 stato discepolo di uno studioso del suo tempo, di nome Gamaliele; solo in un secondo tempo si \u00e8 convertito al Cristianesimo.\nNella religione cristiana e in quella islamica per discepolo s'intende ciascuno degli apostoli e dei seguaci di Cristo, i cristiani, che predicarono i suoi insegnamenti.\nGes\u00f9 scelse settanta o settantadue discepoli per predicare i suoi insegnamenti secondo quanto si legge in .\nNelle altre religioni non si parla espressamente di discepolo o di apprendista ma semplicemente di seguace del santo (es. Cristo)."}
{"id": "85831", "revid": "47767", "url": "https://it.wikipedia.org/wiki?curid=85831", "title": "Civetta", "text": ""}
{"id": "85832", "revid": "3732", "url": "https://it.wikipedia.org/wiki?curid=85832", "title": "Avvenire", "text": "Avvenire \u00e8 un quotidiano italiano a diffusione nazionale fondato il 4 dicembre 1968 a Milano. \u00c8 nato dalla fusione di due quotidiani cattolici: \"L'Italia\" di Milano e \"L'Avvenire d'Italia\" di Bologna (da cui ha mutuato il nome). Tra i quotidiani italiani, si piazza al quarto posto nelle classifiche di diffusione.\nIl quotidiano si muove nel rispetto della dottrina della Chiesa cattolica ma in piena autonomia dalla gerarchia: infatti pu\u00f2 prendere una sua posizione \"per difendere e sostenere valori sulla base di motivazioni umane, morali, solide e profonde\". Si autodefinisce \u00abquotidiano di ispirazione cattolica\u00bb nel senso che \u00e8 un giornale fatto da cattolici, ma che vuole essere interessante anche per coloro che non sono credenti.\nStoria.\nLa fondazione.\nL'idea di una testata d'ispirazione cattolica che si rivolgesse a tutti gli italiani venne alla met\u00e0 degli anni sessanta a papa Paolo VI. Il pontefice, prevedendo l'evolversi dei tempi, giudicava ormai \"indispensabile\" uno \"strumento di evangelizzazione, di dialogo con il mondo moderno e quindi di missione\".\nPaolo VI pens\u00f2 ad uno strumento culturale comune per i cattolici italiani, un giornale nazionale che desse un'idea dell'Italia non come mera unit\u00e0 geografica, ma come comunit\u00e0 dotata di una coscienza unitaria. Negli anni sessanta esistevano in Italia diversi quotidiani cattolici regionali o locali. I principali erano \"L'Italia\", che si pubblicava a Milano e \"L'Avvenire d'Italia\", di Bologna. Paolo VI chiese ai vescovi di chiudere i loro giornali per unire le forze in un nuovo giornale nazionale.\nIl progetto fu esaminato da una specifica commissione \"Italia-Avvenire\", che si riun\u00ec tra l'autunno e l'inverno del 1966. Nel 1967 si procedette alla fusione delle due societ\u00e0 editrici, l'ITL di Milano e l'I.Ce.Fi. di Bologna, che diventarono le componenti, in quote uguali, di una nuova societ\u00e0 editoriale, la Nuova Editoriale Italiana (NEI), con sede a Milano. Nel novembre di quell'anno la Conferenza Episcopale Italiana (CEI) si pronunci\u00f2 a favore della fusione delle due storiche testate e si accinse a predisporre le linee d'indirizzo del nuovo giornale.\nLa CEI assumeva il compito di favorire la diffusione del giornale nelle diocesi, raccogliendo i fondi necessari per mantenerlo in vita. Inoltre si riservava il diritto/dovere di indicare la linea del giornale, \u00abpur riconoscendo l'opportuna libert\u00e0 di determinazione della Direzione nei singoli atti e considerando il giornale come uno strumento di comunicazione sociale aperta, e attento segno dei tempi\u00bb. \"Avvenire\", nelle intenzioni dei suoi fondatori, non avrebbe dovuto sembrare un quotidiano ufficiale della Chiesa poich\u00e9 cos\u00ec sarebbe risultato un doppione de \"L'Osservatore Romano\".\nLa scelta del primo direttore fu quindi molto ponderata. Dopo aver considerato i nomi di Vincenzo Cecchini (direttore del \"Giornale di Brescia\", gi\u00e0 collaboratore di Alcide De Gasperi); Giorgio Vecchiato (direttore della \"Gazzetta del Popolo\"); dell'esponente democristiano Guido Gonella e di Guglielmo Zucconi, alla fine la scelta cadde su Leonardo Valente, proveniente da \"Il Popolo\". Il direttore sarebbe stato coadiuvato da un comitato editoriale e da un comitato ristretto di vescovi. Il primo numero di \"Avvenire\" usc\u00ec nelle edicole il 4 dicembre 1968.\nI primi anni di vita.\nIl primo anno di vita fu difficile: il giornale non era facile da trovare nelle edicole, la quota abbonamenti era bassa, e poi la sua zona di diffusione coincideva quasi completamente con quella dei due quotidiani precedenti. Il pericolo della cessazione delle pubblicazioni era concreto. Da Paolo VI, tenace sostenitore del quotidiano, giunsero pressanti moniti ai vescovi affinch\u00e9 lo tenessero in vita. Su suo diretto invito fu deciso di creare un \"Ufficio di promozione\" appositamente per il quotidiano cattolico. A capo dell'ufficio venne nominato un giornalista esperto, Carlo Chiavazza, su diretta indicazione del pontefice.\nNel 1969 Valente venne sostituito da Angelo Narducci, proveniente anch'egli dal \"Popolo\". Narducci guid\u00f2 il giornale per dieci anni, consolidandone in maniera determinante il profilo e la diffusione. Alla met\u00e0 degli anni settanta \"Avvenire\" aveva allargato la propria diffusione su tutta la penisola, raggiungendo, grazie agli sforzi dei vescovi del Sud, anche le regioni meridionali d'Italia. Nel 1972, infatti, era stato aperto un centro stampa a Pompei, per facilitare la distribuzione del quotidiano nel Mezzogiorno.\nNegli anni settanta il quotidiano si dovette confrontare con una societ\u00e0 sempre pi\u00f9 laicizzata: il referendum abrogativo sul divorzio (1974) dimostr\u00f2 per la prima volta che la componente cattolica era diventata minoritaria nel Paese. In questo diverso contesto, la nuova missione del quotidiano divent\u00f2 la \"difesa dell'identit\u00e0 dei credenti\". Il quotidiano doveva rappresentare \"la coscienza critica dei cattolici impegnati nella sfera politica\". Tale indirizzo fu esposto dal direttore Narducci nel 1975. Il giornale inoltre si schier\u00f2 politicamente contro ogni ipotesi di collaborazione tra DC e PCI.\nDurante il periodo della cosiddetta \"Solidariet\u00e0 nazionale\" (1976-79), \"Avvenire\" mantenne una posizione critica verso la Democrazia Cristiana, pronto a rilevarne ogni segno di cessione a ideologie distanti dalla sua matrice cristiana-popolare. Nel 1978 moriva Paolo VI, il pontefice che aveva voluto fortemente \"Avvenire\" e ne aveva seguito da vicino i primi passi. Con la sua morte si concluse la prima fase della vita del quotidiano. Nel 1980 Angelo Narducci lasciava la direzione del giornale; cambiavano anche i vertici della societ\u00e0 editrice, la Nuova Editoriale Italiana (NEI). Nel 1982 il quotidiano aveva una tiratura media di 106\u00a0125 copie.\nDagli anni novanta ad oggi.\nA partire dalla met\u00e0 degli anni novanta, con la direzione di Dino Boffo, \"Avvenire\" ha ampliato l'attenzione alla societ\u00e0 civile ed ha rafforzato la sezione dedicata al dibattito culturale. Sono state lanciate nuove iniziative: dal febbraio 1996 esce \"Popotus\", inserto bisettimanale pensato esclusivamente per ragazzi, strutturato come giornale d'informazione, ma con temi e forma dedicati ai piccoli. Successivamente nascono tre inserti mensili: \"Luoghi dell'Infinito\" (itinerari alla scoperta dei luoghi pi\u00f9 belli del sacro, dal 17 ottobre 1997), \"Noi Genitori &amp; Figli\" e \"Non Profit\".\nDal 1998 \"Avvenire\" si pu\u00f2 leggere anche su internet. Il sito \u00e8 stato rinnovato in occasione del 40\u00ba compleanno del quotidiano, celebrato il 4 dicembre 2008. Il 7 maggio 2002 \"Avvenire\" ha attuato una riforma grafica che ha reso l'impaginazione pi\u00f9 ariosa, con un impatto positivo sulla leggibilit\u00e0. Inoltre nel tamburino \u00e8 stata inserita, su suggerimento del direttore Boffo, la frase \u00abPer amare quelli che non credono\u00bb, che \u00e8 presto diventato il motto del quotidiano.\nIl rinnovamento grafico ha consentito un progressivo aumento delle copie vendute, piccolo ma significativo perch\u00e9 in controtendenza rispetto alla generale contrazione del mercato in Italia. Il 3 settembre 2009 il direttore Dino Boffo si dimette a causa di una polemica innescata dal quotidiano \"il Giornale\" di Vittorio Feltri consistente nella diffusione di notizie infamanti su Boffo, poi rivelatesi infondate e ritrattate dallo stesso Feltri. A Boffo \u00e8 succeduto il vicedirettore Marco Tarquinio. Con la direzione di Tarquinio il motto del giornale diventa \u00abLa consapevolezza cambia il mondo\u00bb e si accentuano inchieste e campagne informative sulle guerre nascoste, i diritti umani e i guasti di una \"economia predatoria\".\nNel corso del 2011 \"Avvenire\" ha preso posizione in difesa delle istituzioni ecclesiastiche sul tema dell'esenzione dall'Imposta comunale sugli immobili (ICI) a favore degli enti destinati al culto e senza fini di lucro, accusati da settori radicali di eludere il fisco. Attraverso servizi e inchieste, il quotidiano ha messo in evidenza che \"l'esenzione non \u00e8 un'elusione e non \u00e8 un privilegio della Chiesa, ma riguarda tutti gli enti non profit\".\nDal 27 febbraio 2015 il quotidiano espone, nel tamburino di gerenza, il bollino PEFC che certifica la sostenibilit\u00e0 della carta utilizzata per stampare il giornale.\nIl 25 ottobre 2016 \"Avvenire\" vara una nuova e radicale riforma del suo sito internet e un processo di piena integrazione, all'insegna della complementarit\u00e0, tra il giornale cartaceo e il notiziario online. Tra il 2009 e il 2017, in anni di seria crisi per la diffusione della stampa tradizionale, il quotidiano scala la classifica delle testate generaliste pi\u00f9 vendute, collocandosi stabilmente tra il quinto e il sesto posto. \nIl 4 dicembre 2018, in occasione del cinquantesimo anniversario della fondazione, il giornale si presenta ai lettori con una veste grafica rinnovata, con una parte centrale a colori dedicata al commento e alla disamina dei temi che animano il dibattito sociale, politico ed etico. L'impostazione editoriale si ispira al mandato ecumenico affidato da Paolo VI alla stampa cristiana, al rispetto dei valori di \"ricerca, proposta e partecipazione\", e ad un neointrodotto principio di fraternit\u00e0.\nAssetto proprietario.\nIl 75% del pacchetto azionario di \"Avvenire\" \u00e8 di propriet\u00e0 della \u00abFondazione di Religione \"Santi Francesco d'Assisi e Caterina da Siena\"\u00bb, organismo della Conferenza Episcopale Italiana (CEI).\nInserti e supplementi.\nOltre al quotidiano, \"Avvenire\" offre ai propri lettori\nNel Lazio esce inoltre \"LazioSette\", inserto domenicale a cura degli Uffici per le Comunicazioni Sociali. La presenza sul territorio della testata \u00e8 in crescita: nel 2018 Avvenire ospitava le pagine di 29 diocesi ed era presente in oltre 1\u00a0500 punti \"Buona Stampa\" presso le parrocchie di 91 diocesi; attraverso l'iniziativa \u201cPopotus in classe\u201d raggiungeva, infine, circa 1\u00a0600 scuole per un totale di circa 75\u00a0000 studenti.\nIn vendita con il quotidiano vi sono due riviste mensili:\nIn occasione della loro uscita il prezzo viene maggiorato.\nL'ultimo marted\u00ec di ogni mese viene distribuito gratuitamente in allegato l'inserto \"Non Profit\", sulle associazioni del Terzo settore.\nFinanziamenti pubblici.\nDato che per la legge italiana la Conferenza Episcopale Italiana \u00e8 giuridicamente una fondazione, \"Avvenire\" pu\u00f2 beneficiare dei finanziamenti pubblici all'editoria, secondo quanto previsto dalla Legge 250/1990.\nDiffusione.\nDati Ads (Accertamenti Diffusione Stampa)\nDati Ads (Accertamenti Diffusione Stampa)"}
{"id": "85833", "revid": "1610933", "url": "https://it.wikipedia.org/wiki?curid=85833", "title": "Istrice", "text": ""}
{"id": "85834", "revid": "93556", "url": "https://it.wikipedia.org/wiki?curid=85834", "title": "Windows 1.0", "text": "Windows 1.0, commercializzato dal 1985, fu il primo tentativo di Microsoft di implementare un ambiente operativo dotato di multitasking e basato su una interfaccia grafica anche su piattaforma PC. Windows 1.0 rappresent\u00f2 a tutti gli effetti la primissima incarnazione del sistema operativo Windows.\nCaratteristiche.\nDiversamente dalle versioni successive, Windows 1.0 offriva un multitasking limitato delle applicazioni MS-DOS esistenti; fu posta invece attenzione a creare un paradigma di interazione, un modello di esecuzione e delle API stabili che fossero usate in futuro per applicazioni native. Vent'anni dopo, non solo si possono ancora eseguire programmi scritti per Windows 1.0 su Windows XP, ma si pu\u00f2 anche ricompilare il loro codice sorgente per ottenere un'applicazione moderna, apportando solo lievi modifiche.\nWindows 1.0 \u00e8 spesso considerato erroneamente una vera \"interfaccia di MS-DOS\", considerazione che \u00e8 stata applicata anche alle versioni successive. In effetti Windows 1.0 veniva lanciato da MS-DOS, poteva a sua volta richiamare funzioni di MS-DOS e i programmi di interfaccia si eseguivano da file .exe come i programmi di MS-DOS. Tuttavia i file .exe di Windows avevano un formato \"new executable\" (\"nuovo eseguibile\"), che solo Windows poteva elaborare e che per esempio permetteva di caricare parti di codice e di dati su richiesta. Le applicazioni potevano amministrare la memoria solo attraverso il sistema di gestione della memoria proprio di Windows, che implementava uno schema di memoria virtuale software e che permetteva l'esecuzione di programmi pi\u00f9 pesanti della memoria RAM disponibile.\nConsiderare Windows 1.0 una \"interfaccia del DOS\" non tiene conto del fatto che era stato progettato solo per essere un ambiente grafico usato dalle applicazioni, e non un sistema operativo completo. Windows 1.0 includeva driver originali per schede video, mouse, tastiere, stampanti e porte seriali e le applicazioni potevano richiamare soltanto le API basate su questi driver. Tenendo conto che al tempo le possibilit\u00e0 grafiche di MS-DOS erano estremamente limitate e data la limitata utilit\u00e0 degli altri servizi che offriva, gli applicativi MS-DOS dovevano accedere direttamente all'hardware (o a volte sfruttare il BIOS) per svolgere il proprio lavoro. Perci\u00f2, piuttosto che fungere da interfaccia a MS-DOS, Windows 1.0 gli fece da complemento. L'estensione rimpiazz\u00f2 il DOS progressivamente solo con le versioni successive.\nDettagli.\nI requisiti di sistema per Windows 1.0 furono MS-DOS 2.0, 256 KB RAM, dischetto a doppia faccia o hard disk.\nLa prima versione di Windows eseguiva la shell, conosciuta come \"MS-DOS Executive\". Gli altri programmi erano Calcolatrice, Calendario, Schedario, Clipboard viewer, Orologio, Pannello di controllo, Blocco note, Paint, Reversi, Terminale, Write, e il prompt dei comandi.\nUno degli aspetti interessanti del sistema erano le finestre non sovrapponibili, che invece potevano solo essere affiancate (\"tiled\"). Solo le finestre di dialogo potevano apparire sopra ad altre finestre.\nGli eseguibili di Windows 1.0 avevano sempre la stessa estensione .exe e l'header dei programmi MS-DOS, mentre non contenevano ancora il cosiddetto \"MS-DOS stub\" che visualizza la stringa \"This program must be run under Windows\" (\"Questo programma deve essere eseguito sotto Windows\") quando il file viene eseguito all'infuori di Windows. Invece l'header del file era formattato in modo tale da far rifiutare l'esecuzione al DOS col messaggio d'errore \"program too large to fit in memory\" (\"programma troppo grande per entrare in memoria\").\nDal principio Windows era stato concepito per permettere il multitasking dei programmi, anche se originariamente questo si applicava solo alle applicazioni native e per molte versioni il multitasking era di natura non-preemptive, per cui i programmi Windows possedevano sempre la loro propria barra dei menu invece di scambiarsi un'unica barra dei menu come facevano gli Amiga di casa Commodore e i Macintosh di casa Apple.\nConcorrenti sulla piattaforma PC IBM.\nLa storia di Windows inizi\u00f2 nel settembre 1981, quando fu avviato il progetto \"Interface Manager\". Windows venne presentato per la prima volta al pubblico il 10 novembre 1983, rinominato in Microsoft Windows; i due anni di ritardo prima della commercializzazione fecero nascere il sospetto che si trattasse di un vaporware. La versione inizialmente annunciata aveva delle caratteristiche molto simili a quelle dell'interfaccia Macintosh, tanto che Microsoft fu obbligata a modificarne alcune: le finestre sovrapposte, sebbene fossero supportate dalla GUI, non venivano utilizzate proprio per questo motivo. L'annuncio della pubblicazione imminente di Windows nel 1985 probabilmente non aiut\u00f2 le vendite dell'ambiente Visi On, prodotto da Visicorp, che debutt\u00f2 esattamente in quel periodo. Ad ogni modo, neanche Windows 1.0 dest\u00f2 molto interesse nel mercato, dimostrando che i tempi non erano maturi per il salto da MS-DOS ad un ambiente grafico.\nUn'altra GUI per la piattaforma PC era il GEM, che aveva un aspetto migliore dei concorrenti (poich\u00e9 copiava pi\u00f9 elementi dell'interfaccia del Macintosh), per esempio il concetto del unico cestino e generalmente il modo con cui si interagiva col \"desktop\". GEM venne utilizzato come GUI standard sulla gamma di ST Atari basati su 68k, i quali venivano a volte soprannominati Jackintosh (poich\u00e9 la compagnia era gestita da Jack Tramiel). La somiglianza di GEM al sistema operativo Macintosh caus\u00f2 successivamente diversi problemi legali al produttore, Digital Research, che fu infine obbligato a ridurre drasticamente la funzionalit\u00e0 e l'aspetto dell'interfaccia a(anche se le applicazioni non ne erano influenzate).\nMa GEM, a differenza del Macintosh, non era multitasking, quindi gli utenti dovevano chiudere un programma per poterne avviare un altro. Le suite di programmi, come GEM Draw, avevano delle opzioni nei loro menu come \"Chiudi\" (per modificare) per semplificare il salto da un'applicazione all'altra. In realt\u00e0 GEM era semplicemente un toolkit dotato di interfaccia grafica, piuttosto che un ambiente integrato multitasking come Windows.\nUn sistema alternativo capace di fare multitasking, distribuito poco prima, fu DESQview, successore del fallito TopView della IBM nel 1984. Non aveva alcuna funzionalit\u00e0 grafica inizialmente, ma era capace di eseguire pi\u00f9 applicazioni DOS (ammesso che fossero concepite \"ad-hoc\" o includessero un particolare \"loader\").\nA causa di questa competizione spinta, Windows ottenne una fetta di mercato molto ridotta, finch\u00e9 non fu pubblicato sul mercato Aldus PageMaker nel gennaio 1987, con un eseguibile Windows. Si trattava del primo programma di \"desktop publishing\" disponibile per PC e finalmente diede alla gente una ragione per comprare Windows. Successivamente, Windows pot\u00e9 annoverare tra i prodotti disponibili Excel e Corel Draw."}
{"id": "85837", "revid": "508036", "url": "https://it.wikipedia.org/wiki?curid=85837", "title": "Leocorno (disambigua)", "text": ""}
{"id": "85838", "revid": "6923", "url": "https://it.wikipedia.org/wiki?curid=85838", "title": "Equipaggio", "text": "Un equipaggio \u00e8 un gruppo di pi\u00f9 persone accomunate dal proprio lavoro e/o interessi. La parola \u00e8 un francesismo, che ha come radice la parole \"\u00e9quip\" - squadra e viene generalmente usata per indicare chi lavora a bordo di veicolo: nave, aereo, carrarmato, nave spaziale etc.\nCaratteristiche.\nSono generalmente organizzati in via gerarchica, anche quando non si parla di ambito militare (ad esempio nel naviglio commerciale). C'\u00e8 generalmente un comandante (il cui nome pu\u00f2 variare a seconda del contesto, ad esempio ammiraglio, capitano, capitano dell'aria) che coordina dei sottoposti e ne \u00e8 anche il responsabile. Possono esserci sub-equipaggi, come nel caso delle navi passeggeri in cui un commissario di bordo \u00e8 a capo di una spesso distinta unit\u00e0 operativa alberghiera. \nNei vari contesti.\nNautica.\nL'equipaggio che lavora all'interno di una nave \u00e8 specializzato in diversi ambiti e solitamente organizzato gerarchicamente. La tradizione nautica distingue gli ufficiali dall'equipaggio che insieme compongono l'intera compagnia navale. Generalmente i membri di un equipaggio prendono il nome di derivazione inglese di \"crewman\" o di \"crewmember\"."}
{"id": "85839", "revid": "599013", "url": "https://it.wikipedia.org/wiki?curid=85839", "title": "Lupa", "text": ""}
{"id": "85840", "revid": "103550479", "url": "https://it.wikipedia.org/wiki?curid=85840", "title": "Nicchio", "text": "Nicchio viene usato nel dialetto calabrese per indicare l'apparato riproduttivo femminile"}
{"id": "85841", "revid": "1762097", "url": "https://it.wikipedia.org/wiki?curid=85841", "title": "Cristiano", "text": ""}
{"id": "85842", "revid": "287204", "url": "https://it.wikipedia.org/wiki?curid=85842", "title": "OCA", "text": ""}
{"id": "85843", "revid": "5148", "url": "https://it.wikipedia.org/wiki?curid=85843", "title": "Tartuca", "text": ""}
{"id": "85845", "revid": "399", "url": "https://it.wikipedia.org/wiki?curid=85845", "title": "Marcello dell'Utri", "text": ""}
{"id": "85850", "revid": "23", "url": "https://it.wikipedia.org/wiki?curid=85850", "title": "Storia del Cinema", "text": ""}
{"id": "85860", "revid": "287204", "url": "https://it.wikipedia.org/wiki?curid=85860", "title": "Orion", "text": ""}
{"id": "85862", "revid": "327773", "url": "https://it.wikipedia.org/wiki?curid=85862", "title": "Polisaccaridi", "text": "I polisaccaridi costituiscono una classe di composti chimici organici appartenente alla classe pi\u00f9 ampia dei glucidi (detti anche carboidrati). Rispetto agli altri glucidi, sono caratterizzati da un gran numero di unit\u00e0 ripetitive, legate insieme per formare molecole grandi e complesse. Si parte da piccole catene lineari di un minimo di 10 unit\u00e0 ripetitive (sotto questo numero si parla di oligosaccaridi) per formare dei polisaccaridi lineari, come ad esempio la molecola della laminarina o dell'amilosio, fino ai cosiddetti polisaccaridi ramificati come, ad esempio, nella molecola del glicogeno.\nIn natura, i polisaccaridi si trovano comunemente nelle piante, dove costituiscono dal 50% al 90% del loro peso secco, mentre negli animali si trovano in quantit\u00e0 minori, ma la loro presenza \u00e8 essenziale nella nutrizione, essenzialmente per costituire una funzione di scorta energetica.\nClassificazione.\nChimicamente, i polisaccaridi si suddividono in:\nA seconda della loro funzione, i polisaccaridi si possono classificare in:\nPoich\u00e9 il peso molecolare dei polisaccaridi \u00e8 molto variabile, per la maggior parte \u00e8 impossibile fissarne un peso o una formula. Il peso molecolare pu\u00f2 variare da decine di migliaia a dei valori che superano il milione di Dalton (1 Dalton= 1 uma=1,660*10\u221227 kg).\nLe propriet\u00e0 dei polisaccaridi sono, per molti aspetti, il contrario di quelle che caratterizzano altri glucidi. Essi, per esempio, sono quasi insolubili in acqua e negli alcoli, e ci\u00f2 dipende dal fatto che le grosse molecole dei polisaccaridi si idratano solo in superficie, e in maniera insufficiente a permettere la loro solubilizzazione.\nI polisaccaridi non danno un risultato sbagliato alla reazione di Fehling: anche in questo caso l'estremit\u00e0 riducente di una lunga catena polisaccaridica, pur reagendo con il reattivo di Fehling, non dar\u00e0 una reazione cromatica sufficientemente intensa da poter essere percepita dai nostri occhi perch\u00e9 il numero delle funzioni aldeidiche libere (una per ogni molecola di \"polisaccaride\") \u00e8, per unit\u00e0 di volume, molto bassa.\nI polisaccaridi si possono formare sia da pentosi che dagli esosi; nel primo caso prendono il nome di pentosani, nel secondo di esosani."}
{"id": "85864", "revid": "767487", "url": "https://it.wikipedia.org/wiki?curid=85864", "title": "Pentosi", "text": "I pentosi sono monosaccaridi a cinque atomi di carbonio. Gli aldopentosi, con 3 carboni chirali, esistono in otto possibili strutture (4 coppie di enantiomeri), mentre i chetopentosi, con 2 carboni chirali, esistono in quattro strutture (2 coppie di enantiomeri).\nAlcuni \"pentosi\" (l'arabinosio e lo xilosio, per esempio) si trovano in certe resine del legno, specialmente degli alberi di ciliegio e di pesco, ma non hanno una funzione fisiologica conosciuta. I pentosi pi\u00f9 importanti dal punto di vista biologico sono il D-ribosio e il 2-D-desossiribosio, il primo dell\u2019RNA e il secondo del DNA. \nQuesti due pentosi non sono isomeri, essi differiscono perch\u00e9 nel desossiribosio si \u00e8 perso un atomo di ossigeno dal carbonio 2. L\u2019assenza di questo atomo di ossigeno \u00e8 una delle principali differenze tra RNA e DNA."}
{"id": "85866", "revid": "623860", "url": "https://it.wikipedia.org/wiki?curid=85866", "title": "Ribosio", "text": "Il -ribosio \u00e8 un carboidrato. \u00c8 un monosaccaride avente, in forma aperta, tutti i gruppi ossidrili rivolti verso destra. \u00c8 un pentoso indispensabile per gli esseri viventi. \u00c8 contenuto in ogni cellula e fa parte di strutture complesse quali l'acido ribonucleico (RNA) e l'adenosintrifosfato (ATP).\nA temperatura ambiente, \u00e8 una polvere bianca inodore. \u00c8 un composto chirale; i sistemi viventi utilizzano per i loro cicli metabolici il solo enantiomero .\nCome tutti i pentosi, gli esosi e gli eptosi che hanno un sufficiente numero di atomi per potersi chiudere ad anello, la forma aperta \u00e8 in equilibrio con la forma ciclica emiacetalica, che si ottiene per reazione tra il carbonile e l'ossidrile legato al penultimo atomo di carbonio della catena. Visto che l'anello \u00e8 costituito da cinque atomi (quattro di carbonio e uno di ossigeno), si dice che il -ribosio assume forma furanosica, principalmente \u03b2-furanosica. L'anello furanosico pu\u00f2 infatti esistere in configurazioni diverse, dette \u03b1 e \u03b2, a seconda che il nuovo gruppo -OH, ottenuto dall'apertura del doppio legame carbonilico, giaccia al di sotto o al di sopra del piano medio della molecola. La forma ciclica si ottiene naturalmente per legame emiacetalico tra il carbonio 1 e il carbonio 4. Il -ribosio ciclico \u00e8 presente in forma \"trans\" (\u03b1) o in forma \"cis\" (\u03b2). La forma \u03b2 \u00e8 la pi\u00f9 diffusa.\nIl -ribosio si lega ad una base azotata attraverso legame \u03b2-glicosidico, che si forma per perdita di una molecola di acqua tra il carbonio 1 e il gruppo amminico libero della base azotata (si forma cos\u00ec un nucleoside, che avr\u00e0 nomi diversi a seconda della base azotata legata). Il -ribosio pu\u00f2 inoltre formare un legame esterofosforico con l'ossigeno di un residuo di acido fosforico e il suo carbonio 5 o 3. In questo caso si parla di nucleotide, composto costituito da una base azotata, un residuo di -ribosio e da un gruppo fosfato.\nL'assorbimento di D-ribosio \u00e8 dell'88-100% nell'intestino tenue (fino a 200 mg / kg / h)."}
{"id": "85867", "revid": "729019", "url": "https://it.wikipedia.org/wiki?curid=85867", "title": "Manfredi Azzarita", "text": "Capitano di complemento dell'Arma di cavalleria del Regio Esercito durante la seconda guerra mondiale, prese parte all'invasione della Jugoslavia. Dopo l'armistizio dell'8 settembre 1943 entr\u00f2 nel Fronte Militare Clandestino, ma catturato dai tedeschi fu fucilato alle Fosse Ardeatine.\nBiografia.\nNacque a Venezia il 19 luglio 1912, figlio del giornalista Leonardo e di Luigia De Pr\u00e0. Dopo aver compiuto gli studi liceali a Molfetta si trasfer\u00ec negli Stati Uniti continuando a studiare presso il prestigioso Bowdoin College di Brunswick (Maine). Nel 1932 si laure\u00f2 in scienze politiche presso l'Universit\u00e0 di Roma.\nAmmesso a frequentare la Scuola Allievi Ufficiali di complemento di cavalleria di Pinerolo nel 1934, al termine del corso, nel dicembre di quello stesso anno, fu nominato sottotenente ed assegnato al 3\u00ba Reggimento \"Savoia Cavalleria\" per passare, il 1\u00ba luglio 1935 al 4\u00ba Reggimento \"Genova Cavalleria\", dove rimase fino al 31 gennaio 1936.\nRichiamato in servizio il 12 dicembre 1940, dopo l'entrata in guerra dell'Italia, fu assegnato al 1\u00ba Gruppo Carri leggeri L.3/35 \"San Giusto\", partecipando alle operazioni in Jugoslavia e nel Balcani fino al novembre 1941.\nTrasferito a Roma, presso lo Stato maggiore del Regio Esercito, l'8 gennaio 1942 comp\u00ec numerose missioni all'estero, e fu promosso Capitano il 1\u00ba gennaio 1943. Con la caduta del fascismo, il 25 luglio 1943, fu nominato addetto alla persona del generale inglese Adrian Carton de Wiart, prigioniero in Italia e grande invalido di guerra. Dopo la proclamazione dell'armistizio dell'8 settembre 1943 si trasfer\u00ec a Roma dove divenne uno tra i militari pi\u00f9 attivi tra gli animatori della Resistenza romana e collabor\u00f2 con il Fronte Militare Clandestino. Collegato al Comando della 5\u00aa Armata americana, allacci\u00f2 contatti con altre organizzazioni antifasciste clandestine operanti a Roma e col \"governo del Sud\", stabilendo un efficiente servizio di informazioni. \nIn seguito ad un'informazione, strappata con la tortura dai tedeschi a un prigioniero, fu arrestato dalle SS il 18 marzo 1944 insieme all'avvocato capitano Giovanni Vercilio, al capitano Massimo Leonardi e al capitano Renato Villoresi che faranno la sua stessa tragica fine, una settimana prima della strage delle Ardeatine. Rinchiuso nella prigione di via Tasso, nonostante le torture, l'ufficiale non parl\u00f2 e fu messo a morte con altri 334 martiri il 24 marzo 1944. Gli fu conferita postuma la Medaglia d'oro al valor militare.\nA Roma gli sono state dedicate una via e una piazza nel quartiere Tomba di Nerone.\nGli \u00e8 stato dedicato inoltre il Liceo scientifico statale \"M. Azzarita\", situato in via Salvini, presso Piazza delle Muse, in zona Parioli a Roma. Al valoroso ufficiale \u00e8 stata intitolata anche una scuola media di Bari, dove il padre di Azzarita, direttore responsabile dell'ANSA dal 1947 al 1952, ha lavorato a lungo come apprezzato opinionista politico e capo della redazione romana del quotidiano \"La Gazzetta del Mezzogiorno\". A Riccione gli \u00e8 stata dedicato uno dei piazzali sul lungomare. Ad Azzarita, \u00e8 inoltre dedicata una delle piazze pi\u00f9 importanti di Bologna. Anche la citt\u00e0 di Molfetta gli ha intitolato una via. A Roma gli \u00e8 stato dedicato un Liceo, nella zona Monte Mario.\nA Venezia, presso la casa natale, Cannaregio civico n. 1548, c'\u00e8 la seguente lapide commemorativa:"}
{"id": "85870", "revid": "120440971", "url": "https://it.wikipedia.org/wiki?curid=85870", "title": "Mandrolisai", "text": "Il Mandrolisai ( in sardo) \u00e8 una regione storica dalla Sardegna centrale. \nNe fanno parte i comuni di Ortueri, Atzara, Sorgono, Tonara, Desulo, e Samugheo \nGeografia fisica.\nIn questa regione si trovano le pi\u00f9 alte cime montuose delle Barbagie e al confine con l'Ogliastra, precisamente tra Desulo e Arzana, si trova Punta La Marmora, la vetta pi\u00f9 elevata del Gennargentu e dell'Isola.\nStoria.\nAnticamente fu una curatoria del Giudicato di Arborea. \u00c8 detta anche \"Barbagia d'Olisay\", o \"Mandr-e-Olisay\", dal nome del suo luogo principale. Nel 1338 erano ancora popolati i punti nominati Samigu\u00e8u, Azz\u00e0ra, Leonissa, Ortu\u00e8ri, S\u00f2lgone, Spasul\u00e8. \nSociet\u00e0.\nLingue e dialetti.\nLa tipica parlata di questa zona \u00e8 chiamata Limba de mesania. \nEconomia.\nAgricoltura.\nNel Mandrolisai si realizza l'omonimo vino, prodotto da un uvaggio di vitigni autoctoni di Bovale Sardo, Cannonau e Monica."}
{"id": "85871", "revid": "57342", "url": "https://it.wikipedia.org/wiki?curid=85871", "title": "Cappellaio Matto", "text": "Il Cappellaio Matto (\"The Mad Hatter\") \u00e8 un personaggio immaginario inventato da Lewis Carroll apparso per la prima volta nel 1865 ne \"Le avventure di Alice nel Paese delle Meraviglie\" e che ricompare in \"Attraverso lo Specchio e quel che Alice vi trov\u00f2\" (1871). La denominazione \"Cappellaio Matto\", bench\u00e9 largamente in uso, non \u00e8 presente nelle opere originali di Carroll, che si riferisce al personaggio semplicemente come \"Hatter\" (\"Cappellaio\") nel primo libro, e con la forma contratta \"Hatta\" (in genere conservata nelle traduzioni italiane) nel secondo.\nCome per tutti i suoi personaggi Carroll non d\u00e0 una precisa descrizione fisica del Cappellaio, ma si sofferma pi\u00f9 sul comportamento del personaggio e sul suo modo di relazionarsi con Alice. L'iconografia del personaggio (largamente ripreso nella cultura popolare, a partire dalla celebre versione nel film di animazione Disney) \u00e8 quindi principalmente ispirata dalle illustrazioni dei libri di Carroll, e in particolare da quelle originali di John Tenniel.\nGenesi del personaggio.\nCome per altri personaggi dei libri di Carroll (per esempio la Lepre marzolina o la Falsa tartaruga) la figura del Cappellaio Matto ha origine da un gioco di parole basato su un'espressione in uso nell'Inghilterra vittoriana, in questo caso \"matto come un cappellaio\" (\"mad as a hatter\"). L'origine dell'espressione viene solitamente associata con l'uso del mercurio nella lavorazione dei tessuti, sostanza che poteva avere effetti deleteri sul sistema nervoso degli artigiani che maneggiavano tali tessuti. Alcune rappresentazioni del Cappellaio nella cultura popolare, per esempio quella di Tim Burton nel film \"Alice in Wonderland\", sono state influenzate da questa interpretazione (il trucco usato per il personaggio del Cappellaio interpretato da Johnny Depp riprende altri aspetti sintomatici dell'avvelenamento da mercurio, per esempio la presenza di macchie arancioni sulla pelle). Tuttavia la questione dell'origine dell'espressione \u00e8 controversa; per esempio \u00e8 stato osservato che \"mad as a hatter\" \u00e8 una variante di espressioni preesistenti come \"mad as a maybutter\", che non hanno alcuna particolare relazione con l'avvelenamento da mercurio.\nLa leggenda vuole inoltre che Carroll si sia ispirato a tale \"Theophilius Carter\", estroso inventore di orologi bizzarri, che usava portare un cilindro in testa.\nL'illustratore John Tenniel rappresent\u00f2 il Cappellaio con una fisionomia simile a quella con cui aveva rappresentato il politico Benjamin Disraeli in altre vignette. Nella rappresentazione classica di Tenniel il Cappellaio indossa un grande cilindro con l'etichetta \"in this style 10/6\"; come lo stesso Carroll ha spiegato in \"The Nursery \"Alice\"\" l'etichetta indica il prezzo del cappello espresso secondo il vecchio sistema di monetazione britannica non decimale: dieci scellini e sei pence (corrispondenti a mezza ghinea, una cifra abbastanza consistente).\nCaratterizzazione del personaggio.\nPossiamo ricostruire il carattere e l'aspetto del Cappellaio Matto analizzando \"Le avventure di Alice nel Paese delle Meraviglie\", \"Attraverso lo Specchio e quel che Alice vi trov\u00f2\", e il racconto dei tentativi di Carroll di realizzare una versione teatrale di \"Alice\" riportati da Charlie Lovett nel saggio \"Alice on Stage\".\nIl Cappellaio abita nel Paese delle Meraviglie in una casetta (nominata dal Gatto del Cheshire) parallela a quella della Lepre, dove invece si svolge l'azione.\nNel primo libro \u00e8 uno dei tanti sudditi della Regina di cuori.\nCappellaio fallito, dedito solo a gozzovigliare, aveva partecipato a un festival della canzone organizzato dalla Regina, con scarsissimi risultati (aveva presentato Twinkle, Twinkle little bat) era stato accusato di \"ammazzare il tempo\" e cos\u00ec da quel momento il Tempo, risentito, per lui e i suoi compagni si ferm\u00f2 alle cinque.\nNella sua perenne ora del t\u00e8 il Cappellaio partecipa ai festini della Lepre Marzolina (matta anche lei) e sembra non riuscire a portare un discorso sensato a termine senza interruzioni.\nAppassionato anche di orologi, ne possiede uno che segna il giorno e il mese, ma non le ore.\nIl suo famosissimo indovinello \"Che differenza c'\u00e8 tra un corvo e uno scrittoio?\" (che nel libro non ha una risposta) ha fatto arrovellare i cervelli dei lettori che spinsero Carroll a inventarne una risposta.\nNel secondo libro il Cappellaio (chiamato nell'originale \"Hatta\") \u00e8 un servitore della corte reale imprigionato prima di avere commesso il delitto.\nInsieme alla Lepre non manca di mostrare i suoi squilibri mentali nell'accogliere Alice, dapprima scacciandola e poi cercando di fare conversazione punzecchiandola con osservazioni personali e domande trabocchetto.\nL'indovinello del Cappellaio.\nNel libro \"Le avventure di Alice nel Paese delle Meraviglie\", il cappellaio pone ad Alice l'indovinello: \"Why is a raven like a writing desk?\" (\"Perch\u00e9 un corvo \u00e8 come uno scrittoio?\" oppure \"Cos'hanno in comune un corvo e uno scrittoio?\"). Quando Alice si arrende, il Cappellaio ammette di non conoscere lui stesso la risposta. Quando Lewis Carroll ide\u00f2 l'indovinello lo fece con l'intenzione di lasciarlo privo di una soluzione, tuttavia le richieste di molti lettori e ammiratori lo indussero a cercare, assieme ad altri esperti di indovinelli come Sam Loyd, una possibile soluzione. Nella prefazione all'edizione del 1896 Carroll scrisse:\nLa soluzione prospettata da Carroll \u00e8 formata da due parti. Nella prima gioca sui doppi significati di \"Note\" (nota musicale o foglietto scritto) e di \"Flat\" (Bemolle o piatto). Nella seconda invece afferma che entrambi non vengono mai disposti al contrario (una scrivania non viene mai disposta con il fronte, su cui ci si appoggia per scrivere, contro il muro), pur sostituendo la parola \"never\" (mai) con \"nevar\" (Raven scritto al contrario) che ne ha la stessa pronuncia.\nNel corso degli anni numerose altre risposte sono state proposte e nel 1989 la England's Lewis Carroll Society indisse un concorso per cercare le migliori soluzioni.\nAlcune delle soluzioni pi\u00f9 citate sono:\nL'indovinello del cappellaio \u00e8 parodiata anche nel primo fumetto dei \"My Little Pony\" (\"Il ritorno di Queen Chrisalys\") una voce misteriosa pone il seguente quesito: \"cosa hanno in comune un pony e uno scrittoio?\" le risposte che le protagoniste danno sono le seguenti:"}
{"id": "85878", "revid": "124930379", "url": "https://it.wikipedia.org/wiki?curid=85878", "title": "Stenografia", "text": "La stenografia (dalle parole di origine greca \"st\u00e8nos\", \u00abstretto, ristretto\u00bb, e \"graf\u00eca\", \u00abscrittura\u00bb) \u00e8 un metodo di scrittura veloce tachigrafico, che impiega segni, abbreviazioni o simboli per rappresentare lettere, suoni, parole o frasi.\nNacque allo scopo di poter scrivere alla velocit\u00e0 con la quale si parla per fissare immediatamente su carta tutte le informazioni ascoltate.\nStoria.\nLa stenografia era probabilmente gi\u00e0 utilizzata nell'antica Grecia ai tempi di Senofonte, mentre \u00e8 ampiamente attestato il suo impiego da parte dei Romani: Marco Tullio Tirone, il segretario di Cicerone, per trascrivere i discorsi di quest'ultimo aveva infatti inventato quelle che poi furono chiamate \"Notae Tironianae\", un sistema di circa 4000 simboli che sostituivano le radici verbali o le loro lettere finali. Secondo Dione Cassio, Mecenate fu inventore di un sistema stenografico. Questo sistema fu poi adottato per diversi secoli finch\u00e9, dopo l'XI secolo, cadde quasi completamente nell'oblio.\nLa stenografia moderna ha inizio verso la fine del XVI secolo e si sviluppa per circa due secoli, soprattutto in Inghilterra, con l'invenzione di diversi linguaggi a base geometrica: in particolare il sistema Taylor, adattato all'italiano da Emilio Amanti, ma perfezionato da Filippo Delpino, che lo rese il primo sistema largamente impiegato in Italia, pur con i suoi difetti peraltro ereditati dal sistema inglese di origine; segu\u00ecto dal pi\u00f9 efficiente sistema Pitman, adattato anch'esso all'italiano da Giuseppe Francini e, a Malta, da Peter Paul De Cesare.\nIn tempi pi\u00f9 recenti ha avuto grande diffusione il sistema inventato dal tedesco Franz Xaver Gabelsberger nel 1834. Tale sistema si basa su tre principi: grafico, fonetico e linguistico-etimologico e si ispira al corsivismo.\nFu rapidamente adattato a molte lingue, tra cui l'italiano (nel 1863 da Enrico Carlo No\u00eb). Il sistema si divide in tre parti: la prima riguarda la formazione delle parole; la seconda tratta dell'abbreviazione delle parole; la terza, denominata \"Abbreviazione logica del periodo\", consente la maggiore sintesi grafico-concettuale.\nAltri sistemi, detti \"di Stato\" perch\u00e9, parimenti al sistema Gabelsberger-No\u00eb, sono ammessi al pubblico insegnamento, sono il Meschini (di Erminio Meschini), il Cima (di Giovanni Vincenzo Cima) e lo Stenital Mosciaro (di Abramo M\u00f2sciaro). Anche il Pitman-Francini ebbe in passato un riconoscimento ufficiale. In Alto Adige si insegn\u00f2 anche la Stenografia Unitaria Tedesca (Deutsche Einheitskurzschrift); tanto per il tedesco, quanto per l'italiano nell'adattamento di Margarethe Kindl.\nNella Svizzera italiana si prefer\u00ec non guardare a quanto si faceva in Italia, e venne adottato il sistema di maggiore successo nella Svizzera tedesca, ovvero lo Stolze-Schrey, adattato alla lingua italiana da Aristide Isotta. A Malta si prefer\u00ec adottare una nuova versione del sistema Pitman, ad opera di Peter Paul De Cesare.\nEsistono molti altri sistemi stenografici i quali, per\u00f2, non hanno avuto significativa diffusione; oppure il loro impiego \u00e8 stato temporaneo.\nNell'ambito dei convegni di studio organizzati ogni due anni dall'Intersteno, nei quali convengono studiosi di stenografia e stenografi pratici da tutto il mondo, si svolgono gare di stenografia alle velocit\u00e0 pi\u00f9 elevate in tutte le lingue. Pi\u00f9 volte gli stenografi italiani si sono classificati ai primi posti delle graduatorie; degno di nota \u00e8 Riccardo Bruni, campione mondiale nel 1993. Un altro ente operativo nell'ambito della stenografia \u00e8 l'E.U.S.I. - Ente Unitario del Segretariato Italiano.\nPer interessamento di Cavour, la resocontazione stenografica fu introdotta nel 1848 nel Parlamento Subalpino. In Italia la stenografia \u00e8 stata utilizzata fino al 2000 nel campo della resocontazione parlamentare per verbalizzare le Assemblee della Camera dei deputati (in cui il resoconto sommario vi \u00e8 dal 1879), mentre al Senato della Repubblica si utilizza la stenotipia (in cui il resoconto sommario vi \u00e8 dal 1882). Oltre al resoconto sommario, al Parlamento Italiano vi \u00e8 il resoconto stenografico integrale, che a partire dal 1967 per la Camera dei deputati e dal 1983 per il Senato della Repubblica, tradizionalmente viene pubblicato il giorno successivo alla seduta.\nSistemi di stenografia.\nEsistono tanti metodi e sistemi diversi di stenografia: in genere essi sostituiscono i simboli dell'alfabeto latino con segni che, per le loro forme particolari, possono essere riprodotti con maggiore celerit\u00e0, per esempio linee dritte, cerchi, ecc.\nI sistemi di stenografia vengono solitamente classificati in tre gruppi principali:\nLa stenotipia.\nLa stenotipia \u00e8 parente stretta della stenografia; si basa su concetti analoghi, ma fa uso di macchine apposite. Uno dei metodi principali utilizzati in Italia \u00e8 tuttora quello ideato da Antonio Michela Zucco. La sua Macchina Michela fu il primo strumento per stenotipia nel mondo che riusc\u00ec ad ottenere un uso pratico. Brevettata nel 1878 e adottata nel 1880 dal Senato del Regno (Italia), \u00e8 tuttora regolarmente utilizzata, in una forma perfezionata e soprattutto computerizzata, dal Senato della Repubblica italiana."}
{"id": "85879", "revid": "125139674", "url": "https://it.wikipedia.org/wiki?curid=85879", "title": "Aggiornamento software", "text": "Un aggiornamento software (in lingua inglese upgrade, update), in informatica, si riferisce al processo di sostituzione di un componente software di un sistema informatico con un componente di uguale funzione pi\u00f9 recente. In riferimento al programma si utilizza il termine \"patch\". Upgrade e Update non sono la stessa cosa.\nCaratteristiche.\nLa sostituzione ha solitamente lo scopo di risolvere dei difetti riscontrati nel precedente componente, migliorarne le prestazioni oppure aggiungere nuove funzioni. Un esempio di aggiornamento hardware \u00e8 l'aggiunta di memoria RAM in un personal computer oppure l'aggiunta di nodi in un cluster di calcolo. Un esempio di aggiornamento software \u00e8 l'installazione di una nuova versione di un programma.\nNel caso di aggiornamenti software spesso non \u00e8 richiesta una nuova installazione dell'intero programma, ma di una patch contenente solo le differenze rispetto alla versione precedente. Questo espediente permette di contenere le dimensioni in byte dell'aggiornamento, facilitandone il trasferimento/trasmissione attraverso la Rete Internet con minore occupazione di banda.\nOggetto.\nGli aggiornamenti software possono riguardare i driver di una periferica, un'applicazione o addirittura un intero sistema operativo, ma sono tutti estremamente importanti, poich\u00e9 a causa della notevole complessit\u00e0 dei software attualmente in circolazione, \u00e8 praticamente impossibile sviluppare fin dall'inizio versioni prive di errori o problemi vari (bug), che vanno quindi corretti in seguito, quando il programma \u00e8 gi\u00e0 stato messo in distribuzione.\nDisponibilit\u00e0.\nL'aggiornamento pu\u00f2 essere distribuito su supporti fisici di memorizzazione come i CD-ROM oppure attraverso la Rete Internet. Molti programmi e tutti i moderni sistemi operativi prevedono dei sistemi o programmi che informano automaticamente l'utente della possibile disponibilit\u00e0 di nuovi aggiornamenti, ed eventualmente gli stessi programmi possono provvedere ad installare i suddetti aggiornamenti."}
{"id": "85880", "revid": "916580", "url": "https://it.wikipedia.org/wiki?curid=85880", "title": "Specie di Betula", "text": "Elenco delle Specie di \"Betula\":"}
{"id": "85881", "revid": "46291", "url": "https://it.wikipedia.org/wiki?curid=85881", "title": "Specie di Chamaedorea", "text": "Elenco delle Specie di Chamaedorea:"}
{"id": "85883", "revid": "1924342", "url": "https://it.wikipedia.org/wiki?curid=85883", "title": "Within Temptation", "text": "I Within Temptation sono un gruppo musicale olandese.\nSono annoverati tra le pi\u00f9 famose band nella scena symphonic/gothic di fine anni novanta e sono noti soprattutto per la voce della cantante soprano Sharon den Adel, tra le pi\u00f9 apprezzate in ambito metal. Fino ad oggi la band ha pubblicato sette album in studio, due EP, tre DVD dal vivo con relativi CD audio, e un ulteriore album live acustico. Inoltre, dall'uscita dell'album \"Mother Earth\", \u00e8 tradizione della band pubblicare un DVD dopo ogni nuovo album. Dai loro esordi il gruppo ha venduto oltre 3,5 milioni di copie in tutto il mondo, facendone la band olandese con i pi\u00f9 alti risultati di vendita all'estero e una delle realt\u00e0 rock cresciute pi\u00f9 in fretta a livello internazionale. Col tempo il sound dei Within Temptation si \u00e8 evoluto assorbendo nuove influenze all'insegna della sperimentazione.\nVi era un gemellaggio tra la band e gli Orphanage, con i quali hanno avuto varie collaborazioni nonostante lo scioglimento di questi ultimi, avvenuto nell'ottobre 2005.\nStoria del gruppo.\nFondazione (1996).\nLa band, in origine chiamata The Portal, fu fondata nell'aprile 1996 da Robert Westerholt (chitarra, voce death) e Sharon den Adel (voce). La formazione originale comprendeva il fratello minore di Robert, Martijn (tastiere), Richard Willemse (batteria), e due ex-membri dei Voyage (la precedente band di Robert), Jeroen van Veen (basso) e Michiel Papenhove (chitarra). Il batterista Willemse lasci\u00f2 il gruppo quasi subito, sostituito da Dennis Leeflang; successivamente il nome della band cambi\u00f2 in Within Temptation.\nLa formazione autoprodusse due demo e, a soli due mesi dalla sua fondazione, sigl\u00f2 un contratto con la casa discografica DSFA Records. Verso la fine dell'anno Leeflang lasci\u00f2 il gruppo, sostituito da Ivar de Graaf.\nIl debutto con \"Enter\" (1997-1998).\nNell'aprile 1997 la band pubblic\u00f2 solo in Europa il suo album di debutto, \"Enter\". Grazie a questa pubblicazione, la band cominci\u00f2 a farsi conoscere e viene successivamente invitata ad esibirsi al \"Dynamo Open Air\" (uno dei pi\u00f9 celebri festival olandesi), nonch\u00e9 ad intraprendere un tour di due settimane tra Germania ed Austria, nel novembre dello stesso 1997. \"Enter\" presenta un sound molto diverso rispetto a quello degli album successivi, principalmente per l'influenza palpabile delle sonorit\u00e0 gothic, come l'alternanza tra la voce femminile di Sharon den Adel e il growl impersonato da Robert Westerholt.\nNel 1998 i Within Temptation pubblicarono \"The Dance\", un EP contenente i brani composti subito dopo la pubblicazione di \"Enter\" con l'aggiunta di due remix. In occasione dell'uscita di questo disco inoltre, la band ne approfitt\u00f2 per auto-produrre il primo videoclip. Nell'anno successivo i ragazzi si presero un periodo di pausa durante il quale alcuni portarono a termine gli studi.\n\"Mother Earth\" (2000-2003).\nTerminato il periodo di pausa, il gruppo ritorna a suonare in importanti festival olandesi.\nNel dicembre del 2000 i Within Temptation pubblicarono un nuovo album dal titolo \"Mother Earth\", il quale presenta nette differenze rispetto al precedente, soprattutto per quanto riguarda la forte influenza dello stile celtico e per l'abbandono dell'uso del growl. Tuttavia, \"Mother Earth\" \u00e8 considerato dalla maggior parte dei fan il migliore album della band, grazie anche alla raffinata variet\u00e0 proposta tra i brani.\nIl vero e proprio successo della band olandese arriv\u00f2 con la sua partecipazione ad importanti festival musicali, anche fuori dai Paesi Bassi, ma soprattutto con la pubblicazione nel 2001 del singolo \"Ice Queen\" (accompagnato da un video in qualit\u00e0 piuttosto scadente), il quale raggiunse il secondo posto nelle classifiche di Paesi Bassi e Belgio. Nel giugno 2001 la band sub\u00ec drastiche modifiche nella propria formazione, con tre dei sei membri (Papenhove, de Graaf e Martijn) che decisero di uscire dalla band: Papenhove dichiarar\u00f2 di aver considerato i Within Temptation come un passatempo piuttosto che come un lavoro; de Graaf si separ\u00f2 dalla band per perseguire i propri interessi musicali, che lo portarono a fondare il gruppo progressive metal Kingfisher Sky qualche mese pi\u00f9 tardi; Martijn, invece, fu costretto a lasciare il gruppo quando gli venne diagnosticata una mononucleosi infettiva, e dopo essersi ripreso fond\u00f2 un gruppo suo, i Delain. A prendere il loro posto furono il chitarrista Jelle Bakker (ex-Donor, Frozen Sun; tuttavia lasci\u00f2 la band dopo pochi mesi, sostituito da Ruud Adrianus Jolie), il batterista Stephen van Haestregt (ex-Orphanage) e il tastierista Martijn Spierenburg (ex-membro dei Voyage). Con la nuova formazione, la band registr\u00f2 subito un nuovo video per \"Ice Queen\".\n\"Mother Earth\" intanto riusc\u00ec a vendere pi\u00f9 di 350.000 copie solo in Europa, aggiudicandosi tre dischi di platino nei Paesi Bassi, pi\u00f9 un quarto in Germania, e un disco d'oro in Belgio, e da entrambi i paesi l'onorificenza dell'MTV Video Music Award per il nuovo video di \"Ice Queen\". In aggiunta a tutto questo successo la band venne invitata ad esibirsi ai pi\u00f9 celebri festival europei (\"Ozzfest\", \"Lowlands Festival\", \"Rock Werchter\", \"Pukkelpop\", \"Parkpop\", \"Rock im Park\", \"Bizarre and Summer Breeze\", \"Wacken Open Air\") e ad intraprendere un tour in Francia, in occasione del quale i Within Temptation toccarono Parigi, Lione, Lilla, Bordeaux, e Tolone, riportando il \"tutto esaurito\" per tutte le esibizioni programmate. Nell'anno successivo la band decise di pubblicare un epilogo del tour per il nuovo album: il primo DVD, \"Mother Earth Tour\".\nNel 2003 I Within Temptation pubblicarono il singolo della stessa \"Mother Earth\" a cui fu girato un video ad alto budget. Cos\u00ec, oltre che in Francia, suonarono in Germania ed in Italia, per poi fare da supporto anche a band come gli inglesi Paradise Lost. La prima apparizione sul suolo italiano del gruppo fu a Milano assieme agli americani Tapping the Vein a supporto dei Paradise Lost, dove suonarono anche i brani \"Jillian (I'd Give My Heart)\" \u2013 allora chiamato \"Orff\", inserito poi nell'album del 2004 \"The Silent Force\" \u2013 e la cover \"Running Up That Hill\" di Kate Bush. Tutti questi avvenimenti premiarono la band con il premio TMF nei Paesi Bassi come \"Band olandese pi\u00f9 conosciuta all'estero\", un premio che si ripeter\u00e0 poi per ogni loro nuovo album.\nPassati tre anni dall'uscita di \"Mother Earth\", i Within Temptation pubblicano un singolo (destinato al solo mercato olandese) con la cover \"Running Up That Hill\". Nello stesso 2003 venne anche ristampato l'album \"Mother Earth\", nella veste di un nuovo artwork dai colori freddi (completamente opposti all'arancione della prima edizione) e contenente alcune bonustrack tra cui brani inediti e live.\n\"The Silent Force\" (2004-2006).\nIl 15 novembre 2004 i Within Temptation pubblicarono un nuovo attesissimo album, dal titolo \"The Silent Force\" (preceduto dal singolo col cavallo di battaglia \"Stand My Ground\"), il quale conferm\u00f2 le ottime premesse lanciate con il precedente lavoro, pur non riuscendo mai a bissare il successo di \"Mother Earth\". Tuttavia il nuovo disco, rispetto al precedente, present\u00f2 un sound tanto pi\u00f9 potente quanto pi\u00f9 commerciale, che permise per la prima volta alla band di lavorare con un'ampia orchestra ed un coro. \"The Silent Force\" ottenne immediatamente un enorme successo nei Paesi Bassi, Francia, Germania, Belgio, Finlandia, Austria e Svizzera in soli due mesi dalla pubblicazione, mentre dopo tre mesi raggiunse il disco di platino nei Paesi Bassi, vendendo oltre 80.000 copie. L'anno successivo, nel 2005, la band pubblic\u00f2 dal nuovo album altri due singoli: \"Memories\" (febbraio 2005) ed \"Angels\" (giugno 2005). Proprio grazie a quest'ultimo, la band vinse nei Paesi Bassi il premio agli \"TFM Awards\" riguardante la categoria \"migliore band rock\" ed un altro \"World Music Award\" come \"band olandese pi\u00f9 famosa all'estero\".\nDurante l'estate 2005, i Within Temptation suonarono in vari festival estivi come il Pinkpop e il Rock am Ring, facendo inoltre da spalla a celebri band come gli Iron Maiden e Dream Theater, mentre nell'autunno dello stesso anno venne pubblicato un DVD, \"The Silent Force Tour\", contenente circa un'ora e mezzo del concerto registrato a \"Java Eiland\" (Amsterdam) il 22 luglio 2005. Questo show raggiunse una qualit\u00e0 di intrattenimento molto elevata, grazie in particolare a una scaletta che and\u00f2 a comprendere tracce pubblicate da \"Enter\" a \"The Silent Force\", comprese le b-side. Inoltre fece leva su elaborate coreografie ed importanti \"special guest\". In occasione di tale concerto venne anche fondato il fan club ufficiale dei Within Temptation, \"The Silent Force\".\nRaggiunte le oltre 1 milione di copie vendute nel mondo tra CD e DVD, la band venne premiata con il prestigioso premio \"Pop Prize\". Il gruppo ebbe modo di collaborare con gli sviluppatori del videogioco MMORPG fantasy \"The Chronicles of Spellborn\", segnando la prima collaborazione della storia di una band per la realizzazione di un MMORPG. Il gruppo fu invitato a scrivere delle canzoni per la colonna sonora del videogioco \"The Chronicles of Spellborn\" e tra le canzoni fu scelta \"The Howling\". Una sorta di \"trailer\", con tanto di canzone, fu pubblicato sul web nel dicembre del 2006 anticipando l'uscita dell'album The Heart of Everything.\n\"The Heart of Everything\" (2007-2008).\nIl 9 marzo del 2007 usc\u00ec in Europa il nuovo album del gruppo, denominato \"The Heart of Everything\" e anticipato dal singolo \"What Have You Done\" che mostr\u00f2 la collaborazione di Keith Caputo, voce dei \"Life of Agony\". La band partecip\u00f2 al \"The Hottest Chicks in Metal Tour 2007\", affiancandosi ad artisti come i loro connazionali The Gathering e gli italiani Lacuna Coil, mentre il 24 luglio 2007 il nuovo album raggiunse anche gli Stati Uniti, preceduto dall'uscita esclusiva per l'America dell'EP \"The Howling\", pubblicato agli inizi di maggio insieme al singolo \"Frozen\". L'uscita del nuovo EP tra l'altro port\u00f2 la band a girare un secondo video per \"The Howling\", stavolta totalmente dedicato al singolo. Con la pubblicazione internazionale del singolo \"Frozen\" invece, i Within Temptation si impegnarono in un'importante iniziativa di solidariet\u00e0 a supporto dell'associazione \"Child Helpline International\" per gli abusi sui minori. La tematica viene infatti trattata sia nella canzone, sia nel videoclip.\nNel novembre dello stesso venne pubblicato un terzo singolo, \"All I Need\", in concomitanza all'uscita di un'edizione speciale di \"The Heart of Everything\", il quale fu allegato di un DVD contenente il concerto tenutosi allo \"Shibuya\" di Tokyo, e tutti i videoclip dei singoli tratti dall'ultimo album. Inoltre, a fine 2007, anche l'album \"Mother Earth\" venne ristampato sotto l'etichetta discografica Roadrunner Records. Il nuovo tour per \"The Heart of Everything\" port\u00f2 i Within Temptation in Italia per 2 date: il 29 marzo 2007 all'Alcatraz di Milano e il 30 marzo 2007 all'Alpheus di Roma, registrando in entrambe con il \"tutto esaurito\". In queste due date italiane inoltre, Lauren Harris, figlia di Steve Harris (storico bassista degli Iron Maiden), support\u00f2 i Within Temptation durante i concerti. Ma il 2007 riserv\u00f2 ulteriori sorprese alla band: vinsero infatti anche in quest'anno il premio come \"miglior artista olandese\" agli MTV Europe Music Awards, e il 24 novembre 2007 tennero ad Eindhoven un grande concerto, poi pubblicato nel DVD \"Black Symphony\". Nel 2008 i Within Temptation tornarono in Italia per altre due date, supportati dagli italiani Novembre. A queste date per\u00f2 il chitarrista Robert Westerholt non pot\u00e9 partecipare per colpa di un infortunio alla mano destra che gli ha imped\u00ec di suonare il suo strumento.\nIl 21 giugno e il 5 luglio i Within Temptation suonarono rispettivamente al \"Bilbao BBK Live Festival\" e al \"Twickenham Stadium\" come band di supporto per gli Iron Maiden. La stessa Sharon den Adel dichiar\u00f2 che il gruppo fu \u00ab \"molto onorato di suonare di nuovo con loro\" \u00bb. Il 7 febbraio 2008 si svolse il \"Black Symphony\", grande concerto con il tutto esaurito tenutosi ad \"Ahoy\" (Rotterdam, Paesi Bassi) a cui assistettero pi\u00f9 di 10.000 persone. Parteciparono all'esibizione la nota \"Metropole Orchestra\" e il \"PA'dam Choir\", un coro di 35 voci classiche, oltre che importanti ospiti quali Keith Caputo (\"Life of Agony\"), Anneke van Giersbergen (\"Aqua de Annique\") e George Oosthoek (ex \"Orphanage\"). Il giorno dopo il grande concerto, la band ringrazi\u00f2 i presenti allo show, aggiungendo che il \"Black Symphony\" fu un importante evento nella carriera del gruppo e che sarebbe stato elemento di un DVD, smentendo subito tutte le aspettative dei fan per il DVD che, secondo la tradizione, si sarebbe dovuto chiamare \"The Heart of Everything Tour\". Il 18 giugno 2008 su Within Temptation.com vennero resi noti il nome e la data di pubblicazione dell'atteso DVD: il nome fu proprio \"Black Symphony\", e oltre alla registrazione dell'intero show omonimo aggiunse vari extra e contenuti anche dello show di \"Eindhoven 2007\"; Black Symphony venne pubblicato il 22 settembre 2008 in doppio DVD, doppio CD e Blu-ray Disc, ottenendo nei mesi successivi pareri entusiastici da parte di pubblico e critica. Tra novembre e dicembre 2008 la band ha svolto il primo tour per i teatri olandesi e belgi, nei quali \u00e8 stata eseguita una scaletta solamente acustica. Durante queste date i Within Temptation hanno avuto l'occasione di registrare un quarto album dal vivo, \"An Acoustic Night at the Theatre\", a cui \u00e8 stato aggiunto un inedito, \"Utopia\". Il singolo prevede un duetto tra Sharon e il cantante inglese Chris Jones.\n\"The Unforgiving\" (2011).\nIntorno a fine 2008, Sharon den Adel comunica in un'intervista che la band ha ricominciato a scrivere pezzi. In un'intervista al Ways Metal Appelpop 2008, il chitarrista Robert Westerholt ha dichiarato che il nuovo album \"probabilmente sar\u00e0 una sorta di concept, ma \u00e8 cos\u00ec presto che nulla \u00e8 realmente ancora sicuro. Ma noi stiamo cercando di guardare in quella direzione.\"\nNel 2010, dopo otto anni di collaborazione, il batterista Stephen van Haestregt decide di lasciare la band per impegni di lavoro e motivi familiari. L'ultimo concerto con Stephen si \u00e8 tenuto il 29 aprile 2010 ad Anversa.\nNel novembre 2010, la band annuncia tramite il loro sito che il nuovo album, intitolato \"The Unforgiving\", sar\u00e0 commercializzato il 25 marzo 2011.\nIl concept dell'album \u00e8 basato su una serie a fumetti, scritta da Steven O'Connell (\"BloodRayne\" e \"Dark 48\") e illustrata da Romano Molenaar (\"Witchblade\", \"Darkness\" e \"X-Men\"). Ogni brano di \"The Unforgiving\" \u00e8 stato scritto insieme al contributo narrativo di O'Connell; i protagonisti delle canzoni riflettono quelli del fumetto. Il 26 luglio 2010, la band ha annunciato che per promuovere il nuovo album avrebbero effettuato un tour europeo nei primi mesi del 2011. Tuttavia, il 26 novembre 2010, \u00e8 stato annunciato che a causa della terza gravidanza di Sharon, le date del tour sarebbe stato spostato da inizio 2011 a fine 2011.\nSul sito ufficiale, Sharon ha annunciato che la band ha registrato tre video musicali per l'album in una sola settimana.\nIl 13 dicembre 2010 la band ha annunciato l'uscita di \"Where Is The Edge\", un'anteprima del nuovo album \"The Unforgiving\". Il singolo \u00e8 disponibile dal 15 dicembre 2010.\nA fine gennaio 2011 \u00e8 uscito il primo video/film del nuovo singolo \"Faster\", tratto dal nuovo album della band. Il 22 febbraio 2011 \u00e8 stato svelato il nuovo batterista, Mike Coolen.\nIn seguito escono i video di \"Shot in The Dark\", \"Sin\u00e9ad\" e \"Fire and Ice\". Di \"Sin\u00e9ad\", che viene pubblicato come secondo singolo, vengono realizzati anche vari remix da musicisti e DJ trance, techno, dreampop, house e dubstep.\nL'album \"The Unforgiving\" esce il 25 marzo e ottiene un enorme successo planetario, grazie anche a un sound nuovo con tendenze dance rock anni '80 e sfumature elettroniche.\nNell'agosto 2011 la band tramite il proprio sito annuncia il ritiro del fondatore Robert Westerholt dai tour successivi, in modo da poter crescere i suoi tre figli e concentrarsi meglio sulla composizione dei brani; continuer\u00e0 comunque a registrare con il gruppo in studio, mentre in tour il suo posto sar\u00e0 preso da Stefan Helleblad, che gi\u00e0 aveva collaborato in passato con la band, suonando nel live \"An Acoustic Night at the Theatre\". In seguito Robert far\u00e0 comunque alcune sporadiche apparizioni dal vivo.\n\"The Q-Music Sessions\" e \"Paradise (What About Us?)\" (2013).\nIl 19 aprile 2013, la band pubblic\u00f2 un album di cover, intitolato \"The Q-Music Sessions\". L'album contiene 11 delle 15 cover che la band decise di registrare per la stazione radio belga Q-music. Tutte le tracce consistono in celeberrime canzoni di vari artisti, tra cui David Guetta, Coldplay, Bruno Mars e altri, che la band presenta ai loro fan nel proprio stile caratteristico. Lo stesso giorno della pubblicazione dell'album, i Within Temptation distribuirono il video ufficiale della loro versione di \"Titanium\".\nIl 12 luglio dello stesso anno, la band distribuisce un teaser trailer riguardante il nuovo album, in uscita tra settembre e ottobre, ma non viene ancora reso pubblico il titolo. Il mese seguente viene annunciato il titolo del primo singolo del nuovo album, \"Paradise (What About Us?)\", una collaborazione con il soprano finlandese Tarja Turunen, insieme con un teaser trailer che rivela parte del testo e un estratto dell'assolo di chitarra.\nIl 30 agosto la band annuncia che il singolo \"Paradise (What About Us?)\" sar\u00e0 pubblicato come EP, contenente anche i demo di tre delle tracce che incluse nell'album successivo: \"Let Us Burn\", \"Silver Moonlight\" e \"Dog Days\". L'EP \u00e8 stato pubblicato il 27 settembre.\n\"Hydra\" (2014).\nGi\u00e0 nel primo semestre del 2012, dopo il successo di \"The Unforgiving\", i Within Temptation hanno in mano sei nuovi brani destinati alla loro prossima opera. Tuttavia furono impegnati nella promozione e nel tour del loro quinto album in studio e successivamente, nel 2013, nel ri-arrangiamento dei brani contenuti nel loro album di cover. Il 27 settembre dello stesso anno viene pubblicato l'EP \"Paradise (What About Us?)\" contenente l'omonimo singolo e i demo di tre canzoni inedite. L'8 novembre i Within Temptation annunciano nel sito della band il titolo, la tracklist e la data di pubblicazione del loro sesto album in studio, allegando inoltre un breve trailer di appena 52 secondi. Il nuovo album si chiamer\u00e0 \"Hydra\" e verr\u00e0 commercializzato il 31 gennaio 2014, ma gi\u00e0 a novembre del 2013 la band informa i propri fan della possibilit\u00e0 di pre-ordinare l'album online. Il titolo si riferisce al mostro dalle sembianze di un serpente della mitologia greca che non pu\u00f2 essere ucciso in alcun modo, in quanto quando una delle sue tante teste viene tagliata, al suo posto ne crescono altre due. Il gruppo afferma di aver scelto questo titolo proprio perch\u00e9 il nuovo sound che la band sta via via sviluppando presenta diverse sfaccettature ed \u00e8 in continua trasformazione: \"What's more, \"Hydra\" is a perfect title for our new album, because like the monster itself, the record represents the many different sides of our music.\" (\"Che altro c'\u00e8 da dire? \"Hydra\" \u00e8 un titolo perfetto per il nostro nuovo album, perch\u00e9 come il mostro, la registrazione rappresenta le numerose e differenti facce della nostra musica.\"). I Within Temptation hanno collaborato con ospiti importanti nella realizzazione di Hydra: artisti come Tarja Turunen, Dave Pirner (degli Soul Asylum), Howard Jones e Xzibit. Il nuovo tour per Hydra port\u00f2 i Within Temptation in Italia in data unica il 26 giugno 2014 all'Alcatraz di Milano, registrando ancora una volta il tutto esaurito.\n\"Resist\" (2018).\nNel 2018, i Within Temptation pubblicano il singolo \"The Reckoning\", dal nuovo album \"Resist\". Al singolo partecipa Jacoby Shaddix, leader e voce dei Papa Roach.\n\"Worlds Collide Tour\" (2020-presente).\nA fine 2019 la band annuncia il tour in compagnia del gruppo musicale gothic rock statunitense Evanescence, che sarebbe cominciato nell'Aprile del 2020. A causa della pandemia globale di Covid-19 il tour \u00e8 stato infine rimandato all'autunno del 2021. Nel frattempo, i Within Temptation hanno preso parte all'evento \"Together at Home\" a sostegno dell'OMS, esibendosi live sui social nel pieno della pandemia. Il 30 Aprile 2020 \u00e8 stato annunciato il nuovo singolo dal titolo \"Entertain You\", il cui video \u00e8 stato reso pubblico l'8 Maggio seguente. Un secondo singolo, dal titolo \"The Purge\" \u00e8 stato pubblicato a sua volta il 20 Novembre 2020. La vocalist Sharon den Adel ha dichiarato che la band ha altri singoli in programma per il 2021.\nStile e influenze.\nLa musica dei Within Temptation \u00e8 descritta come symphonic metal e gothic metal, sebbene in un'intervista Den Adel abbia detto che si sentono \u00absymphonic rock con varie influenze\u00bb; in una seconda intervista a \"3VOOR12\", ha affermato: \u00abCi consideriamo pi\u00f9 una band symphonic rock... secondo me non siamo un gruppo gothic\u00bb.\nIl primo album \"Enter\" \u00e8 molto pi\u00f9 vicino al gothic/doom metal di qualsiasi altro album: canto femminile intervallato da growl, lenti ritmi di chitarra e drammatici suoni di tastiera, sono i principali testimoni di questo fattore; dal secondo \"Mother Earth\" invece, vengono apportate alcune modifiche allo stile: viene completamente rimosso il growl lasciando spazio alla sola voce di Sharon, le atmosfere risultano in parte alleggerite, meno tese e in generale pi\u00f9 elastiche. Inoltre le nuove composizioni sono arricchite da elementi sinfonici come le tastiere o i fiati, infatti \"Mother Earth\" \u00e8 un album dall'ispirazione chiaramente celtica; In \"The Silent Force\" compaiono imponenti orchestrazioni e cori. \"The Heart of Everything\" ha un suono pi\u00f9 potente e semplice, con una diminuzione dell'uso delle orchestrazioni a favore di un rivestimento delle chitarre pi\u00f9 ruvido ed evidente rispetto a \"The Silent Force\".\nSecondo dei canoni generali le influenze provengono principalmente dalle colonne sonore dei film e, ad inizio carriera, dai Paradise Lost. Per i testi si ispirano a storie fantasy, a libri di Terry Goodkind, Weis &amp; Hickman, George R. Martin nonch\u00e9 a esperienze personali.\nPremi.\n2002\n2003\n2004\n2005\n2006\n2007\nDischi d'oro\nDischi di platino"}
{"id": "85888", "revid": "339392", "url": "https://it.wikipedia.org/wiki?curid=85888", "title": "Alice nel Paese delle meraviglie", "text": ""}
{"id": "85889", "revid": "2225", "url": "https://it.wikipedia.org/wiki?curid=85889", "title": "Oceano pacifico", "text": ""}
{"id": "85890", "revid": "2225", "url": "https://it.wikipedia.org/wiki?curid=85890", "title": "Oceano indiano", "text": ""}
{"id": "85896", "revid": "57342", "url": "https://it.wikipedia.org/wiki?curid=85896", "title": "Duchessa Brutta", "text": "La Duchessa Brutta \u00e8 un personaggio immaginario inventato da Lewis Carroll apparso per la prima volta nel 1865 nel romanzo \"Le avventure di Alice nel Paese delle Meraviglie\".\nCome per tutti i suoi personaggi, Carroll non ne d\u00e0 una precisa descrizione fisica, ma si sofferma pi\u00f9 sul comportamento del personaggio e sul suo modo di relazionarsi con Alice.\nLa Duchessa (insieme ai personaggi che compaiono con lei) \u00e8 un personaggio aggiunto solo successivamente nella trama, nella successiva edizione del 1865.\nGenesi del personaggio.\nIl personaggio nasce come antagonista della Regina di cuori dallo sdoppiamento dello stesso. In Alice's Adventures Underground \u00e8 infatti assente, ma molti tratti del suo carattere sono presenti nel personaggio della Regina. \nCome riportato da Gardner in \"The Annotated Alice\", John Tenniel, per il suo disegno, sembra essersi ispirato al dipinto di Quentin Massys, \"La duchessa brutta\" (1513). Il dipinto sembra essere il ritratto di Margaretha Maultasch, una duchessa del XIV secolo passata alla storia come la pi\u00f9 brutta donna mai esistita. Tuttavia, poich\u00e9 il ritratto \u00e8 stato dipinto 200 anni dopo la sua morte, non possiamo affermare con certezza se Massys abbia davvero ritratto la vera Duchessa.\nCaratterizzazione del personaggio.\nil nome della Duchessa non viene mai detto, nel libro viene sempre apostrofata come \"The Duchess\". Abita nel Paese delle Meraviglie in un palazzotto appena fuori dalla foresta del Bruco.\n\u00c8 appunto una Duchessa, possiede una Cuoca ed un valletto; ha un figlio (o almeno cos\u00ec pare) ed un gatto (il Gatto del Cheshire).\nDel suo aspetto fisico Carroll non parla esplicitamente, cita solo il suo mento tremendamente aguzzo, ma stando all'illustrazione di Tenniel \u00e8 una donna bruttissima e grottesca, ed anche il suo bimbo (e questo lo dice) \u00e8 bruttissimo e deforme.\nIl suo carattere \u00e8 fortemente volubile, sembra quasi abbia una doppia personalit\u00e0: al suo primo incontro con Alice (che avviene nella cucina della sua casa) si mostra nervosa e assolutamente non disposta a interagire, al secondo incontro \u00e8 invece smielata e tremendamente disposta a chiacchierare con Alice. In effetti, pi\u00f9 che una chiacchierata \u00e8 un monologo, poich\u00e9 si dimostra terribilmente logorroica, pettegola e curiosa (Alice penser\u00e0 che il suo nervosismo di prima fosse dovuto al pepe). \u00c8 il personaggio che forse dar\u00e0 pi\u00f9 spago ad Alice, ma certamente solo per avere qualcuno con cui spettegolare e non per un reale interesse per le vicende della piccola.\nI suoi rapporti con la Regina sono quanto mai burrascosi, sembra quasi che venga invitata a giocare a Croquet solo per avere un'occasione in pi\u00f9 di conflitto, alla fine della partita verr\u00e0 addirittura condannata alla decapitazione.\nIl suo puntiglio \u00e8 trovare una morale in tutto ed assecondare chiunque.\nComprimari.\nLa casa della Duchessa pullula di strani personaggi, che (escluso il Gatto del Cheshire) nella storia avranno un ruolo sicuramente minore.\nIl Valletto Rana: Alice avrebbe giurato che il valletto fosse una rana poich\u00e9 i suoi occhi erano talmente distanti fra loro ed in alto sulla testa che non sarebbe potuto essere nient'altro.\nIl Valletto porta una livrea ed un parruccone incipriato e ricciuto, preferisce non entrare in casa poich\u00e9 c'\u00e8 troppa confusione e dice che rester\u00e0 fuori per giorni e giorni. Gli inutili tentativi di Alice di instaurare una conversazione con lui la porteranno a ritenerlo un completo idiota.\nLa Cuoca: La Cuoca della Duchessa ha un solo pensiero: il pepe. Ogni suo piatto ne \u00e8 infarcito e l'aria della cucina ne \u00e8 satura. L'altra sua occupazione \u00e8 scaraventare stoviglie sulla Duchessa senza un motivo preciso.\nParteciper\u00e0 come teste al processo finale, ma la sua deposizione sar\u00e0 alquanto...rilevante.\nIl Bambino Porco: Carroll non dice esplicitamente che \u00e8 il figlio della Duchessa, ma lo si pu\u00f2 intuire dalla ninna-nanna che costei gli canta e che inizia dicendo 'Striglio il mio beb\u00e8...' \u00c8 un bambino bruttissimo, ed i suoi arti sono flessibili come quelli di una stella marina.\nLa Duchessa lo affider\u00e0 ad Alice, ma questi si trasformer\u00e0 ben presto in un porcellino."}
{"id": "85900", "revid": "1613185", "url": "https://it.wikipedia.org/wiki?curid=85900", "title": "Georges Lacombe (pittore)", "text": "Biografia.\nGeorges Lacombe nacque in una famiglia benestante di Versailles. Suo padre, giornalista ed ex gioielliere, era stato amico e segretario di Alphonse de Lamartine e si dilettava a scolpire nel legno. Sua madre Laure era invece un'abile disegnatrice. Dai genitori ricevette un'educazivone strettamente religiosa e fece pertanto i suoi studi nell'Istituto Saint-Jean-de-B\u00e9thun di Versailles, tenuto dai padri eudisti. In seguito, per\u00f2, divenne un convinto anticlericale, anche se dalle sue opere traspare un particolare spiritualismo e un ineffabile senso della trascendenza.\nLa sua educazione artistica si comp\u00ec all'Acad\u00e9mie Julian, avendo come insegnanti gli impressionisti Alfred Roll e Henri Gervex. In un angolo del giardino della casa paterna Lacombe allest\u00ec il proprio atelier. Frequent\u00f2 poi assiduamente sia la buona societ\u00e0 di Versailles che l'ambiente degli artisti e, dal 1888 al 1897, trascorse le estati in Bretagna, regione prediletta dai pittori, specie dai seguaci di Paul Gauguin. L\u00ec, nel 1892, conobbe \u00c9mile Bernard e Paul S\u00e9rusier che lo portarono ad unirsi al gruppo dei Nabis e, poich\u00e9 questi usavano darsi un soprannome, Georges Lacombe divenne \"le nabi sculpteur\", in considerazione del fatto che egli era anche scultore. \nNel 1893 espose due sculture in legno alla Galleria \"Le Barc de Boutteville\", mentre Serusier realizz\u00f2 nel suo atelier un enorme affresco che gli altri Nabis vennero ad ammirare. Nello stesso anno la galleria Paul Durand-Ruel allest\u00ec una mostra con 44 tele di Gauguin, dipinte durante il suo primo soggiorno a Tahiti. Lacombe ne rimase assai colpito. Nel 1899 ospit\u00f2 l'amico Paul Ranson, la cui salute iniziava ad essere precaria, nella sua nuova casa presso Alen\u00e7on che egli aveva battezzato \"L'Ermitage\". Ranson lo aiut\u00f2 ad arredarla e decorarla e rimase con lui sino al 1905.\nNel 1898 spos\u00f2 Marthe Wenger, anch'ella di ricca famiglia. La loro condizione finanziaria divenne cos\u00ec assai solida, e Lacombe non ebbe mai necessit\u00e0 di vendere le sue opere, e forse nemmeno l'intenzione. Espose cinque tele al \"Salon des Ind\u00e9pendants\", dipinse paesaggi bretoni e si dedic\u00f2 molto alla scultura. In particolare realizz\u00f2 delle teste per il Teatro delle Marionette dove si rappresentava \"L'Abb\u00e9 Prout\", commedia scritta e illustrata da Paul Ranson che, per ringraziarlo, gli dedic\u00f2 il primo episodio dell'opera: \"L'armadio dei piaceri\". Visse sempre all'Ermitage, di cui i suoi amici pittori lo aiutavano a completare arredi e decorazioni.\nNel 1904 conobbe il pittore belga Th\u00e9o van Rysselberghe e ne sub\u00ec l'influenza pittorica, passando ad una espressione chiaramente post-impressionista e abbandonando quindi le tematiche e le atmosfere Nabis, sebbene mai del tutto. Nel 1909, l'amico Ranson mor\u00ec e Lacombe ne scolp\u00ec il busto. Insegn\u00f2 anche scultura, ma solo occasionalmente, presso l'accademia fondata dallo stesso Ranson.\nPoi, lo scoppio della Prima guerra mondiale lo coinvolse e, durante il primo anno di guerra (1915), contrasse la tubercolosi in una forma assai virulenta. Tornato ad Alen\u00e7on, il 29 giugno del 1916 Lacombe si spense. Aveva solo quarantanove anni.\nL'ispirazione.\nL'avventura di Georges Lacombe nel mondo sognante dei Nabis dur\u00f2 di fatto solo cinque anni, ma anche in un periodo cos\u00ec breve egli seppe assicurarsi, come pittore Nabis, un posto nella Storia dell'arte. \nLacombe fu un mistico, nonostante non fosse credente, e tutto, nella sua pittura, stupisce e inquieta. Tutto \u00e8 coscienza di una unione cosmica che avviene al di l\u00e0 delle apparenze. La sua \u00e8 un'arte grezza, primordiale, vera, composta da sottoboschi di silenzio, da insolite distese del mare, da reiterate creazioni del mondo, da miracoli latenti, da acque marine rosse attraversate da un nero cavaliere, da cieli gialli nei quali si ritagliano sagome, da roccioni come idoli barbari. \nPaesaggi dell'origine del mondo e del segreto immanente."}
{"id": "85903", "revid": "339392", "url": "https://it.wikipedia.org/wiki?curid=85903", "title": "Universit\u00e0 degli studi di Pavia", "text": ""}
{"id": "85912", "revid": "123643151", "url": "https://it.wikipedia.org/wiki?curid=85912", "title": "Anandamide", "text": "Lanandamide, o arachidonoiletanolammide (AEA), fa parte di una nuova classe di mediatori lipidici, ad azione prevalentemente autocrina e paracrina, collettivamente noti come endocannabinoidi.\nL'AEA \u00e8 un neuro-modulatore che mima gli effetti dei composti psicoattivi presenti nella cannabis, noti come cannabinoidi. Questo composto, il cui nome deriva dal sanscrito \"\u0101nanda\", beatitudine interiore, \u00e8 stato isolato e caratterizzato dal chimico ceco Lum\u00edr Ond\u0159ej Hanu\u0161 e dal farmacologo americano William Anthony Devane nel laboratorio di Raphael Mechoulam dell'Universit\u00e0 di Gerusalemme nel 1992. \nL'anandamide \u00e8 principalmente prodotta a partire dal fosfolipide N-arachidonoil-fosfatidiletanolammina (NarPE), per mezzo di una via metabolica in cui entrano in gioco gli enzimi N-aciltransferasi e fosfodiesterasi NAPE-PLD (N-Arachidonil-fosfatidiletanolamina fosfolipasi di tipo D).\nL'inattivazione invece \u00e8 promossa da un'idrolisi catalizzata dall'enzima FAAH (Amide Idrolasi degli Acidi Grassi) con conseguente formazione di acido arachidonico ed etanolammina.\nLa sua localizzazione nel SNC \u00e8 a livello della membrana postsinaptica e se liberata lega i recettori presinaptici CB1 agendo quindi in maniera retrograda.\nLa sua presenza \u00e8 stata inoltre osservata nel plasma suggerendo anche un suo ruolo di tipo ormonale."}
{"id": "85914", "revid": "1646297", "url": "https://it.wikipedia.org/wiki?curid=85914", "title": "Cannabinoidi", "text": "I cannabinoidi o cannabinoli sono sostanze chimiche di origine naturale e biochimicamente classificati come terpenofenoli. Sono composti accomunati dalla capacit\u00e0 di interagire con i recettori cannabinoidi.\nFitocannabinoidi.\nI fitocannabinoidi sono terpenoidi bioattivi trovati in alcune piante angiosperme, piante epatiche e funghi. Inizialmente si pensava che fossero solo presenti nella \"Cannabis sativa\" ma successivamente \u00e8 stata scoperta la presenza nella specie \"Rhododendron\", in alcuni legumi, nel genus \"Radula\" delle piante epatiche e in alcuni funghi.\nPer quanto riguarda la \"Cannabis sativa\", i pi\u00f9 importanti sono:\nIn Italia, dal 30 aprile 2013 \u00e8 autorizzato Sativex, un medicinale contente estratti a base di Cannabis sativa L., a contenuto standardizzato di fitocannabinoidi: in ogni 100 microlitri di prodotto sono presenti 2,7 mg di THC e 2.5 mg di CBD. Sativex \u00e8 indicato come trattamento per alleviare i sintomi in pazienti adulti affetti da spasticit\u00e0 da moderata a grave dovuta alla sclerosi multipla (SM) che non hanno manifestato una risposta adeguata ad altri medicinali antispastici e che hanno mostrato un miglioramento clinicamente significativo dei sintomi associati alla spasticit\u00e0 nel corso di un periodo di prova iniziale della terapia.\nCannabinoidi endogeni (endocannabinoidi).\nCon il termine endocannabinoidi, coniato nel 1995 dagli italiani Di Marzo e Fontana, si identifica una nuova classe di messaggeri lipidici accomunati dalla capacit\u00e0 di interagire con i recettori cannabinoidi. Questi composti organici si generano nel proprio corpo e si processano a livello del sistema nervoso centrale o nel sistema nervoso periferico. A livello del sistema nervoso centrale, gli endocannabinoidi sono metabolizzati nei recettori CB1 e a livello del sistema nervoso periferico sono invece metabolizzati nei recettori CB2.\nGli endocannabinoidi al momento conosciuti sono: \nCannabinoidi sintetici.\nIl termine fu coniato per differenziare una famiglia di composti che ricalca le caratteristiche dei cannabinoidi naturali, alcuni di questi sono stati realizzati in laboratorio a scopo terapeutico e di ricerca includendo le qualit\u00e0 degli endocannabinoidi per venire metabolizzate nei recettori CB1 e CB2 ma senza la stessa efficacia che possiedono i cannabinoidi naturali, altri (che poco hanno a che vedere con i primi se non che condividono la caratteristica di essere tutti sintetici) non hanno mai trovato il loro scopo in medicina, destinati prevalentemente a mercati illeciti, con conseguente assenza di studi sulla salute, mirati ad agire solo sul nostro sistema endocannabinoide ma con effetti molto pi\u00f9 intensi anche su altri recettori.\nQuesti nuovi cannabinoidi sintetici oltre ad un'elevata tossicit\u00e0, sono anche causa di infarti, ictus e forte dipendenza in quanto pi\u00f9 paragonabili ad altre droghe sintetiche che alla cannabis terapeutica, vengono prodotti unicamente per soddisfare la popolazione al solo fine ludico, vengono spesso spruzzati su miscele di erbe e commercializzati come legali sostituti della cannabis, nei casi in cui siano destinati a mercati illeciti vengono spruzzati su infiorescenze di canapa senza THC e applicati anche aromi spray simili a quelli dei terpeni delle inflorescenze di canapa naturale al fine di ingannare gli acquirenti.\nI governi di tutto il mondo hanno iniziato a vietare queste sostanze chimiche, ma essendo \u201cdesigner drugs\u201d, ogni qualvolta una struttura chimica viene dichiarata illegale, ne emergono 3 nuove legali, con effetti ancora pi\u00f9 sconosciuti sul cervello e corpo umano. Queste miscele pericolose sono in continua circolazione, specialmente nei luoghi in cui le leggi sulla cannabis sono pi\u00f9 severe.\nSi pensa che siano stati prodotti pi\u00f9 unici cannabinoidi sintetici di quelli che si possano trovare in natura e la lista sia in continua espansione\nUso terapeutico dei cannabinoidi.\nLe terapie alternative come quelle a base di cannabinoidi esistono principalmente come analgesici ed anti-convulsivi.\nL'utilizzo dei cannabinoidi per il trattamento delle sopracitate patologie non implica una guarigione; infatti la loro funzione nel trattamento \u00e8 principalmente palliativa, ossia svolge il compito di alleviare o comunque di contrastare gli effetti collaterali che la maggior parte delle terapie tradizionali portano con s\u00e9, nel tentativo di curare queste patologie o condizioni mediche.\nI cannabinoidi, agendo insieme ai terpeni e flavonoidi, sono gli elementi base tra le caratteristiche terapeutiche della cannabis. Esistono altri cannabinoidi di cui per\u00f2 ancora non hanno alle spalle ricerche che determinano chiaramente il loro uso terapeutico.\nIl Cannabidiolo.\nIl Cannabidiolo, meglio conosciuto come CBD, \u00e8 uno dei cannabinoidi pi\u00f9 conosciuto della pianta di Cannabis Sativa L. Insieme al THC, \u00e8 uno dei componenti pi\u00f9 presenti nella pianta di Cannabis essiccata, circa il 40% dei cannabinoidi estraibili dalla Cannabis Sativa L. \nIl CBD non ha effetti psicotropici indesiderati e per la Corte di giustizia europea , dal 2020, non \u00e8 classificabile come stupefacente anche se estratto dalla Cannabis sativa classificata come stupefacente.\nIl CBD \u00e8 riconosciuto da varie autorit\u00e0 sanitarie come principio attivo di farmaci anti-convulsivanti per 2 forme rare di epilessia. Studi e sperimentazioni per altre potenziali propriet\u00e0 terapeutiche sono stati avviati.\nQueste sono alcune delle putative propriet\u00e0 terapeutiche del cannabidiolo:\nIl Tetraidrocannabinolo (THC).\nIl tetraidrocannabinolo (THC) \u00e8 uno dei principali cannabinoidi che si trovano nella pianta di Cannabis Sativa L.\nUna delle caratteristiche pi\u00f9 conosciute del THC \u00e8 che si tratta di un componente psicoattivo della cannabis. A parte questo, il tetraidrocannabinolo presenta alcune propriet\u00e0 terapeutiche:"}
{"id": "85916", "revid": "123379575", "url": "https://it.wikipedia.org/wiki?curid=85916", "title": "Universit\u00e0 degli Studi di Siena", "text": "L'Universit\u00e0 degli Studi di Siena (acronimo UniSi) \u00e8 una universit\u00e0 statale italiana fondata nel 1240 con le Scuole di Medicina e Diritto. \u00c8 una delle pi\u00f9 antiche universit\u00e0 al mondo.\nLa sede principale \u00e8 a Siena, le sedi distaccate sono ad Arezzo, Grosseto e San Giovanni Val d'Arno. Nel 1990 l'Ateneo senese ha festeggiato i 750 anni di attivit\u00e0 accademica.\nStoria.\nLa fondazione.\n\u00c8 documentata l'esistenza di una scuola episcopale nell'XI secolo, attiva fino ai primi decenni del XIII secolo. Ma la prima notizia sull'istituzione di un vero e proprio \"Studium\" risale al 1240: da un documento, un decreto del podest\u00e0 Ildebrandino Cacciaconti che imponeva a tutti coloro che affittavano alloggi agli studenti il pagamento di una tassa al Comune, con la quale finanziare e stipendiare i professori dello \"Studio Senese\", si apprende dell'esistenza di uno Studio \"provinciale\" finanziato dal Comune e costituito dalle scuole di grammatica, diritto e medicina. Presso la scuola medica insegn\u00f2 in quegli anni, dal 1245 al 1250, anche Pietro Ispano che nel 1276 sarebbe diventato papa Giovanni XXI. Nel 1246 fu istituito a Siena anche uno Studio di diritto finanziato dall'imperatore Federico II con lo scopo di danneggiare l'Universit\u00e0 di Bologna. Il 29 novembre 1252 papa Innocenzo IV con il privilegio \"Vestra ferventer\" concesse ai maestri e agli scolari senesi l'immunit\u00e0 fiscale. Tra i giuristi che insegnarono nella seconda met\u00e0 del XIII secolo si possono segnalare Benincasa da Laterina, Pepo Salvani e Giacomo Pagliaresi.\nDal XIV al XVI secolo.\nNel 1321, a causa di una forte diatriba tra gli studenti dell'universit\u00e0 bolognese e il podest\u00e0 della citt\u00e0, Siena accolse numerosi professori e studenti fuoriusciti dall'universit\u00e0 felsinea, istigati anche da un locale lettore di legge Guglielmo Tolomei.\nIl 16 agosto 1357 l'imperatore Carlo IV, in un diploma concesso a Praga, riconobbe lo studio senese come \"Studium Generale\" e lo pose sotto la sua protezione, riconoscendolo fra le Universit\u00e0 del Sacro Romano Impero.\nIl 7 maggio 1408 papa Gregorio XII conferm\u00f2 i privilegi di \"Studium Generale\" concessi mezzo secolo prima dall'imperatore, promulgando ben otto bolle inviate a Siena da Lucca, tra le quali \"In Apostolicae Sedis specula\" con cui istitu\u00ec anche lo \"Studium\" di teologia, confer\u00ec ai docenti e agli studenti senesi gli stessi privilegi concessi ai loro colleghi di Bologna e Parigi, e dispose, inoltre, la fondazione del collegio noto come \"Casa della Sapienza\", una struttura destinata ad accogliere gli studenti \"fuori sede\", collocata nei locali della soppressa \"Domus Misericordiae\", che richiam\u00f2 scolari da tutta Europa; questa accoglier\u00e0 i primi ospiti nel 1416, al prezzo di cinquanta fiorini.\nTra i professori che insegnarono a Siena nel XIV secolo possono essere menzionati i giuristi Federico Petrucci, Paolo Liazari, Cino da Pistoia, Andrea Ciaffi, Neri Pagliaresi, Pietro Ancharano, Baldo degli Ubaldi, Tommaso Corsini; i medici Ugo Benci, Gentile da Foligno, Dino del Garbo, e Riccardo da Parma; i grammatici Nofrio e Pietro d'Ovile, il matematico Guido Bonatti, l'astrologo/astronomo Cecco d'Ascoli. Nel XV secolo si distinsero i giuristi Niccol\u00f2 Tedeschi detto il Panormitano, Francesco Accolti, Filippo Decio e Mariano Socini il vecchio; Jacopo da Forl\u00ec e Alessandro Sermoneta in medicina; il teologo Francesco della Rovere (poi Papa Sisto IV), gli umanisti Agostino Dati e Francesco Filelfo in lettere. Tra gli scolari Giovanni Marrasio, Antonio Beccadelli detto il Panormita ed Enea Silvio Piccolomini, futuro papa Pio II.\nCon il Cinquecento inizia un periodo di decadenza della citt\u00e0, ma lo Studio fu uno dei pochi centri di sviluppo e di innovazione ancora attivi in citt\u00e0 che riusc\u00ec a convogliare a Siena le innovazioni e le idee contemporanee. Anche dopo la caduta della citt\u00e0 per mano fiorentina avvenuta il 21 aprile 1555, dopo un lungo ed estenuante assedio, e la concorrenza dell'Universit\u00e0 di Pisa, divenuta l'ateneo di riferimento del Granducato di Toscana per volont\u00e0 degli stessi Medici, la citt\u00e0 riusc\u00ec a conservare il proprio Ateneo. Nel 1569 fu creata una nuova commissione, composta dai membri della Balia, e furono approvati gli statuti delle numerose \"nationes\" degli scolari tedeschi a Siena. Furono in seguito inaugurati i concorsi a cattedre, e nel 1591 furono attribuiti nuovi poteri al Rettore dello \"Studium\", eletto dagli scolari, ma anche dalle pi\u00f9 alte magistrature cittadine. Tra i professori che si distinsero nel XVI secolo si possono ricordare il giurista Claudio Tolomei, e gli umanisti Eurialo da Ascoli e Jacopo Griffoli.\nDal XVII secolo a oggi.\nNonostante gli sforzi profusi per far uscire Siena e il suo ateneo dalla crisi, si registr\u00f2 comunque un generale declino degli studi. Tra i professori del XVII secolo che possono essere menzionati si ricordano i giuristi Silvio Spannocchi e Francesco Accarigi; nei corsi scientifici possono essere ricordati Francesco Pifferi, il matematico Teofilo Gallaccini, il botanico Pirro Maria Gabrielli, che diede vita a Siena all'Accademia dei Fisiocritici, Michelangelo Mori e Ottavio Nerucci, e i matematici Candido Pistoi e Domenico Bartaloni, e il botanico Biagio Bartalini, direttore dell'Orto botanico di Siena. Il primo docente di Storia della Chiesa fu Domenico Valentini (1743), mentre la prima cattedra di teologia morale e di sacre scritture fu stabilita tra 1775 e il 1777.\nCon l'avvento degli Asburgo-Lorena, Leopoldo I dette all'ateneo senese una nuova organizzazione e il numero delle cattedre fu incrementato. Tra i docenti di questo periodo possono essere menzionati il giurista Francesco Antonio Mori, il docente di economia politica Alberto Rinieri de' Rocchi, il medico Giacomo Barzellotti, e Luigi de Angelis, docente di teologia dal 1803 e autore di saggi sull'arte senese.\nMa nel 1808, con l'invasione francese, lo Studio senese venne chiuso, per riaprire i battenti solo con la Restaurazione. Nel 1848 gli studenti senesi dimostrarono il loro patriottismo e parteciparono in grande numero alla battaglia di Curtatone e Montanara inquadrati nella \"Compagnia della Guardia Universitaria\", formata tra studenti e professori. Queste posizioni risorgimentali spinsero il Granduca di Toscana a chiudere la scuola medica, risparmiando solo giurisprudenza e teologia.\nSolo nel 1859 l'Universit\u00e0 riprese spinta e, con dei cambiamenti di statuti, rese famose le scuole di farmacia, ostetricia e rinvigor\u00ec la scuola medica, trasformando il Santa Maria della Scala in policlinico universitario. Nel 1880 la facolt\u00e0 di giurisprudenza fond\u00f2 il \"Circolo Giuridico\".\nNonostante questa ripresa attivit\u00e0, nel 1892 l'allora ministro della Pubblica Istruzione, Ferdinando Martini, propose di chiudere l'ateneo senese. Una sollevazione popolare, animata da uno sciopero generale e l'intervento delle istituzioni cittadine costrinse il ministro a ritirare la proposta.\nIl Novecento ha visto la crescita dell'Ateneo, passato dai quattrocento studenti iscritti a cavallo delle due guerre ai quasi . Le facolt\u00e0 sono aumentate: alle storiche facolt\u00e0 di Medicina e chirurgia e di Giurisprudenza si sono aggiunte Farmacia (1933), Scienze matematiche, fisiche e naturali (1962), Economia (1966), Lettere e filosofia di Arezzo (nata come Magistero, 1969), Lettere e filosofia (1970), Ingegneria (1992) e Scienze politiche (1997). Dal novembre 2012 le facolt\u00e0 sono state sostituite da 15 dipartimenti.\nStruttura.\nLa sede.\nLa sede centrale dell'Universit\u00e0 si trova negli ambienti dell'ex-monastero di San Vigilio, in Banchi di Sotto angolo via San Vigilio. La sede risale, nel nucleo originario, all'XI-XII secolo, ricostruita poi nel XVI e restaurata nel 1891 da Giuseppe Partini.\nAl centro dell'edificio un cortile porticato ospita il monumento agli studenti caduti nella battaglia di Curtatone (il 29 maggio 1848), gruppo bronzeo di Raffaello Romanelli, nonch\u00e9 la tomba di Guglielmo di Ciliano e Niccol\u00f2 Aringhieri dalla chiesa di San Domenico, furono di un riassemblaggio ottocentesco di due monumenti di cui uno \u00e8 opera di Goro di Gregorio (1325 circa); vi si trova inoltre una memoria di Giulio Bianchi Bandinelli, \"maire\" di Siena, di Pietro Tenerani.\nDipartimenti.\nL'universit\u00e0 \u00e8 organizzata nei seguenti dipartimenti:\nScuola superiore Santa Chiara.\nLa Scuola superiore Santa Chiara \u00e8 l'istituzione d'eccellenza dell'Ateneo riservata ai dottorati di ricerca, fondata nel 2004, ha due principali strutture residenziali: il \"collegio dottorale Santa Chiara\" e i \"conservatori riuniti\", localizzati entrambi nel centro storico di Siena. Le strutture possono ospitare studenti, giovani dottorandi e docenti per brevi o lunghi periodi. La scuola Santa Chiara riprende le attivit\u00e0 della storica \"Domus Sapientiae\", la Casa della Sapienza, fondata nel 1408. La \"Domus Sapientiae\", che ospit\u00f2 per secoli gli studenti non senesi, e in particolare quelli stranieri, fu soppressa nell'Ottocento.\nPoli universitari.\nL'Universit\u00e0 ha attivato poli universitari e sedi decentrate: il \"Polo Universitario Aretino\" e il \"Polo Universitario Grossetano\". A San Giovanni Valdarno (AR) presso il Centro di Geotecnologie (CGT) dell'Universit\u00e0 di Siena vengono svolte attivit\u00e0 di ricerca nell'ambito delle tecnologie applicate alle Scienze della Terra. Presso il CGT si svolge anche l'attivit\u00e0 didattica del corso di Laurea in Geotecnologie e della laurea Specialistica in Geologia Applicata.\nSistema bibliotecario.\nLe biblioteche dell'Universit\u00e0 di Siena sono organizzate nel Sistema Bibliotecario d'Ateneo, coordinato dal 2013 dalla Divisione Coordinamento, e raggruppate per area disciplinare:\nSistema museale.\nIl Sistema museale d'Ateneo (SIMUS), istituito nel novembre 2007 e formalizzato nel 2012, costituisce un sistema coordinato di strutture e servizi coordinato dal Centro Servizi di Ateneo SIMUS. ha come obiettivo la raccolta, tutela, arricchimento, classificazione, valorizzazione, studio ed esposizione al pubblico dei beni posseduti. \nIl Simus \u00e8 organizzato in 8 realt\u00e0 museali: \nRadio.\nAll'interno dell'Universit\u00e0 di Siena nel 1998 nasce \"Facolt\u00e0 di Frequenza\", radio ufficiale dell'ateneo e prima radio universitaria italiana. Ha trasmesso nel comprensorio della citt\u00e0 di Siena in FM sui ed \u00e8 stata ricevibile in streaming via web direttamente dal sito della radio. Nel 2009 ha cessato le trasmissioni e dal 2010 \u00e8 attiva un'altra emittente denominata \"uRadio\", la quale ha sede all'interno del Santa Chiara Lab."}
{"id": "85917", "revid": "287204", "url": "https://it.wikipedia.org/wiki?curid=85917", "title": "Update", "text": "Update (\"aggiornamento\" in lingua inglese) pu\u00f2 riferirsi a:"}
{"id": "85918", "revid": "339392", "url": "https://it.wikipedia.org/wiki?curid=85918", "title": "Upgrade", "text": ""}
{"id": "85925", "revid": "125478803", "url": "https://it.wikipedia.org/wiki?curid=85925", "title": "Olimpi", "text": "Gli Olimpi o Dodekatheon (dal greco \u03b4\u03ce\u03b4\u03b5\u03ba\u03b1, \"dodeka\", \"dodici\", e \u03b8\u03b5\u1ff6\u03bd, \"theon\", \"tra gli d\u00e8i\") sono i dodici d\u00e8i principali della mitologia greca. Il nome deriva dal fatto che abitano sul Monte Olimpo, un monte talmente alto e sempre attorniato dalla nebbia tanto che la sua punta, ovvero dove si trova la loro dimora, non \u00e8 visibile. Sono esseri soprannaturali e immortali, che governano la vita e la morte degli esseri umani. Erano venerati anche dai Romani con il nome di Dei Consenti.\nElenco.\nL'elenco propone i dodici Olimpi, descrivendone l'aspetto, i simboli che li caratterizzano e i diversi nomi attribuiti dai greci e dai romani. L'elenco comprende in realt\u00e0 tredici divinit\u00e0, poich\u00e9 Estia e Dioniso vengono alternativamente inclusi nella lista. Secondo la tradizione, quando Dioniso divenne un dio, Estia gli concesse di salire sull'Olimpo al suo posto.\nLe generazioni divine.\nGli Olimpi appartengono a un terzo capitolo divino: si possono infatti individuare tre fasi nella mitografia greca.\nGli Olimpi, quindi, dovrebbero essere i nipoti di Urano, ma le genealogie degli d\u00e8i dell'antica Grecia sono difficili da seguire e intricate tra loro.\nCi\u00f2 \u00e8 spiegato dal fatto che, in caso di avvicendamento di \u00e9lite diverse, ogni gruppo al potere dichiarava il proprio pantheon, o il proprio dio, superiore agli altri, e forzava i miti precedenti per giustificare questo cambiamento.\nI Titani, per esempio, erano le divinit\u00e0 dei pelasgi, le popolazioni greche forse autoctone. Con l'arrivo degli invasori elleni le prerogative di tali divinit\u00e0 vengono assunte dai nuovi d\u00e8i, gli Olimpi: ricordiamo Atena, dea della saggezza, che uccide il titano Pallade, patrono del medesimo attributo.\nIn altri miti, invece, alcuni d\u00e8i vengono presentati come figli di divinit\u00e0 in realt\u00e0 pi\u00f9 giovani, come Afrodite, generata da Urano, successivamente indicata come figlia di Zeus, in realt\u00e0 nipote di Urano stesso.\nDemetra possiede inoltre un'altra figlia di nome Persefone."}
{"id": "85929", "revid": "287204", "url": "https://it.wikipedia.org/wiki?curid=85929", "title": "Antiochia (disambigua)", "text": ""}
{"id": "85934", "revid": "125045563", "url": "https://it.wikipedia.org/wiki?curid=85934", "title": "Martian Manhunter", "text": "Martian Manhunter (tradotto talvolta in italiano con \"Segugio di Marte\", e dagli anni 2010 rinominato Guardiano di Marte), il cui vero nome \u00e8 J'onn J'onzz, \u00e8 un personaggio dei fumetti pubblicato dalla casa editrice statunitense DC Comics. Nasce come supereroe ed \u00e8 tra i membri fondatori della Justice League of America. Compare nel mondo del fumetto per la prima volta sul n. 225 di \"Detective Comics\" del novembre 1955. \u00c8 un marziano, l'ultimo della sua specie.\nNella classifica stilata nel 2011 da IGN si \u00e8 posizionato al 43\u00ba posto come pi\u00f9 grande eroe della storia dei fumetti, dopo Tempesta e prima di Occhio di Falco.\nStoria editoriale.\nPrecursore della Silver Age.\nLa prima apparizione del personaggio avviene su Detective Comics n. 225 (novembre 1955) in una storia di supporto (\"back-up story\") a quella che era una delle serie dedicate a Batman. \u00c8 un periodo di transizione del fumetto americano che aveva visto finire la Golden Age nel 1951. Dopo tale data quasi tutte le pubblicazioni di albi di supereroi erano state cancellate. Ne rimanevano alcune tra le quali Action Comics, Adventure Comics, Batman, Wonder Woman e la stessa Detective Comics. Sono tutte serie dedicate ai personaggi pi\u00f9 famosi tra i quali Superman, Superboy e Wonder Woman.\nUfficialmente la rinascita del genere non \u00e8 ancora iniziata in quanto l'albo di inizio della seconda era di grande diffusione dei supereroi \u00e8 Showcase (vol. 1) n. 4 (1956). Su questo albo Julius Schwartz e Carmine Infantino creano il nuovo Flash (\"Barry Allen\") e da questo momento comincia una politica di riproposta dei supereroi degli anni trenta e quaranta che viene poi identificata come Silver Age del fumetto americano. Tecnicamente per\u00f2 il primo personaggio della Silver Age \u00e8 proprio \"Martian Manhunter\" in quanto non \u00e8 pi\u00f9 cronologicamente legato alle storie dei fumetti pubblicati tra il 1938 e il 1951 (cio\u00e8 la Golden Age) e diviene invece un personaggio cardine della nuova era in quanto membro fondatore della Justice League of America. Questo supergruppo debutta su The Brave and the Bold n. 22 (febbraio-marzo 1960) e il suo successo ispirer\u00e0 la creazione dei nuovi gruppi di supereroi della Silver Age.\nCostume.\nJ'onn, le cui origini e poteri non hanno subito alcuna variazione nel passaggio dalla \"continuity\" pre a quella post-\"Crisis\", si presenta come un possente e muscoloso umanoide dalla pelle verde e dalla testa calva, con mantello blu sulle spalle ed un paio di mutandoni e di stivali dello stesso colore, il tutto completato da una cintura e da un paio di bretelle che si incrociano ad X di colore rosso. In alcune storie dagli anni '90 ad oggi tuttavia lo ha sostituito per breve tempo con due tipologie di costumi:\nBiografia del personaggio.\nPre Crisi.\nHa debuttato in \"Detective Comics\" n. 225 (novembre 1955), scritto da Joseph Samachson e illustrato da Joe Certa, come un umanoide extraterrestre dalla pelle verde proveniente da Marte che viene attirato sulla Terra da un raggio di teletrasporto sperimentale costruito dal dottor Saul Erdel. Lo shock dell'incontro uccide il dottor Erdel e lascia J'onzz senza modo di tornare a casa. Il personaggio decide di combattere il crimine mentre aspetta che la tecnologia marziana passi a uno stadio che gli consentir\u00e0 di salvarlo. A tal fine, adotta l'identit\u00e0 di John Jones, un detective dell'immaginaria cittadina di Middletown.\nDurante questo periodo, il personaggio e la sua storia passata differiscono in alcuni modi significativi dalle versioni moderne. In primo luogo, la gamma di poteri di J'onzz \u00e8 mal definita e i suoi poteri si espandono nel tempo adattandosi alle trame. L'aggiunta di abilit\u00e0 precognitive, su \"Detective Comics\" n. 226, \u00e8 rapidamente seguita da telepatia e volo, \"visione atomica\", super-udito, e molti altri poteri. Inoltre, la sua consueta debolezza al fuoco si manifesta solo quando \u00e8 nella sua forma nativa marziana.\nUna differenza pi\u00f9 significativa \u00e8 che in questa versione non vi \u00e8 alcuna allusione al fatto che Marte sia un pianeta morto o che il personaggio sia l'ultimo della sua specie. Molti dei racconti dell'epoca presentano la tecnologia marziana o l'apparizione di altri personaggi marziani. In \"Detective Comics\" n. 236 (ottobre 1956), ad esempio, presenta il personaggio che entra in contatto con il pianeta Marte e i suoi genitori.\nJ'onzz alla fine rivela la sua esistenza al mondo, dopodich\u00e9 opera apertamente come un supereroe e diventa un membro fondatore della Justice League. Durante i primi anni del personaggio come membro della Justice League, viene spesso usato come sostituto di Superman nelle storie (proprio come Freccia Verde lo era per Batman) poich\u00e9 la DC Comics era preoccupata di usare i personaggi di punta troppo spesso nelle storie della Justice League, temendo la sovraesposizione. Il detective John Jones viene apparentemente ucciso in azione dal capo idolo di Diabolu, un artefatto che genera mostri soprannaturali. J'onzz abbandona l'identit\u00e0 civile poich\u00e9 decide che combattere questa nuova minaccia richieder\u00e0 molto tempo. \nQuando la DC ha permesso a Superman di diventare un membro pienamente attivo della Justice League, le apparizioni di J'onzz sono diminuite. Ha partecipato per l'ultima volta a una missione nel suo incarico originale nel numero 61 (marzo 1968), poco prima che la sua serie solista venisse interrotta. Nel numero 71, la sua gente finalmente \u00e8 venuta sulla Terra a recuperarlo ed \u00e8 partito con loro per fondare e diventare il leader di Nuova Marte. Nel corso dei successivi quindici anni, J'onzz apparve sporadicamente in alcuni titoli DC.\nNel 1972, Superman fu teletrasportato su Nuova Marte. J'onzz torn\u00f2 brevemente sulla Terra tramite un'astronave nel 1975. J'onzz fece un altro viaggio sulla Terra poco dopo, portando Superman e Batman a combattere al suo fianco su Nuova Marte. Riemerse definitivamente nell'universo DC nel 1984. Poco dopo, la Lega fece dimettere diversi membri, lasciando spazio per il Manhunter. Durante il soggiorno sulla Terra, ha deciso di far rivivere la sua identit\u00e0 di John Jones, questa volta come investigatore privato, ma ha dovuto spiegare la sua scomparsa di vent'anni.\nPost Crisi.\nAll'inizio del 1987, la DC ha rinnovato la serie Justice League of America rilanciando il titolo come Justice League. Questa nuova serie, scritta da Keith Giffen e JM DeMatteis con i disegni di Kevin Maguire (e pi\u00f9 tardi Adam Hughes), ha aggiunto un bizzarro umorismo alle storie della squadra. J'onzz \u00e8 presente dal primo numero e all'interno delle storie \u00e8 usato come personaggio serio per altri personaggi in situazioni comiche. La serie ha anche aggiunto una serie di elementi alla sua storia precedente che sono rimasti fino al presente (come l'ossessione di J'onzz per i biscotti Oreo, a causa dell'influenza di Shazam).\nLa miniserie in quattro numeri del 1988 di JM DeMatteis e Mark Badger ha ulteriormente ridefinito il personaggio e cambiato una serie di aspetti importanti sia del suo personaggio che della sua storia di origine. La vita su Marte, per J'onn ed i componenti della sua razza, scorre tranquilla e pacifica, dedicando le giornate soprattutto alla meditazione ed allo studio. Gli abitanti del pianeta, prossimo alla morte, sono divisi in due fazioni (o \"razze\"): da un lato i verdi, cui appartiene J'onn, come gi\u00e0 detto pacifici; dall'altro i bianchi, assetati di sangue e guerra, molto pi\u00f9 muscolosi e terrificanti nell'aspetto (hanno una seconda bocca con lunghe zanne acuminate all'altezza dello stomaco), sempre in disaccordo con i loro vicini e fratelli.\nI bianchi, pertanto, decidono di abbandonare un pianeta condannato per peregrinare per l'universo, fondando addirittura tre citt\u00e0 sulla Terra, dove, a quanto sembra, accelerano il processo evolutivo dei mammiferi dominanti. Nel frattempo, su Marte, la morte incombe, lasciando J'onn J'onzz unico sopravvissuto di un intero pianeta.\nNella storia \"La prova del fuoco\" (2003), di Joe Kelly, Doug Mahnke e Tom Nguyen, vengono aggiunte nuove informazioni su Marte. I marziani, alle origini, erano in realt\u00e0 composti da un'unica razza, i marziani di fuoco. Essi erano costantemente in guerra uno con l'altro, interpretando tale situazione politica come espressione di una forza vitale cos\u00ec grande da necessitare della violenza per esprimersi. Da tale guerra restava, solitamente, in piedi un unico marziano di fuoco, che, maturato ormai da quest'esperienza, si riproduceva espellendo dal suo corpo altri esseri simili a lui, ridando cos\u00ec inizio alla follia distruttrice. Per scongiurare la possibilit\u00e0 che i marziani potessero invadere il resto dell'universo e distruggerlo completamente i Guardiani dell'Universo impiantarono geneticamente la paura del fuoco in questi esseri, impedendo cos\u00ec loro di raggiungere l'ultimo stadio di maturazione. Parte delle spinte bellicose, per\u00f2, riaffiorarono nei marziani bianchi, la parte guerriera degli abitanti di Marte.\nTeletrasportato dal pianeta Marte sulla Terra dallo scienziato Erdel nel corso di un suo esperimento, J'onn si ritrova, ultimo della sua razza, su un mondo alieno che, se lo vedesse nella sua forma originale, potrebbe provare un orrore che lo isolerebbe da tutto e da tutti.\nDecide cos\u00ec di nascondere le sue fattezze (un essere dal colorito verde, longilineo ed asciutto, con la scatola cranica allungata a punta verso l'alto) dietro il corpo possente e muscoloso di cui sopra, decisamente pi\u00f9 accettabile per gli abitanti del suo nuovo pianeta. Dopo uno studio del mondo e delle sue usanze decide di sfruttare i suoi poteri telepatici e di mutaforma per interagire con i terrestri, creandosi cos\u00ec una nuova identit\u00e0, quella del poliziotto di Denver John Jones. Accettato da tutti e con un buon numero di amici e confidenti J'onn inizia a lavorare a molti casi, tutti brillantemente risolti grazie alle sue incredibili abilit\u00e0 deduttive, pari a quelle di Batman. Laddove, per\u00f2, non riesce ad intervenire come John Jones, interviene come Martian Manhunter, risolvendo con l'ausilio dei suoi poteri i casi pi\u00f9 difficili.\nQuesta doppia vita, fatta di nascondersi ed apparire, in cui J'onn \u00e8 costretto ad indossare non una, ma almeno due maschere differenti, \u00e8 figlia di un filone fantascientifico che vede spesso negli alieni degli spietati invasori. J'onn quindi, proveniente da una razza per sua natura pacifica e principalmente dedita alla meditazione, pur non dimenticando mai la moglie e la figlia morte, \u00e8 costretto a nascondersi dietro molteplici maschere per rendere accettabile la sua presenza e lenire la sua solitudine. Solo quando conosce Aquaman che, proveniente da Atlantide, sperimenta lo stesso senso di alienazione, riesce in qualche modo a lenire il suo dolore, trovando il coraggio di unirsi ad altri eroi nella lotta per la giustizia: nasce cos\u00ec la Justice League of America.\nGiustizia per tutti.\nNell'era post-\"Crisis\" (ma lo era anche prima), la JLA diventa la casa, la famiglia di J'onn, che ne \u00e8 fondatore insieme ad Aquaman, Lanterna Verde, Flash e Black Canary e l'anima ed il motore pi\u00f9 importante nelle sue formazioni successive.\nIl gruppo, ispirato alla JSA, deve affrontare subito una minaccia aliena proveniente da Appellax, un pianeta guerriero intenzionato ad invadere la Terra. Come ben raccontano Mark Waid, Barry Kitson e Chuck Austen in \"JLA: Anno Uno\", la sfida con Appellax, per\u00f2, non si limita ai primi scontri che hanno convinto i cinque eroi ad unirsi, ma si protrae, in maniera pi\u00f9 o meno nascosta, per il primo anno di attivit\u00e0 del supergruppo, durante il quale si scopre l'archivio segreto di J'onn, nel quale egli ha raccolto, di nascosto, informazioni su tutti gli eroi della Terra. In questa occasione, poi, inizia a sperimentare la possibilit\u00e0 di vivere diverse vite parallele in varie citt\u00e0 degli Stati Uniti, mentre oggi ha almeno una identit\u00e0 importante per ciascun continente.\nComunque, risolti i suoi problemi con il resto del gruppo di amici, J'onn ritorna ad essere la colonna portante della JLA, cui ha fatto parte gi\u00e0 in era pre-\"Crisis\" quando, insieme a Flash (Jay Garrick), Lanterna Verde (Alan Scott), Superman, Batman e Wonder Woman, ha affrontato la minaccia, anche questa aliena, di Starro, una enorme e letale stella marina spaziale.\nPopolarit\u00e0.\nDa sempre ritenuto un personaggio minore, nessuno degli autori ne ha mai saputo sfruttare le enormi potenzialit\u00e0. Bisogna aspettare il trio Giffen, DeMatteis, Maguire e la loro esilarante \"Justice League International\" per leggere storie interessanti su un personaggio tormentato e difficile, che spesso si fa carico dei problemi dell'intero gruppo, se non del pianeta.\nDopo che Mark Waid ed Alex Ross, per\u00f2, lo ritraggono in \"Venga il tuo regno\" come ormai sfiancato dalle troppe informazioni telepatiche giunte al suo cervello, bisogna attendere l'avvento di Grant Morrison come sceneggiatore della JLA per leggere di uno J'onn J'onzz imponente e sicuro come non mai, vero collante del gruppo. \u00c8 il periodo in cui Superman, Batman, Wonder Woman, Flash, Lanterna Verde, Aquaman fanno tutti parte contemporaneamente, dopo molti decenni, della JLA e la prima minaccia che devono affrontare \u00e8 proprio contro degli invasori alieni provenienti dal passato di J'onn, i marziani bianchi, che alla fine della storia vengono sconfitti. Della loro punizione si occupa proprio J'onn J'onzz, l'unico che conosce la legge marziana. Gli invasori vengono privati dei loro ricordi e costretti a lavorare in sembianze umane come pompieri, a stretto contatto con l'elemento che pi\u00f9 temono: il fuoco.\nSuccessivamente la presenza di J'onn sar\u00e0 fondamentale in moltissime altre occasioni e addirittura, durante il \"cross-over\" \"One Million\", si scopre che in un lontano futuro il Segugio di Marte \u00e8 ancora vivo e si \u00e8 molecolarmente fuso con il suo pianeta, un po' come il suo coevo Superman con il Sole.\nProprio grazie al trattamento di Morrison e all'imminente \"OM\" viene concessa, a J'onn, la possibilit\u00e0 di comparire in una serie personale, gestita da John Ostrander e Tom Mandrake, la coppia che ha gestito per circa 5 anni i destini e le alterne fortune dello Spettro, il personaggio creato dall'indimenticato Jerry Siegel.\nInfine, durante l\"Et\u00e0 dell'ossidiana\", complessa storia ideata da Joe Kelly per riportare Aquaman nel nostro tempo, apparentemente morto durante la guerra contro Imperiex, sperimenta la morte insieme agli altri \"leaguers\", quando Manitou Raven, sciamano pellerossa, per concedere una speranza al mondo contro la follia distruttrice di una atlantidea reietta, deve uccidere uno ad uno tutti i componenti del supergruppo.\nDopo l\"Et\u00e0 dell'ossidiana\", J'onn decise di rivolgersi all'ex-criminale Scorch, dai poteri pirici, per poter vincere la sua paura del fuoco. Il rapporto con Scorch port\u00f2 da un lato il successo nella vittoria contro tale paura (con conseguente e reciproco innamoramento), dall'altro alla rottura del blocco genetico impiantato dagli oani. A questo punto il marziano verde sperimenta un vero e proprio sdoppiamento di personalit\u00e0: il suo posto viene preso da Fernus, il marziano di fuoco retaggio dell'antico passato guerriero, che nella sua follia distruttrice inizia a controllare le menti dei governanti della Terra, per poi scatenare l'inizio di una guerra nucleare.\nL'intervento contemporaneo di Ray Palmer e del Maggiore Disastro all'interno dell'anima di J'onn e di Plastic Man all'esterno (l'unico in grado di non poter essere controllato mentalmente dal marziano di fuoco), consente la separazione finale tra le due personalit\u00e0 e la momentanea disintegrazione del nuovo, terribile avversario.\nCos\u00ec separato, J'onn J'onzz ritorna nella JLA, senza pi\u00f9 la paura del fuoco, a patto che questo non sia di tipo psichico, ma con il peso del dolore per le ferite riportate da Scorch nello scontro con Fernus.\n\"Crisi finale\" e scomparsa.\nNell'arco narrativo DC \"Crisi finale\", scritto da Grant Morrison, Martian Manhunter viene ucciso da un sindacato criminale guidato dal misterioso Libra. J'onn J'onzz viene assassinato nel tentativo di convincere altri supercriminali come Lex Luthor o Vandal Savage ad unirsi a loro.\nRidotto a \"ecce Homo\" tramite dei piro-tranquillanti inventati dal Dottor Sivana, che ne bloccano i poteri, J'onn invia un messaggio telepatico ad alcuni dei suoi pi\u00f9 cari amici (Superman, Batman, Hal Jordan, Black Canary e Gipsy) che hanno trascritto ogni suo ricordo sulla storia di Marte, in modo che le tradizioni marziane non vadano perdute con la sua morte.\nI suoi funerali si tengono sul pianeta rosso, dove viene sepolto in una camera funeraria all'interno di una enorme piramide. Superman tiene l'elogio funebre, mentre Batman posa sulla sua tomba uno dei biscotti al cioccolato di cui era ghiotto.\nDopo tanti anni, l'anima di J'onn si congiunge finalmente a quelle della moglie M'yri'ah e alla figlioletta K'hym.\nRitorno come Lanterna Nera e Resurrezione.\nIn seguito al fallimento di Guardiani dell'universo di non far avverare le profezie sull'arrivo della \"Notte pi\u00f9 Profonda\", prende vita l'emozione scura che rappresenta la stessa morte. L'energia di tale emozione ha il suo epicentro nel settore 666 dell'Universo. Qui, sul cadavere dell'Anti-Monitor si generano i misteriosi anelli neri la cui capacit\u00e0 risiede nel saper resuscitare i morti. I deceduti prescelti dagli anelli formano il Corpo delle Lanterne Nere. Un anello di questi arriva su Marte dove resuscita Martian Manhunter come Lanterna Nera. Ritornato sulla Terra, affronta a Gotham City i vecchi amici Hal Jordan e Barry Allen. Come Lanterna Nera, J'onn \u00e8 immune anche al suo vecchio tallone d'Achille, il fuoco.\nLe Lanterne Nere di Nekron e gli agenti dei vari corpi hanno infine una battaglia campale al centro di Coast City, dove fa la sua apparizione la potentissima Entit\u00e0 e la luce della Lanterna Bianca, che riporta in vita tutti i supereroi e i criminali deceduti, tra cui anche J'onn.\nGuardiano di Marte.\nUn mese dopo la sua resurrezione, il periodo trascorso come Lanterna Nera cominci\u00f2 a corromperlo dall'interno ed a far uscire gli istinti guerrieri ancestrali sopiti in lui (si scoprir\u00e0 in seguito al suo attacco alla Justice League che in realt\u00e0 era dovuto ad una cellula dormiente di Fernus depositata nella sua mente prima della sua distruzione e risvegliata dall'Anti-Monitor con il compito di attivarsi ad una sua eventuale resurrezione), trasformandolo in una macchina assetata di sangue. Dopo un violento scontro con la Justice League prima e le Lanterne Verdi poi, il Dottor Fate decise con il beneplacito di entrambi di allearsi con Shayera Hol/Alata e la squadra originaria della Justice League per eliminare definitivamente la sua parte malvagia. Seppur a malincuore, Shayera e Diana riuscirono a mettere al tappeto lo stesso J'onn con le loro armi. Apparso sotto la forma di visione psichica, ordiner\u00e0 ad entrambe di bruciare quello che restava del suo corpo in un cratere vulcanico attivo, disintegrando in questo modo anche la cellula di Fernus. Come pianificato dal Dottor Fate, grazie ad un suo incantesimo, lo spirito di J'onn pot\u00e9 ricongiungersi ai suoi cari salvandosi dall'oblio. Tuttavia, a causa dell'intervento di un Fernus morente, l'incantesimo viene manomesso; ci\u00f2 avr\u00e0 come conseguenza uno sdoppiamento dell'anima del marziano in una parte buona ed una malvagia, entrambe in forma eterea. Un mese dopo, la parte malvagia prender\u00e0 coscienza delle sue azioni e si redimer\u00e0, permettendo al suo gemello di ricongiungersi ai suoi cari. Finalmente libero dal proprio fardello e dai fantasmi del passato, decider\u00e0 di prendere il nuovo nome di Guardiano di Marte, ribadendo in tal modo il compito di nuovo prosecutore della storia della sua razza da tramandare e non pi\u00f9 da conservare.\nPoteri e abilit\u00e0.\nMartian Manhunter possiede poteri simili a quelli di Superman: super forza, super velocit\u00e0, volo, vista a raggi-x, calorifica, microscopica e telescopica, invulnerabilit\u00e0 e super udito, pi\u00f9 alcuni dovuti alla sua fisiologia marziana come altri diversi poteri psichici, telepatici, telecinetici, l'invisibilit\u00e0, un fattore rigenerante e il controllo della propria densit\u00e0 molecolare: \u00e8 infatti capace di rendersi completamente intangibile (di conseguenza immune ad ogni tipo di attacco fisico) o super denso e quindi praticamente indistruttibile. J'onn \u00e8 anche un mutaforma e pu\u00f2 trasformarsi in qualunque persona, diventare una creatura aliena o terrestre e modificare la sua fisiologia per adattarsi a diversi ambienti come ad esempio sviluppare branchie per respirare sott'acqua. Ha vasti poteri mentali con cui pu\u00f2 leggere nel pensiero, rimuovere o creare ricordi nella mente ed \u00e8 completamente immune a qualsiasi tipo di controllo mentale anche da parte di telepati molto potenti. J'onn possedeva una longevit\u00e0 virtualmente infinita che unita al suo fattore rigenerante (non pi\u00f9 molto potente di quando era in vita) lo rendeva virtualmente immortale. Attualmente, a causa dell'incantesimo del potente Dottor Fate, \u00e8 rimasta solo una parte del suo spirito, che gli ha dato come vantaggio di avere una forma eterea che non richieda pi\u00f9 l'utilizzo dell'intangibilit\u00e0 e del volo. Non si sa invece se i suoi nuovi poteri, non ancora del tutto svelati, possano restituirgli densit\u00e0 corporea.\n\u00c8 in grado di sollevare oltre 100 tonnellate, la sua potenza \u00e8 tale da poter combattere alla pari con esseri come Superman, Shazam, Wonder Woman ecc.\nI suoi incredibili poteri telepatici gli permettono di percepire i pensieri degli altri o proiettare i propri pensieri in un raggio di circa 250 miglia (400 chilometri). Pu\u00f2 imparare le lingue straniere leggendo i centri del linguaggio del cervello di qualcuno in esse abile, e alternativamente \"insegnare\" lingue agli altri nello stesso modo.\nGli ampi poteri psionici e telepatici di Manhunter gli permettono di leggere le menti e i ricordi degli altri, avvertire le emozioni e le sensazioni di chi lo circonda, manipolare le menti degli altri, deviare le loro menti per rendersi invisibile, creare illusioni mentali potenti, causare la perdita di particolari ricordi o amnesia totale, e indurre dolore o temporanea paralisi mentale e/o fisica in altri. A distanza ravvicinata pu\u00f2 manipolare un numero limitato di menti con facilit\u00e0.\nHa un unico tallone d'Achille: una congenita paura per il fuoco, che gli fa perdere il controllo sui suoi poteri. Per questo motivo, subito dopo l\"Et\u00e0 dell'ossidiana\" decide di prendersi un periodo di riposo nella speranza di riuscire a superare tale paura: questo tentativo, come si vedr\u00e0 pi\u00f9 avanti, generer\u00e0 uno dei pi\u00f9 letali pericoli mai affrontati dalla Justice League of America. Dopo la separazione da Fernus, non teme pi\u00f9 le fiamme, a meno che non siano legate a fattori emotivi che influenzano la sua psiche.\nAltre versioni.\nIl cavaliere oscuro colpisce ancora.\nNe Il Cavaliere oscuro colpisce ancora, sequel della miniserie di Frank Miller Il ritorno del cavaliere oscuro, J'onn J'onzz viene rappresentato come cinico, depresso e disilluso: viene rintracciato da Question per unirsi al gruppo capeggiato da Batman, J'onn per\u00f2 rifiuta, in quanto i suoi super poteri, un tempo paragonabili a quelli di Superman, invecchiando sono spariti, anche a causa dei \"nanobot\" inseriti da Lex Luthor nel suo cervello.\nJ'onn verr\u00e0 ucciso da un nuovo, violento Joker (che si riveler\u00e0 essere un Dick Grayson impazzito) che lo brucer\u00e0 con una tanica di benzina.\nMarvel vs DC.\nIn questo crossover J'onn appare brevemente e viene visto combattere con la Cosa (famoso membro dei Fantastici Quattro) in uno scontro che verr\u00e0 bloccato dall'intervento della Visione. Successivamente, affronter\u00e0 proprio la Visione sconfiggendolo.\nAmalgam.\nNell'universo Amalgam il leader della JLX (JLA pi\u00f9 gli X-Men) \u00e8 il misterioso mutante noto come Mr. X: costui \u00e8 un mutaforma che nasce dalla fusione tra il marziano J'onn e da Visione della Marvel; inoltre, per quanto ricordi molto il Professor X, ha anche molte caratteristiche del mutante Alfiere, membro degli X-Men.\nVendicatori/JLA.\nNel \"crossover\" \"Vendicatori/JLA\" Martian Manhunter \u00e8 uno dei personaggi principali della storia."}
{"id": "85935", "revid": "119159", "url": "https://it.wikipedia.org/wiki?curid=85935", "title": "Xenofobia", "text": "La xenofobia (\"paura dello straniero\"; composto da \u03be\u03ad\u03bd\u03bf\u03c2, \"xenos\", \"straniero\" e \u03c6\u03cc\u03b2\u03bf\u03c2, \"phobos\", \"paura\"), o senofobia, \u00e8 un'avversione generica, di varia intensit\u00e0, verso gli stranieri e ci\u00f2 che \u00e8 straniero, o che viene percepito come tale.\nA differenza dell'etnocentrismo non comporta necessariamente una valutazione positiva della propria cultura. Il termine \u00e8 anche usato in etologia per indicare l'avversione animale legata al territorio.\nEtimologia.\nIl termine appare in letteratura nel 1901 nel romanzo di Anatole France \"Monsieur Bergeret \u00e0 Paris\", l'ultimo della tetralogia della \"Storia contemporanea\", e viene citato nel dizionario francese \"Nouveau Larousse Illustr\u00e9\" del 1906, in relazione all'affare Dreyfus.\nSociologia.\nPer la xenofobia ci sono due oggetti principali verso cui si manifesta la fobia:\nL'isolazionismo, un sospetto generico verso governi e stati stranieri, non \u00e8 propriamente descritto dalla xenofobia.\nDiritto.\nA livello europeo, la Cooperazione giudiziaria e di polizia in materia penale (rappresentante il terzo pilastro dell'Unione europea) riconosce come uno degli obiettivi primari quello di prevenire e reprimere il razzismo e la xenofobia, il cui istituto di riferimento \u00e8 \"Osservatorio europeo per i fenomeni di razzismo e xenofobia\" (\"European Monitoring Centre on Racism and Xenophobia\" - EUMC), sostituito e trasformato, nel 2007, dall'\"Agenzia dell'UE per i diritti fondamentali\"."}
{"id": "85936", "revid": "1652635", "url": "https://it.wikipedia.org/wiki?curid=85936", "title": "Wonder Woman", "text": "Wonder Woman, il cui nome umano \u00e8 Diana Prince, \u00e8 un personaggio immaginario dei fumetti creato dallo psicologo William Moulton Marston e dal disegnatore Harry G. Peters nel 1941. Nella sua patria, la nazione insulare di Themyscira, il suo titolo ufficiale \u00e8 Principessa Diana di Themyscira. Quando si fonde con la societ\u00e0 al di fuori della sua terra natale, a volte adotta la sua identit\u00e0 civile Diana Prince. Nelle prime edizioni italiane il personaggio veniva chiamato Stella.\nPrima eroina femminile della DC Comics, \u00e8 considerata una delle tre icone fondanti l'universo della DC Comics, insieme a Batman e Superman. \nIl sito web IGN ha inserito Wonder Woman alla quinta posizione nella classifica dei cento migliori supereroi dei fumetti, la \"Top 100 Comic Book Heroes\". Risulta 6\u00aa nella classifica di \"Comics Buyer's Guide\" \u00abLe 100 donne pi\u00f9 sexy dei fumetti\u00bb ed \u00e8 stata nominata come il 20\u00b0 pi\u00f9 grande personaggio dei fumetti secondo la rivista \"Empire\".\nLa supereroina della DC ha avuto una trasposizione televisiva negli anni settanta in cui era interpretata da Lynda Carter mentre nel 2017 \u00e8 stata interpretata da Gal Gadot nell'omonimo film, dopo esser gi\u00e0 stata introdotta in \"\", ed un'altra pellicola dello stesso anno intitolata \"Professor Marston and the Wonder Women\" racconta invece la storia della sua ideazione.\nCaratteristiche.\nAll'inizio degli anni quaranta la casa editrice National (poi DC Comics), incaric\u00f2 lo psicologo William Moulton Marston di analizzare la propria produzione di fumetti al fine di proporre dei suggerimenti per il suo miglioramento. Marston fece notare che nelle storie prodotte mancavano protagonisti femminili e, insieme al disegnatore Harry G. Peters, crearono il personaggio di Wonder Woman nel dicembre 1941. Teorico del femminismo, Marston asser\u00ec che cre\u00f2 il personaggio per dare un simbolo alle donne, un modello che fosse in grado di portare avanti con forza le loro idee e il loro mondo:\nPersonalit\u00e0.\nLa principessa Diana incute rispetto sia come Wonder Woman che come Diana Prince; il suo titolo epitetico \u2013 La Principessa Amazzone \u2013 illustra la dicotomia del suo personaggio. \u00c8 un personaggio potente e volitivo che non si tira indietro da un combattimento o da una sfida. Tuttavia, \u00e8 una diplomatica che \"favorisce fortemente la penna\" e un'amante della pace che non cercherebbe mai di combattere o intensificare un conflitto. \u00c8 allo stesso tempo il membro pi\u00f9 feroce e pi\u00f9 nutriente della Justice League; e le sue connessioni politiche come ambasciatrice onoraria delle Nazioni Unite e ambasciatrice di una nazione guerriera la rendono un'aggiunta inestimabile alla squadra. Con le sue potenti abilit\u00e0, secoli di addestramento ed esperienza nel gestire minacce che vanno dalla microcriminalit\u00e0 alle minacce di natura magica o soprannaturale, Diana \u00e8 in grado di competere con quasi tutti gli eroi o i cattivi.\nMolti scrittori hanno raffigurato Diana in diverse personalit\u00e0 e toni; tra entrambi i suoi estremi diametrali; quella di una guerriera mondana, un'ambasciatrice estremamente compassionevole e calma, e talvolta anche come una persona ingenua e innocente, a seconda dello scrittore. Ci\u00f2 che \u00e8 rimasto costante, ed \u00e8 un pilastro del personaggio, \u00e8 la sua umanit\u00e0 nutriente: la sua travolgente convinzione nell'amore, nell'empatia, nella compassione e nell'avere una coscienza forte. Questa caratteristica era stata la ragione della sua introduzione in Star Sapphires.\nLa scrittrice Gail Simone \u00e8 stata applaudita per il suo ritratto di Wonder Woman durante la sua corsa nella serie, con il recensore di fumetti Dan Phillips di IGN che ha notato che \"ha modellato Diana in un personaggio molto comprensivo e simpatico.\"\nL'attrice Gal Gadot ha descritto Wonder Woman come \"un'idealista. Esperta, super sicura di s\u00e9. Aperta e sincera anche nel mezzo di un conflitto sanguinoso e raccapricciante. Avendo molti punti di forza e poteri, ma alla fine della giornata \u00e8 una donna con molto dell'intelligenza emotiva\".\nNell'et\u00e0 dell'oro, Wonder Woman ha aderito a un codice delle Amazzoni per aiutare tutti i bisognosi, anche le persone misogine, e non accettare mai una ricompensa per aver salvato qualcuno; mentre, al contrario, la versione moderna del personaggio ha dimostrato di essere letale e capace di azioni fatali se lasciate senza altra alternativa, esemplificate dall'uccisione di Maxwell Lord per salvare la vita di Superman.\nLa versione New 52 del personaggio \u00e8 stata interpretata come una persona pi\u00f9 giovane, pi\u00f9 testarda, amorevole, feroce e ostinata. Brian Azzarello ha dichiarato in una video intervista con la DC Comics che stanno costruendo un personaggio molto \"fiducioso\", carattere \"impulsivo\" e \"di buon cuore\" in lei. Si riferiva al suo tratto di provare compassione sia come forza che come debolezza.\nStoria editoriale.\nIl personaggio esord\u00ec sul n. 8 della testata antologica \"All-Star Comics\" nel gennaio 1942 per poi diventare uno dei personaggi pi\u00f9 famosi dei fumetti di genere supereroistico diventando ben presto protagonista di quattro testate: \"Wonder Woman\", che esord\u00ec nel 1942, \"All Star Comics\", \"Sensation Comics\", dove venivano pubblicate principalmente le avventure della Justice Society of America, nei cui ranghi era entrata nel corso del n. 12 di \"All Star Comics\" e \"Comics Cavalcade\", pubblicazione trimestrale antologica.\nQuando Marston si ammal\u00f2 definitivamente la ventenne Joye Hummel lo sostitu\u00ec segretamente dal 1944 al 1947. Le sue prime storie sono state pubblicate nella primavera del 1945 nel numero 12 di \"Wonder Woman\". Nel giro di tre anni il personaggio divenne un enorme successo editoriale. Hummel \u00e8 stata la prima donna a scrivere storie per \"Wonder Woman\". All'epoca non ebbe nessun riconoscimento.\nLa prima serie dedicata al personaggio, Wonder Woman (vol. 1), esord\u00ec nel 1942 e si concluse nel 1987 con il n. 329 per ripartire con una seconda serie omonima nell'ambito dell'evento \"Crisi sulle Terre infinite\" subito dopo nel febbraio 1987; venne edita per 226 numeri mensili fino ad agosto 2006 quando venne sostituita dalla terza serie omonima, Wonder Woman (vol. 3), pubblicata per 59 numeri fino a ottobre 2011 quando chiuse con il n. 614 in quanto dal n. 45 venne modificata la numerazione considerando anche i 555 numeri pubblicati delle precedenti serie che, sommati ai 45 della terza, fecero proseguire la numerazione dal n. 600. Il mese successivo esord\u00ec la quarta serie della testata, \"Wonder Woman\" (vol. 4), legata all'iniziativa editoriale The New 52, reboot narrativo e di rilancio delle serie a fumetti della DC Comics che nel 2011 ha azzerato tutte le testate facendo partire 52 nuove serie regolari; nel luglio 2016 la serie si \u00e8 conclusa dopo 55 numeri. Alla chiusura di questa \u00e8 esordita la quinta serie, \"Wonder Woman\" (vol. 5), ad agosto 2016.\nIl personaggio supera la crisi che negli anni cinquanta colpisce l'industria dei fumetti nata a causa della crociata del dott. Wertham che col libro \"Seduction of the Innocent\" del 1954, accusava i fumetti di minare l'integrit\u00e0 morale dei giovani. In particolare Wonder Woman, con i suoi vestiti e i suoi modi disinibiti, era ritenuta un pessimo esempio per le ragazze e le situazioni sull'Isola Paradiso al limite dell'omosessualit\u00e0. La creazione di severe regole da parte della Comics Code Authority, unite al fatto che gi\u00e0 dal 1947 Marston era morto lasciando le redini della serie ad altri scrittori pi\u00f9 tradizionali, caus\u00f2 una involuzione qualitativa e l'abbandono del femminismo convinto. \u00c8 di questi decenni la creazione di Wonder Girl e di altre situazioni assurde o romantiche che si allontanarono dallo spirito originario del personaggio.\nA partire dal 1968, gli autori Mike Sekowsky, Dennis O'Neil e Dick Giordano rivitalizzarono la serie, cambiando radicalmente lo \"status\" del personaggio, che alla fine degli anni sessanta risultava totalmente anacronistico. Wonder Woman perde tutti i suoi poteri, abbandona il costume tradizionale e assume l'identit\u00e0 di Diana Prince. Grazie all'aiuto di un nuovo personaggio, I Ching, si addestra nelle arti marziali e affronta tutta una serie di avventure che, pur in uno stile totalmente diverso, ritrovano l'antico spirito del personaggio. L'esperimento ha successo (e la serie di Wonder Woman sfugge ancora una volta alla chiusura), ma dura solo fino al 1973, quando i poteri e il costume vengono ripristinati e le storie riprendono quelle della \"Golden Age\", riscritte e ridisegnate.\nCambiamenti, per\u00f2, arriveranno nuovamente: con il n. 329 di \"Wonder Woman\" del 1986, il matrimonio con Steve Trevor chiudeva l'era di Diana Prince per aprire quella della principessa Diana.\nDopo \"Crisi sulle Terre infinite\", infatti, la serie ricominci\u00f2 dal numero 1 la pubblicazione delle avventure di Wonder Woman, che venne affidata a George P\u00e9rez, il quale prese al volo l'occasione per rivoluzionare non poco il personaggio, legandolo sempre pi\u00f9 alla sua tradizione greca. Questo arco di storie (una sessantina o poco pi\u00f9) sono probabilmente le migliori mai realizzate sul personaggio, grazie alle quali Perez dimostr\u00f2 tutta la sua bravura non solo come disegnatore, ma anche come narratore.\nNel luglio 2010, in occasione dell'uscita del seicentesimo numero della sua serie, DC Comics ha rinnovato il costume dell'eroina, a opera di Jim Lee, con un paio di pantaloni neri attillati, un corsetto rosso e una giacca blu.\nPubblicazioni.\nLe storie originali del periodo \"Golden Age\" dell'Amazzone (1941-1951) sono state raccolte dalla DC Comics in una serie di volumi cartonati/\"hardcovers\" (cio\u00e8 con rilegatura e copertina rigida in cartoncino) denominata \"DC Archives\":\nEdizioni italiane.\nSostanzialmente una pubblicazione in lingua italiana continuativa di Wonder Woman si ha solo con le storie dell'era post-\"Crisis\", quando sulle pagine di \"Justice League\", la rivista che present\u00f2 le avventure della \"Justice League International\" di Keith Giffen, J. M. DeMatteis e Kevin Maguire, la Play Press pubblic\u00f2 la prima ventina di numeri del ciclo di George P\u00e9rez nei primi anni novanta.\nSuccessivamente venne presentata parte dell'arco narrativo di John Byrne nel mensile \"Wonder Woman\" pubblicato sempre dalla Play Press, che conteneva anche le avventure di Catwoman. In seguito, la serie di Wonder Woman \u00e8 stata pubblicata ancora dalla Play Press in volumi per fumetteria scritti e disegnati prima da Phil Jimenez e poi sceneggiati da Greg Rucka.\nDal 2006 le avventure della supereroina sono tradotte dalla Planeta DeAgostini, inizialmente in albi dedicati ad altri personaggi o a supergruppi di cui fa parte (come il bimestrale \"JLA\"), dal 2008 anche con volumi intitolati espressamente al personaggio (come \"Wonder Woman: Un anno dopo\" del febbraio 2008).\nDal 2012 la RW Edizioni \u00e8 subentrata come detentore dei diritti per la pubblicazione italiana, dedicando al personaggio il mensile per le edicole \"Wonder Woman/Freccia Verde\" (dal maggio 2012) e diversi volumi riservati alle fumetterie.\nBiografia del personaggio.\nMolto pi\u00f9 che con altri personaggi, come Superman e Batman, la rivoluzione di \"Crisis\" ha avuto i maggiori effetti, probabilmente perch\u00e9 la serie \u00e8 stata ideata e realizzata da uno dei \"cartoonist\" della miniserie (anche se Wolfman collabor\u00f2 ai testi del primo numero). L'unico punto in comune tra le due incarnazioni \u00e8 l'appartenenza alle Amazzoni, il gruppo militare composto da sole donne che rappresenta l'unico indizio di un possibile primo movimento misandrico nell'antichit\u00e0. Nelle storie degli anni 2000 scritte da Greg Rucka la principessa amazzone \u00e8 diventata vegetariana.\nDiana Prince.\nIppolita, la regina delle Amazzoni dell'Isola Paradiso, prega Afrodite di farle dono di una figlia. La dea, allora, decise di dare la vita a una statuina, che Ippolita ribattezz\u00f2 Diana. Alcuni anni pi\u00f9 tardi la giovane lascia l'Isola Paradiso quando, sulle sue coste, cade Steve Trevor, pilota degli Stati Uniti d'America durante una battaglia nel corso della Seconda guerra mondiale. Insieme al fidanzato e a Etta Candy e alle sue Holiday Girls, Diana combatt\u00e9 contro i nazisti, per poi continuare a vivere le sue avventure con Steve alla conclusione della guerra. Nel 1959 vengono, per la prima volta, modificate le origini del personaggio, eliminando, per\u00f2, solo quegli episodi avvenuti durante la guerra e facendo, cos\u00ec, una distinzione tra la Wonder Woman di Terra-2 (quella che combatt\u00e9 la guerra) e quella di Terra-1.\nLa principessa Diana.\n\"Crisi sulle Terre infinite\", invece, port\u00f2 all'azzeramento pressoch\u00e9 totale della \"continuity\" narrativa, dando a Perez la possibilit\u00e0 di rinarrare completamente le origini di Wonder Woman, iniziando sin dalla sua nascita.\nLe Amazzoni, un antico gruppo militare composto da sole donne, viene sterminato dalle truppe di Ercole, che abusano anche del loro corpo fino a ucciderle. Gli dei dell'Olimpo, allora, decidono, per la loro devozione, di riportarle in vita come loro paladine, stanziandole su un'isola, l'Isola Paradiso, che come Avalon \u00e8 nascosta da magiche mura quasi invalicabili.\nDopo alcuni secoli, trascorsi a proteggere le coste dai pochi umani capaci di superare le barriere e l'interno dai mostri contenuti in una grotta al centro dell'isola, Ippolita, loro regina, vede nascere in s\u00e9 sempre pi\u00f9 forte il desiderio di avere una figlia. Prima di essere uccisa da Ercole, infatti, ella attendeva la nascita di una bambina. Ancora una volta, come gi\u00e0 nell'era pre-\"Crisis\", corre in aiuto Afrodite, che le concede la possibilit\u00e0 di veder nascere una figlia che altrimenti non sarebbe mai nata.\nDiana, cos\u00ec, cresce nell'Isola Paradiso, apparentemente unica bambina in un intero mondo di adulte (successivamente venne introdotta Donna Troy, che si scopr\u00ec essere, in realt\u00e0, una sorta di \"clone astrale\" di Diana, creato per non far crescere sola la piccola Diana), imparando l'arte, la cultura e le tecniche di combattimento e, soprattutto, unica tra tutte a non portare ai polsi i bracciali metallici, simbolo del violento e intollerante mondo degli uomini.\nA questo punto, anche a causa del suo giovanile spirito di intraprendenza, Diana deve superare le opposizioni della madre per diventare la rappresentante delle Amazzoni nel mondo dell'uomo: Perez, in questo modo, la trasforma da un simbolo del femminismo, a un possibile campione della pace e della giustizia, lei che \u00e8 nell'animo una delle pi\u00f9 grandi guerriere del mondo. Le storie di Perez, infatti, spesso si reggono su questa dualit\u00e0 di Diana, che da un lato \u00e8 mossa dal desiderio di portare la pace nel mondo, e dall'altra si muove con il suo addestramento militare. Dotata dei sandali di Hermes, che le consentono di attraversare la barriera tra i due mondi e di volare, della tiara d'oro con la stella al centro, simbolo del suo essere principessa, e del lazo d'oro forgiato da Efesto che costringe chi lo tocca a dire sempre la verit\u00e0, Diana smette le vesti di Amazzone per indossare un costume cucito da sua madre in attesa che, nel suo popolo, sorgesse una campionessa in grado di indossarlo: un corpetto rosso con un'aquila stilizzata sul davanti, e un paio di mutandoni blu con stelle bianche, il tutto completato dai classici stivali rossi.\nQuesta volta, per\u00f2, il costume ha anche una sua origine: ispirato a Diana Trevor, aviatrice schiantatasi sull'Isola Paradiso alcuni decenni prima, non ha pi\u00f9 alcun legame diretto con gli Stati Uniti, ispirandosi piuttosto agli stemmi che la donna portava con s\u00e9 (la bandiera statunitense e lo stemma dell'aviazione che la donna aveva cuciti sul suo giubbotto). Tra l'altro in queste storie che raccontano la genesi del costume, fa anche la sua prima apparizione l'armatura che si vedr\u00e0 indossare a Diana durante \"Kingdom Come\" di Mark Waid e Alex Ross.\nCos\u00ec vestita, con l'addestramento e un paio di braccialetti di un materiale luccicante come l'argento ma molto pi\u00f9 resistente, Diana \u00e8 pronta a fare il suo ingresso nel mondo degli uomini: la sua prima apparizione ufficiale \u00e8 contro i mastini del perfido Darkseid durante l'arco narrativo \"Legend\".\nDiana inizia ad affrontare tutta una serie di avversari, primi fra tutti gli stati dell'ONU che non vedono di buon occhio la sua crociata pacificatrice. Aiutata da Steve Trevor, ora un aviatore di mezza et\u00e0, e da Etta Candy, che sposer\u00e0 dopo pochi numeri dall'inizio della nuova serie, ma anche da Julia Kapatelis, professoressa dell'Universit\u00e0 di Boston, e da Mindy Mayer, la sua \"manager\", entra con sempre maggiore prepotenza nel nostro mondo, attirando, per\u00f2, l'attenzione di numerosi nemici, molti dei quali sono una rivisitazione in chiave mitologica degli eroi classici della \"golden age\".\nDa allora, Diana ha attraversato molti momenti difficili, dalla distruzione dell'Olimpo da parte di Apokolips, fino alla sua stessa morte, unico mezzo per essere accolta tra le divinit\u00e0 dell'Olimpo come loro pari (ma rinacque poco dopo), e quindi il suo ritorno giusto in tempo per affrontare Mageddon e da altre crisi, fino a quella della morte della madre (che poi risorger\u00e0) durante la guerra contro Imperiex.\nDurante \"Crisi infinita\", Batman sta per essere ucciso da Superman controllato dal criminale Maxwell Lord. Disperata Wonder Woman chiede a Lord come liberare Superman, il criminale suggerisce di ucciderlo, e l'amazzone lo fa, in diretta televisiva mondiale grazie al satellite senziente BrotherEye. Pi\u00f9 tardi i tre eroi si incontrano sull'ex base della JLA per decidere cosa fare, la situazione mondiale \u00e8 critica, ma iniziano a litigare accusandosi reciprocamente. In quel momento Mongul li attacca. Mongul \u00e8 a terra e Diana sta per finirlo con una spada, ma Superman la ferma e i tre si dividono.\nBrotherEye (satellite creato da Batman e divenuto in seguito senziente), ritenendo le amazzoni un pericolo per gli umani, mand\u00f2 all'attacco dell'Isola Paradiso gli OMAC. Le amazzoni combatterono con tutte le loro armi, compreso il raggio porpora. Diana cap\u00ec che il secondo intento di BrotherEye era quello di far vedere al mondo che le amazzoni erano come delle assassine e chiese ad Athena di portare l'isola al sicuro, chiedendo perdono per aver fallito la sua missione di pace nel mondo degli umani.\n52 e New 52.\nCon il riavvio della \"continuity\" dopo il crossover \"Flashpoint\", in \"Wonder Woman (\"vol. 4) Diana riceve una nuova origine in cui Ippolita le svela di essere il frutto di una delle numerose relazioni adulterine di Zeus, da qui i suoi straordinari poteri; in seguito alla sparizione del padre, parecchi dei muoiono o perdono i loro poteri, e Diana diventa per un breve periodo Dio della Guerra al posto del defunto Ares; in questo periodo scopre molti segreti non confessati degli Olimpiani, come la schiavit\u00f9 dei Ciclopi, le ambizioni represse di Poseidone, Ade e Apollo, e la nascita del Primo Nato, il primo figlio di Zeus ed Era che fu esiliato dal padre, timoroso di una profezia secondo cui questi lo avrebbe detronizzato come Zeus fece con suo padre Crono, e quest'ultimo con suo padre Urano. Durante il crossover della Justice League \"Darkseid War\", alla fine una amazzone rinnegata che ha avuto una figlia dal tiranno di Apokolips, ormai morente, rivela a Wonder Woman che la stessa notte in cui lei diede alla luce sua figlia, Ippolita partor\u00ec prima Diana e poi un maschio, a cui fu dato il nome Jason; non si sa dove sia finito.\nIn \"Wonder Woman\" (vol. 5) Diana non riesce pi\u00f9 a tornare su Themyscira, e viene inseguita dal colonnello Maru e dal gruppo paramilitare Poison, al servizio di Veronica Cale, una donna con una vendetta personale contro di lei e contro Ares (o pi\u00f9 specificamente contro i suoi figli Phobos e Deimos); la serie \u00e8 bisettimanale, e gli episodi dispari mostrano le vicende attuali, mentre i pari narrano una nuova versione dell'arrivo di Diana nel mondo dell'Uomo.\nPoteri e abilit\u00e0.\n\u00c8 considerata uno degli esseri pi\u00f9 potenti dell'universo DC. \nDiana \u00e8 raffigurata come una magistrale atleta, acrobata, combattente e stratega, addestrata ed esperta in molte forme antiche e moderne di combattimento armato e disarmato, comprese le esclusive arti marziali amazzoniche. Con le sue abilit\u00e0 divine di incalcolabile forza sovrumana, quali invulnerabilit\u00e0, durabilit\u00e0, velocit\u00e0, riflessi, agilit\u00e0 e resistenza sovrumane, volo, guarigione rapida e semi-immortalit\u00e0, l'abilit\u00e0 di combattimento di Diana \u00e8 eccezionale. Fin dall'inizio, \u00e8 ritratta come altamente abile nell'uso dei suoi bracciali per fermare i proiettili e nel maneggiare il suo lazo dorato. Una volta Batman la defin\u00ec la \"migliore combattente corpo a corpo del mondo\". \u00c8 nota per usare la forza bruta quando lo ritiene necessario.\nDiana ricevette i suoi poteri come una benedizione dagli Dei dell'Olimpo:\nSebbene non sia completamente invulnerabile, \u00e8 altamente resistente a grandi quantit\u00e0 di forza concussiva e temperature estreme. Tuttavia, armi da taglio o proiettili applicati con forza sufficiente sono in grado di perforare la sua pelle. A causa delle sue origini divine, Diana pu\u00f2 resistere a molte forme di manipolazione magica. Ha un fattore di guarigione che le permette di riprendersi in fretta anche da gravi ferite, e anche un'incredibile immunit\u00e0 alle malattie terrestri, alle tossine e ai veleni. \u00c8 raro che si stanchi e quando questo succede \u00e8 difficile notarlo. Come tutte le Amazzoni, Diana non invecchia oltre un certo punto ed \u00e8 immune alla morte naturale.\nArmi e oggetti.\nL'abbigliamento tradizionale di Wonder Woman consiste in corazza rossa, subligaculum blu, diadema d'oro, braccialetti e caratteristici simboli.\nNella sua armatura sono presenti dei Bracciali della Sottomissione, che oltre a proteggerla sono anche dei limitatori per le sue abilit\u00e0; quando essa se li toglie i suoi poteri fisici e telepatici aumentano in modo spropositato tanto da renderla invincibile. Tale stato \u00e8 denominato \"Forza Berserker\".\nWonder Woman ha come armi un indistruttibile Lazo della Verit\u00e0 che utilizza come arma in combattimento e che se avvolge una persona la costringe a dire la verit\u00e0, una tiara telepatica che pu\u00f2 essere usata come arma da distanza e i gi\u00e0 citati bracciali che \u2013 grazie all'azione congiunta con la sua velocit\u00e0 \u2013 possono creare potentissime onde d'urto e respingere anche i raggi Omega del potentissimo Darkseid. Un'altra potente arma sono i guanti di Atlante, che aumentano di dieci volte la sua forza assieme alla sua furia combattiva. Alcuni di questi oggetti, impregnati di forza magica, rappresentano un rischio perfino per Superman, il cui corpo \u00e8 vulnerabile alla magia.\nA volte faceva uso di veicoli soprannaturali, come un aereo silenzioso e invisibile che poteva essere controllato da un comando mentale e volava a grande velocit\u00e0.\nMarvel contro DC.\nIn \"Marvel contro DC\", ovvero gli incontri tra i maggiori eroi Marvel Comics e DC Comics, Diana affronta l'eroina mutante Tempesta, venendo sconfitta: in queste particolari storie, per\u00f2, l'esito dei duelli veniva stabilito tramite sondaggio tra i lettori; la vittoria di Ororo sulla principessa Amazzone \u00e8 tra le pi\u00f9 discusse. Nello stesso crossover, Wonder Woman combatte al fianco di Thor, rivelandosi anche addirittura degna di sollevare Mjolnir, il suo martello incantato, e di beneficiare dei poteri dello stesso.\nSuccessivamente, nell'universo Amalgam, le due eroine vengono fuse insieme creando Amazzone: adottata dalla madre di Diana, Ippolita, dopo un naufragio, viene cresciuta sull'isola di Themyscira dove viene eletta come ambasciatrice da mandare nel \"mondo degli uomini\".\nNella miniserie \"JLA/Vendicatori\", la principessa guerriera si batte con Ercole: quando vengono interrotti da Aquaman era sul punto di strangolarlo per vendicare la madre Ippolita del torto subito durante la nona fatica dell'eroe (aveva scambiato infatti Ercole per il suo omologo Dc Comics, chiamandolo addirittura \"predatore di Ippolita\").\nAltri media.\nCinema.\nNel DC Extended Universe, Wonder Woman \u00e8 interpretata da Gal Gadot: il personaggio esordisce in \"\" (2016) e Gadot torna ad interpretarla anche in \"Wonder Woman\", \"Justice League\" (entrambi del 2017), \"Wonder Woman 1984\" (2020) e \"Zack Snyder's Justice League\" (2021).\nFilm d'animazione.\nWonder Woman appare nei film d'animazione ', \"Wonder Woman\", ', ', ', ', ', ', ', \"The LEGO Movie\", ', ', \"Teen Titans Go! - Il film\", ', \"Justice League vs. Teen Titans\", \"Justice League Dark\", \"La morte di Superman\", \"Il regno dei Superman\", \"Justice League vs. the Fatal Five\", ', ' e '.\nImpatto culturale.\nI punti di vista e le caratteristiche di Wonder Woman riflettono quelli del suo creatore, William Moulton Marston, che era un forte sostenitore degli ideali femministi e dell'emancipazione femminile: \n\"(Lei) incoraggia le donne a difendere se stesse, a imparare a combattere e ad essere forti, in modo che non debbano essere spaventate o dipendere dagli uomini\".\nAccoglienza critica ed eredit\u00e0.\nSebbene sia stata creata per essere un modello positivo e un personaggio femminile forte per ragazze e ragazzi di tutte le et\u00e0, Wonder Woman ha dovuto affrontare la misoginia che era comune nell'industria dei fumetti per decenni. Ad esempio, il personaggio era un membro fondatore della Justice Society of America. Wonder Woman era una leader esperta e facilmente la pi\u00f9 potente di tutte, eppure \u00e8 stata resa una segretaria. Questo sarebbe anche accompagnato dalla perdita dei suoi poteri o dalla cattura nella maggior parte delle avventure della Justice League negli Anni '50 e '60.\nNel controverso \"Seduction of the Innocent\", lo psichiatra Fredric Wertham ha affermato che la forza e l'indipendenza del personaggio l'hanno resa una lesbica in modo condannante.\nWonder Woman \u00e8 stata nominata il ventesimo pi\u00f9 grande personaggio dei fumetti dalla rivista \"Empire\". Si \u00e8 classificata sesta nella lista \"100 donne pi\u00f9 sexy nei fumetti\" della Guida all'acquisto di fumetti. Nel maggio 2011, Wonder Woman si \u00e8 classificata al quinto posto nella classifica IGN dei 100 migliori eroi dei fumetti di tutti i tempi.\nIcona femminista.\nL'icona femminista Gloria Steinem, fondatrice della rivista \"Ms.\", \u00e8 stata responsabile del ritorno alla ribalta di Wonder Woman. Offesa dal fatto che la pi\u00f9 famosa supereroina femminile fosse stata depotenziata in una damigella in pericolo ossessionata dal fidanzato in pericolo, Steinem mise Wonder Woman (in costume) sulla copertina del primo numero di \"Ms.\" (1972) - Warner Communications, proprietaria della DC Comics, era un investitore - che conteneva un saggio di apprezzamento sul personaggio. I poteri e il costume tradizionale di Wonder Woman furono ripristinati nel numero 204 (gennaio-febbraio 1973).\nIl significato originale di Wonder Woman aveva l'intenzione di influenzare molte donne di tutte le et\u00e0, mostrando i punti di forza, i valori e gli attributi etici, fisici e mentali che non solo gli uomini acquisiscono. \"Wonder Woman simboleggia molti dei valori della cultura femminile che le femministe stanno ora cercando di introdurre nel mainstream: forza e fiducia in se stessi per le donne; sorellanza e sostegno reciproco tra le donne; serenit\u00e0 e stima per la vita umana; una diminuzione sia di aggressivit\u00e0 maschile e della convinzione che la violenza sia l'unico modo per risolvere i conflitti\", scrisse Steinem all'epoca.\nL'origine di Wonder Woman e il ragionamento psicologico alla base del motivo per cui William Morton Marston l'ha creata nel modo in cui ha illustrato i valori educativi, etici e morali di Marston: \"William Marston voleva che fosse un personaggio femminista, mostrando ai ragazzi le possibilit\u00e0 illimitate di una donna che potrebbe essere considerata forte quanto il famoso Superman.\" Gladys L. Knight spiega l'impatto e le influenze che i supereroi hanno su di noi nella societ\u00e0 che va dal 1870 fino ai giorni nostri.\nIcona pacifista.\nGloria Steinem, redattrice per la rivista Ms. e una delle principali sostenitrici di Wonder Woman, ha dichiarato \"... [Marston] aveva inventato Wonder Woman come eroina per bambine e anche come alternativa consapevole alla violenza dei fumetti per ragazzi.\" Badower descrisse un incidente quasi internazionale (che coinvolse un generale russo senza nome che rotolava dozzine di carri armati e munizioni attraverso un ombroso passo di montagna) come un esempio eccezionale per resistere ai bulli. \"Finisce per deviare indietro un proiettile e disarmare il generale\", dice, aggiungendo che \"in realt\u00e0 non fa nulla di violento nella storia. Penso solo che Wonder Woman sia pi\u00f9 intelligente di cos\u00ec.\"\nNick Pumphrey ha affermato che Wonder Woman rappresenta un faro non violento di speranza e ispirazione per donne e uomini. Grant Morrison ha dichiarato \"Mi sono seduto e ho pensato, 'Non voglio fare questa cosa della donna guerriera.' Posso capire perch\u00e9 lo stanno facendo, capisco tutto questo, ma non \u00e8 quello che voleva [il creatore di Wonder Woman] William Marston, non \u00e8 quello che voleva affatto! Il suo concetto originale per Wonder Woman era una risposta ai fumetti che pensava erano piene di immagini di mascolinit\u00e0 agghiacciante, e vedi gli ultimi scatti di Gal Gadot in costume, ed \u00e8 tutto spada e scudo e il suo ringhio alla telecamera. Diana di Marston era un dottore, una guaritrice, una scienziata.\"\nPaquette ha dettagliato le modifiche che ha apportato al costume di Wonder Woman, affermando di aver rimosso l'iconico tema della bandiera americana e invece ha incorporato un'influenza greca: \"L'animale associato ad Afrodite \u00e8 una colomba, quindi invece di un'aquila sul pettorale di [Wonder Woman], lo far\u00e0 essere pi\u00f9 di una colomba. Non \u00e8 l'aquila americana, \u00e8 la colomba di Afrodite. La roba che crea [la lettera] W \u00e8 per caso, quindi non \u00e8 come se avesse gi\u00e0 una lettera dell'alfabeto sul suo [costume]. Alla fine Ho creato una struttura cos\u00ec sembra inevitabile che Wonder Woman abbia il suo aspetto.\""}
{"id": "85938", "revid": "1428919", "url": "https://it.wikipedia.org/wiki?curid=85938", "title": "Tobago", "text": "Tobago \u00e8 la pi\u00f9 piccola delle due isole che costituiscono lo Stato di Trinidad e Tobago (l'altra isola \u00e8 quella di Trinidad).\nL'isola ha una superficie di circa 300\u00a0km\u00b2; comprendendo anche le isole minori di Little Tobago, St. Giles Island, Goat Island e Sisters' Rock arriva a circa 303\u00a0km\u00b2.\nLa popolazione \u00e8 pari a circa abitanti.\nL'isola \u00e8 ricompresa nella Regione Autonoma di Tobago; il capoluogo di \"Western Tobago\" \u00e8 Scarborough, quello di \"Eastern Tobago\" Roxborough."}
{"id": "85946", "revid": "1584565", "url": "https://it.wikipedia.org/wiki?curid=85946", "title": "Nausicaa della valle del vento", "text": ""}
{"id": "85949", "revid": "1543377", "url": "https://it.wikipedia.org/wiki?curid=85949", "title": "Nausica\u00e4 della Valle del vento (film)", "text": " \u00e8 un film d'animazione del 1984 diretto da Hayao Miyazaki.\nFilm d'avventura, epico e science fantasy, basato sui primi sedici capitoli del manga omonimo, che all'epoca \"Animage\" stava pubblicando dal 1982. Ambientato in un mondo post-apocalittico, \u00e8 incentrato sulla storia di Nausica\u00e4, la principessa della Valle del vento, e la sua lotta contro Tolmekia, un regno che cerca di usare un'arma antica leggendaria per distruggere la giungla tossica, il complesso sistema di insetti mutanti giganti che ha intossicato il pianeta.\nLa pellicola, interpretata dai \"seiy\u016b\" Sumi Shimamoto, Gor\u014d Naya, Yoji Matsuda, Yoshiko Sakakibara e Iemasa Kayumi, venne animata da Topcraft per Tokuma Shoten e Hakuhodo e distribuita dalla Toei Company l'11 marzo 1984, mentre Joe Hisaishi, alla sua prima collaborazione con il regista, ne compose la colonna sonora. Un'edizione rimontata senza il consenso di Miyazaki da Roger Corman, \"Warriors of the Wind\", fu distribuita negli Stati Uniti e in altri Paesi dalla met\u00e0 degli anni ottanta e venne sostituita dalla ripubblicazione della versione integrale prodotta da Walt Disney Pictures soltanto nel 2005. Sebbene sia stata realizzata prima della sua fondazione, \u00e8 spesso considerata un prodotto dello Studio Ghibli e nel mondo anglofono venne inserita nella serie di DVD e Blu-ray \"Studio Ghibli Collection\".\nFin dalla sua uscita, ricevette il plauso della critica, che ne elogi\u00f2 la storia, le tematiche, i personaggi e la qualit\u00e0 dell'animazione, tanto da comparire in alcune classifiche dei migliori film d'animazione mai creati.\nTrama.\nLa storia si svolge mille anni dopo i sette giorni del fuoco, una spaventosa guerra termonucleare che ha annientato la civilt\u00e0 umana e buona parte dell'ecosistema terrestre originale. A causa della distruzione portata dai guerrieri invincibili, giganteschi automi biologici creati dall'uomo e dotati di armi a raggi termonucleari, l'intero pianeta \u00e8 stato sconvolto e trasformato. I pochi esseri umani superstiti vivono in due grandi regni \u2014 Tolmechia e Pejite \u2014 e in piccole comunit\u00e0 isolate, mentre gran parte del pianeta \u00e8 ricoperta da una immensa foresta, la Giungla tossica (o Mar Marcio), in cui vivono enormi e mostruosi insetti mutanti e piante che rilasciano nell'atmosfera spore velenose, minacciando la sopravvivenza degli insediamenti umani. La Giungla tossica si espande lentamente ma inesorabilmente e alcune comunit\u00e0 rimaste, come la Valle del vento, sopravvivono solo perch\u00e9 sopravento rispetto al flusso delle spore rilasciate dalle piante. In questa epoca la tecnologia \u00e8 regredita a una sorta di Medioevo, sebbene siano sopravvissuti retaggi tecnologici dell'antica civilt\u00e0 (in particolare alcune macchine volanti e le armi da fuoco). Un'antica leggenda viene tramandata di generazione in generazione e parla di un condottiero vestito di azzurro che camminando su un cielo d'oro porter\u00e0 l'umanit\u00e0 verso una terra pura e libera dai miasmi della Giungla tossica.\nNella Valle del vento vive Nausica\u00e4, una ragazza determinata e coraggiosa, unica figlia del sovrano Jihl, amata e venerata dal suo popolo. Mentre gran parte degli uomini sopravvissuti alla catastrofe vive in un rapporto conflittuale con la nuova natura minacciosa, Nausica\u00e4, forte del suo amore per ogni forma di vita, cerca di capire le cause del mutamento e la vera essenza della Giungla tossica. Al contrario di chi ritiene che la giungla possa essere combattuta e distrutta col fuoco, Nausica\u00e4 comprende che \u00e8 possibile convivere con essa e che le piante sono rese velenose dall'inquinamento lasciato dall'uomo secoli prima con la guerra nucleare. In un suo laboratorio segreto, infatti, Nausica\u00e4 \u00e8 riuscita a coltivare piante e funghi della giungla del tutto inoffensivi per l'uomo, alimentandoli con acqua pura.\nL'armonia della Valle viene tuttavia interrotta dall'improvviso arrivo di una nave volante che si schianta fra i campi dopo essere stata attaccata da insetti giganti. La nave \u2014 appartenente all'Impero di Tolmechia \u2014 trasporta numerosi prigionieri di guerra del Regno di Pejite e soprattutto uno strano ordigno che sembra vivente. In seguito a questo schianto giungono nella Valle altre navi di Tolmechia, stavolta cariche di soldati. I tolmechiani sono guidati dall'ambizioso Kurotowa che a sua volta obbedisce agli ordini della regina Kushana. Jihl viene ucciso e Nausica\u00e4 presa in ostaggio, mentre la popolazione viene precettata per servire Tolmechia nel recupero dell'ordigno. I cittadini della Valle scoprono quindi che i regni di Tolmechia e Pejite sono scesi in guerra l'uno contro l'altro per il possesso dell'ordigno che si rivela essere il cuore dell'ultimo guerriero invincibile rimasto, da cui le opposte fazioni sperano di poter far risorgere la mostruosa macchina vivente, per eliminare i loro nemici e distruggere la giungla. Nausica\u00e4 tenta invano di denunciare questa strategia suicida: facendo arrabbiare gli insetti, infatti, la Giungla tossica si espande e le citt\u00e0 distrutte vengono rapidamente infestate dai funghi, diventando cos\u00ec inabitabili.\nNausica\u00e4, tratta in ostaggio insieme a un piccolo contingente di uomini della Valle, riesce a liberarsi durante un combattimento fra la flotta tolmechiana e un caccia di Pejite. Abbattuta, precipita nella Giungla tossica con il pilota pejitiano, che si rivela essere un giovane nobile, Asbel. Sprofondando nelle viscere della Giungla tossica i due scoprono che sotto le radici delle piante l'aria non \u00e8 pi\u00f9 mefitica e scorre acqua limpida: le piante infatti filtrano l'inquinamento causato dall'uomo per lasciare l'ambiente di nuovo pulito. Forti di questa scoperta i due tornano indietro per scongiurare il rischio che il guerriero invincibile venga usato per bruciare la giungla \u2014 con la conseguenza di vedere le sue spore diffuse in tutto il mondo dalle fiamme \u2014 ma devono constatare che Pejite, ridotta alla disperazione sotto l'attacco di Tolmechia, sta usando gli insetti come arma finale. E dunque che un'orda di mostri-tarlo \u00e8 stata indirizzata contro la Valle del vento, utilizzando come esca un cucciolo crudelmente ferito, perch\u00e9 spazzi via il cantiere tolmechiano dove il guerriero invincibile sta lentamente rigenerando a partire dal suo nucleo.\nIl guerriero invincibile, attivato anzitempo da Kushana, si autodistrugge nello sforzo di utilizzare le sue armi termonucleari contro l'orda di insetti, mentre Nausica\u00e4, recuperato il cucciolo di mostro-tarlo, riesce a fermare l'attacco ma a prezzo della vita. Placati dal sacrificio della ragazza e dalla restituzione del loro cucciolo, i mostro-tarli si fermano e circondano Nausica\u00e4 esanime, iniziando a toccarla con i loro tentacoli e sollevandola in cielo. Nell'incredulit\u00e0 del popolo della Valle del vento e dei superstiti degli eserciti invasori, la ragazza riprende vita. La visione di Nausica\u00e4 con la veste tinta d'azzurro dal sangue del cucciolo di mostro-tarlo camminare su un tappeto di tentacoli color oro, fanno s\u00ec che il popolo riconosca in lei l'incarnazione del condottiero vestito di azzurro che cammina su un cielo d'oro dell'antico mito. L'esercito di Tolmechia si ritira in pace e i superstiti di Pejite si uniscono agli abitanti della Valle, mentre Nausica\u00e4 guida il suo popolo alla ricostruzione dalle distruzioni della guerra. Il sacrificio di Nausica\u00e4 e il compimento della profezia hanno indicato all'umanit\u00e0 una via di pace, comprensione reciproca e convivenza con la natura.\nProduzione.\nHayao Miyazaki debutt\u00f2 come regista nel 1979 con \"Lupin III - Il castello di Cagliostro\", un film che si discostava parecchio dagli standard del franchise di Lupin III, ma che tuttavia risult\u00f2 gradito alla critica, vincendo un Ofuji Noburo Award al Mainichi Film Concours di quell'anno. Dopo il successo del lungometraggio, Toshio Suzuki, all'epoca direttore di \"Animage\", contatt\u00f2 Miyazaki e gli chiese di produrre delle opere per la compagnia. Tutte le idee del regista per dei film d'animazione vennero per\u00f2 respinte e \"Animage\" gli chiese di realizzare invece un manga, che sarebbe poi diventato \"Nausica\u00e4 della Valle del vento\". Miyazaki cominci\u00f2 a scrivere e a disegnare il manga nel 1982 e, visto il successo immediato, il proprietario di \"Animage\" e presidente della Tokuma Shoten chiese all'artista di trarne un film. Miyazaki accett\u00f2 la proposta a certe condizioni: di sospendere il manga durante la realizzazione dell'eventuale anime e di dirigere personalmente il film, mantenendo un controllo totale sulla sua opera.\nNel mese di febbraio 1983 il capo del settore pubblicit\u00e0 di Tokuma Shoten prese contatto con l'agenzia pubblicitaria Hakuhodo e venne rapidamente trovato un accordo tra le due societ\u00e0, che si impegnarono a coprodurre il film. La distribuzione venne affidata alla Toei Animation in aprile. Miyazaki scelse Isao Takahata come produttore esecutivo, il quale prese parte al progetto con riluttanza, prima ancora che fosse ufficializzato lo studio di produzione. C'era infatti la necessit\u00e0 di trovare uno studio esterno per realizzare il film, dal momento che la Tokuma Shoten non possedeva uno studio d'animazione\n. Infine, verso met\u00e0 maggio, venne scelto lo studio Topcraft per animare il lungometraggio. Esso era conosciuto ed apprezzato per le sue qualit\u00e0 artistiche e Miyazaki e Takahata lo reputarono in grado di trasporre efficacemente su pellicola l'atmosfera sofisticata del manga.\nIl 31 maggio 1983 iniziarono i lavori di pre-produzione del film. Miyazaki incorse in difficolt\u00e0 nella stesura della sceneggiatura, con soli sedici capitoli del manga su cui poter lavorare. Egli si dedic\u00f2 prevalentemente alla realizzazione dei disegni preparatori e al design del personaggio principale. La fase di animazione inizi\u00f2 ad agosto, con una ventina di animatori assunti espressamente per il film e pagati a fotogrammi. Tra di essi vi era Hideaki Anno, che in futuro avrebbe diretto la celebre serie anime \"Neon Genesis Evangelion\". Takahata intanto incaric\u00f2 il compositore sperimentale e minimalista Joe Hisaishi di scrivere la colonna sonora dell'opera. Il film usc\u00ec nelle sale giapponesi l'11 marzo 1984, dopo un periodo di produzione di appena nove mesi e un budget equivalente ad 1 milione di dollari.\nColonna sonora.\nJoe Hisaishi compose e arrangi\u00f2 la colonna sonora del film, dando avvio ad una collaborazione con Miyazaki che sarebbe durata per tutta la sua filmografia. Pubblicata in sette edizioni diverse, contiene anche il singolo \"Kaze no Tani no Naushika\", che fu prodotta da Haruomi Hosono (ai tempi ex-membro degli Happy End e componente degli Yellow Magic Orchestra) e cantata da Narumi Yasuda:\nDistribuzione.\n\"Nausica\u00e4 della Valle del vento\" venne distribuito nelle sale giapponesi dalla Toei Company l'11 marzo 1984. In madrepatria, incass\u00f2 1.48 miliardi di yen al botteghino, vendendo 914,767 biglietti e guadagnando altri 742 milioni di yen dal reddito di distribuzione. In tutto il mondo, le proiezioni cinematografiche registrarono ulteriori 1,720,214 di dollari in sette Paesi tra il 2006 e il 2017, dei quali 1,521,343 nella sola Francia.\nLe versioni domestiche includono l'originale Laserdisc dell'aprile 1984 e l'edizione facente parte della collana \"Juburi ga Ippai Sutajio Jiburi LD Zenshuu\" (\"Ghibli Complete Collection: Studio Ghibli Complete LD Collection\"') dell'agosto 1996, il VHS \" Animage \" del marzo 1984 e la riedizione di Buena Vista del 19 settembre 1997. Tre DVD-set furono editi in Giappone con un normale DVD e set di action figures del 19 novembre 2003, seguito da una \"Collectors Edition\" del 7 dicembre. Dal 2003, il film ha venduto oltre 1,77 milioni di videocassette e DVD in Giappone.\n\"Warriors of the Wind\".\nManson International e Showmen, Inc. produssero un adattamento in lingua inglese di 95 minuti (tagliando approssimativamente quindi 22 minuti di girato) del film intitolato \"Warriors of the Wind\", che venne distribuito in tutti i cinema degli Stati Uniti d'America dalla New World Pictures il 13 giugno 1985, a cui segu\u00ec l'edizione su VHS nel dicembre dello stesso anno. Alla fine degli anni Ottanta, Vestron Video lo ridistribu\u00ec, cos\u00ec come la First Independent Video nel 1993, con un altro minuto tagliato. I doppiatori e le attrici non vennero n\u00e9 accreditati n\u00e9 informati circa la trama, pesantemente editata per adattarla ad un pubblico di bambini e renderla adatta ad un prodotto d'avventura. Di conseguenza parte dei temi legati all'ecologismo e al pacifismo furono diluiti o rimossi del tutto e sostituiti da una lotta tra il bene e il male, in cui i Mostro-tarli sono relegati al ruolo di semplici nemici aggressivi. Molti dei personaggi furono inoltre rinominati, inclusa Nausica\u00e4, che divenne Princess Zandra. La copertina delle videocassette inoltre presentava un gruppo di personaggi maschili che non sono nella pellicola e che cavalcavano il risorto Dio guerriero, e un Guerriero invincibile ancora in vita mostrato brevemente in un flashback\nScontento del risultato di quest'operazione, Miyazaki chiese agli spettatori e ai fan di rimuoverlo dalla loro memoria e in seguito lo Studio Ghibli adott\u00f2 una rigida politica contro i tagli alle successive edizioni estere dei suoi film. Successivamente di fatto, venuto a conoscenza anche della volont\u00e0 di Harvey Weinstein di rimontare \"Princess Mononoke\" per renderlo pi\u00f9 commercialmente appetibile e di distribuirlo tramite la sua Miramax, Toshio Suzuki mand\u00f2 a questi una lettera in cui v'era scritto \"Niente tagli\" e l'immagine di una katana. Tuttavia\" Warriors of the Wind\" spinse Miyazaki anche ad acconsentire al traduttore Toren Smith dello Studio Proteus di stendere una traduzione ufficiale e fedele del suo manga per Viz Media.\nScene tagliate.\nOltre alle sequenze dei titoli di apertura e chiusura, le seguenti scene sono quelle originariamente rimosse per \"Warriors of the Wind\" (ma sono state ripristinate dopo la riedizione del DVD nordamericano della Disney).\nDate di uscita.\nLe date di uscita internazionali sono state:\nEdizione italiana.\nIn Italia il film \u00e8 stato trasmesso per la prima volta in televisione il 6 gennaio 1987 su Rai 1 con un primo doppiaggio italiano, e la stessa versione \u00e8 stata replicata a dicembre 1988 e a giugno 1989 nel contenitore per ragazzi \"Big!\", spezzata in episodi. A differenza di \"Warriors of the Wind\", l'edizione Rai era integrale, ma soffriva di un adattamento dialoghi approssimativo. In seguito questa edizione non \u00e8 pi\u00f9 stata ritrasmessa o pubblicata in home video.\nIntorno al 2003 Buena Vista fece realizzare un ridoppiaggio del film in previsione di una sua edizione DVD, che non si \u00e8 mai concretizzata, e questa versione resta inedita. Il 31 ottobre 2010 il film \u00e8 stato presentato in versione originale sottotitolata con un nuovo adattamento all'interno del Festival del film di Roma e dal 5 al 7 ottobre 2015 \u00e8 stato proposto per la prima volta nelle sale cinematografiche italiane da Lucky Red con un nuovo doppiaggio italiano. La stessa azienda ha curato poi le edizioni DVD e Blu-Ray del film, che contengono solo l'ultimo doppiaggio realizzato.\nAccoglienza.\n\"Nausica\u00e4 della Valle del vento\" ha ricevuto una buona accoglienza da parte di critica e pubblico. Durante la sua distribuzione cinematografica incass\u00f2 740 milioni di yen per un totale di un milione di spettatori. Tra i fan ha ottenuto un vasto seguito, che gli ha permesso di mantenersi costantemente nelle prime posizioni delle top-ten giapponesi per due decenni dopo la sua uscita. Nel 2006 si classific\u00f2 al 2\u00ba posto in un sondaggio sui migliori anime di sempre condotto su un campione di 80.000 fan giapponesi in occasione del decimo anniversario del Japan Media Arts Festival. \u00c8 considerato uno dei migliori film animati nipponici di sempre e un'influenza importante nello sviluppo dell'animazione giapponese, dato che il successo del film permise la fondazione dello Studio Ghibli e di molti altri studi di animazione. Il lungometraggio ha segnato anche la prima collaborazione tra Miyazaki e Joe Hisaishi, artista che avrebbe in seguito composto la maggior parte delle colonne sonore dei film del regista.\nCritica.\nFino all'uscita di \"Princess Mononoke\" il nome di Hayao Miyazaki in Occidente era legato principalmente a \"Nausica\u00e4\". Frederik L. Schodt elogi\u00f2 il film per essere riuscito a trasporre efficacemente il manga e per l'elevata qualit\u00e0 delle animazioni a fronte di un budget ristretto, rispetto, ad esempio, ai film della Disney. La narrazione, le ambientazioni composte da una commistione di elementi fantascientifici e medievali e gli interrogativi ecologici \u2014 aggiunge \u2014 sono stati presentati a regola d'arte. Patrick Drazen definisce il film il primo capolavoro di Miyazaki, con un mondo post apocalittico che, a differenza di altri scenari come \"Bubblegum Crisis\" o \"Neon Genesis Evangelion\", \u00e8 meno cinico. Jonathan Clements e Helen McCarthy nella loro enciclopedia degli anime lo descrivono come un film \"superbamente assemblato ad ogni livello\" e che nonostante le note \"messianiche e ambientaliste\", si mantiene un'opera ricca di \"azione e di avventura\". Theron Martin di Anime News Network ne ha apprezzato il character design, la direzione di Miyazaki e la colonna sonora di Joe Hisaishi. Il critico ha inoltre affermato che \"Nausica\u00e4\" \"merita un posto in ogni lista di classici anime di tutti i tempi\". Paolo Mereghetti, nel suo \"Dizionario dei film\", gli assegna tre stelle su quattro, lodandone la bellezza delle immagini \"pur con qualche rigidit\u00e0 da cartoon nipponico\". Il sito Rotten Tomatoes riporta che l'83% dei critici hanno dato un giudizio favorevole al film, in base a 11 recensioni con una media voto di 7,8 su 10.\nTemi.\nVari critici hanno evidenziato come il film di \"Nausica\u00e4\" sia stato un precursore per aver mostrato che gli anime e i cartoni animati in generale possono concentrarsi su problemi reali e di attualit\u00e0, come ad esempio il degrado della natura e la necessit\u00e0 di una pacifica convivenza tra culture diverse. Nausica\u00e4 aiuta chi le sta vicino a comprendere e a rispettare la natura, rappresentata come benevola, spirituale e corroborante per coloro che vi entrano in pace.\nAltri temi prominenti nella storia sono l'antimilitarismo e il pacifismo. Nausica\u00e4 crede nel valore della vita indipendentemente dalle sue forme e attraverso le sue azioni riesce a prevenire lo scatenarsi di una guerra. Il film mostra una pluralit\u00e0 di parti in conflitto, ognuna delle quali richiama la sua visione del mondo. Per questo Helen McCarthy ha dichiarato che la storia evita un giudizio morale in bianco e nero sui personaggi, ma ad ognuno \u2014 compresi gli insetti giganti \u2014 \u00e8 data una motivazione e pari dignit\u00e0. Il \"male\" in senso assoluto viene quindi a mancare, sostituito dai concetti buddhisti di avarizia, ostilit\u00e0 e delusione. La paura \u00e8 la forza che trascina il conflitto: paura della foresta tossica che genera cupidigia e rancore. Inoltre Susan J. Napier sottolinea come l'eroina Nausica\u00e4 rappresenti un classico esempio del femminismo tipico di Miyazaki.\nApparizioni in altri media e merchandising.\nVisto il grande successo ottenuto dall'anime, vennero prodotti molti oggetti di merchandising ispirati al personaggio di Nausica\u00e4. Fra questi spiccano due videogiochi prodotti in Giappone dalla Technopolis Soft: uno arcade, nel 1984, intitolato e destinato al NEC PC-8801 e uno d'avventura, per il NEC PC-6001 e NEC PC-6601. Lo Studio Ghibli pubblic\u00f2 due \"artbook\" dedicati alla serie ed alla sua protagonista: nel giugno 1984 una guida sull'anime, contenente spiegazioni sulla tecnica dell'animazione e immagini dei set cinematografici e dei bozzetti preparatori; e nel 1996 una raccolta di acquerelli legati al manga e realizzati da Miyazaki, che contengono le copertine della rivista \"Animage\" dedicate alla serie e numerose illustrazioni sulle origini del personaggio di Nausica\u00e4.\nIn Italia Francesco Nepitello e Marco Maggi svilupparono nel 1995 \"Nausica\u00e4 - Il gioco di ruolo\", un gioco di ruolo basato sulla trama del film. Esso \u00e8 stato pubblicato dalla Nexus Editrice e diffuso tramite un numero della rivista \"Kaos\" sotto forma di supplemento al ludo \"Simulacri\".\nInfluenza culturale.\nIl film ha ispirato molte opere successive, tra cui l'ambientazione dell'OAV \"Green Legend Ran\" e \"Il vento dell'Amnesia\" e \"Le ali di Honneamise\", i cui titoli sono stati modificati per assomigliare a \"Nausica\u00e4 della Valle del vento\". Il creatore di \"Final Fantasy\", Hironobu Sakaguchi, ha rivelato che il manga e il film di Miyazaki hanno influenzato la sua serie. In particolare le cavalcature nel lungometraggio ispirarono la creazione dei Chocobo nel gioco. Molti videogiochi hanno presentato creature simili agli Ohmu e probabilmente ispirate ad essi, tra cui \"Metal Slug 3\" \"Cyber Core\" e \"Viewpoint\". Il gioco ha molti elementi in comune con il film, incluso un insetto che assomiglia ad un Ohmu. Alcuni elementi, come gli scoiattolo-volpe, ricompaiono nell'opera successiva di Miyazaki \"Laputa - Castello nel cielo\".\nAltri media.\nNel giugno 1984 \u00e8 stato pubblicato dalla Tokuma Shoten un \"artbook\" sul film, contenente spiegazioni sulla tecnica dell'animazione e immagini dei set cinematografici e dei bozzetti preparatori."}
{"id": "85956", "revid": "767487", "url": "https://it.wikipedia.org/wiki?curid=85956", "title": "Charlot giornalista", "text": "Charlot giornalista (\"Making a Living\") \u00e8 un film del 1914 diretto e interpretato da Henry Lehrman. Il cortometraggio rappresenta la prima apparizione cinematografica di Charlie Chaplin, che a dispetto del titolo italiano non interpreta ancora Charlot. Il suo personaggio in questo film (che rimanda al suo lavoro con Fred Karno ed \u00e8 arricchito da trovate imparate da lui) \u00e8 per\u00f2 in qualche modo simile, con cappello, bastone, baffi e pantaloni larghi. In seguito Chaplin lament\u00f2 che il meglio della sua prestazione era stato lasciato fuori dal montaggio finale, e lo stesso Lehrman ammise di aver deliberatamente gestito male il montaggio del film per ripicca verso Chaplin. Prodotto dalla Keystone Pictures Studio, il film fu girato tra il 5 e il 9 gennaio 1914, completato il 14 gennaio e distribuito negli Stati Uniti dalla Mutual Film il 2 febbraio, mentre in Italia fu trasmesso su Rai 1 il 25 aprile 1970 nel programma \"Oggi le comiche\". In inglese \u00e8 noto anche coi titoli \"Doing His Best\", \"A Busted Johnny\", \"Troubles\" e \"Take My Picture\".\nTrama.\nUn imbroglione squattrinato vestito da dandy chiede invano a un cronista dei soldi, quindi cerca brevemente di derubarlo. Poco dopo convince una ragazza a sposarlo dandole il suo anello. Presto arriva il cronista con un mazzo di fiori per la ragazza, ma questa li rifiuta mostrandole l'anello datole dall'imbroglione. Ne segue una rissa tra i due, interrotta dal maggiordomo che caccia via il cronista. In seguito l'imbroglione vede un cartello con un'offerta di lavoro come cronista, e si propone all'editore. Nell'ufficio per\u00f2 c'\u00e8 anche il cronista suo nemico, che convince il capo a non assumerlo. Pi\u00f9 tardi, il cronista vede un'auto sbandare e cadere da un dirupo. Mentre intervista e fotografa il conducente incastrato sotto l'auto, una folla invade il luogo e, nella confusione, l'imbroglione gli ruba bloc-notes e macchina fotografica e si precipita (dopo un rocambolesco inseguimento) alla sede del giornale, riuscendo a far stampare un'edizione straordinaria con la sua esclusiva. Il cronista raggiunge l'imbroglione troppo tardi, ma i due continuano a battersi persino sul parafango di un tram.\nDistribuzione.\nData di uscita.\nLe date di uscita internazionali sono state:"}
{"id": "85958", "revid": "320578", "url": "https://it.wikipedia.org/wiki?curid=85958", "title": "Tumore al polmone", "text": ""}
{"id": "85962", "revid": "767487", "url": "https://it.wikipedia.org/wiki?curid=85962", "title": "Baia di Donegal", "text": "La baia di Donegal (in inglese \"Donegal Bay\"; in gaelico irlandese: \"B\u00e1 Dh\u00fan na nGall\") \u00e8 la pi\u00f9 larga insenatura in Irlanda; \u00e8 situata nella zona sud-occidentale del Donegal, in Irlanda, ma bagna anche la costa del Leitrim e una piccola porzione di quella settentrionale della Contea di Sligo. Nella sua parte pi\u00f9 interna sono collocate la foce del fiume Eske e la cittadina che le d\u00e0 il nome, Donegal Town.\nGeografia.\nCaratterizzata da una forma a mezza luna e affacciata sull'Oceano Atlantico, inizia da sud dallo zoccolo che la divide dalla Baia di Sligo e termina a nord-ovest con la penisola di Slieve League, che forma delle scogliere tra le pi\u00f9 alte d'Europa, pi\u00f9 precisamente con la piccola baia di Trabane a Malin More.\nDelle penisole che si insinuano nella baia, le principali sono, partendo da nord, Doorin Point, St.John's Point, un lungo e stretto braccio di terra tra Donegal e Killybegs, capo Muckros, e Slieve League. Dopo Donegal, verso sud, Kildoney Point e Roskeeragh Point. Al largo delle coste c'\u00e8 la piccola Inishmurray.\nEconomia e turismo.\nLa baia di Donegal \u00e8 un'importante zona di pesca, specialmente per tonni e salmoni, e non a caso Killybegs \u00e8 il porto di pesca pi\u00f9 importante del paese. Notevole importanza ha anche il turismo: se la zona meridionale \u00e8 l'area d'Irlanda pi\u00f9 apprezzata per il surf, specialmente nelle vaste spiagge di Rossnowlagh e Bundoran, la zona nord-occidentale \u00e8 visitata da un numero considerevole di turisti attratti dall'area gaeltacht di Glencolmcille e dalla natura selvaggia delle Slieve League. Da Donegal Town parte quotidianamente una imbarcazione per turisti che fa il giro della baia."}
{"id": "85964", "revid": "16073", "url": "https://it.wikipedia.org/wiki?curid=85964", "title": "Gibran Khalil Gibran", "text": ""}
{"id": "85970", "revid": "306856", "url": "https://it.wikipedia.org/wiki?curid=85970", "title": "Giro del Sassopiatto", "text": "Il Giro del Sassopiatto o \"Sentiero Friedrich August\" (\"Friedrich-August-Weg\" in tedesco) \u00e8 un sentiero escursionistico che si trova in Italia, nella regione del Trentino-Alto Adige, nei pressi delle Dolomiti e consiste in una passeggiata attorno al gruppo roccioso del Sassopiatto la cui cima posta a s.l.m. \u00e8 raggiungibile anche dal semplice escursionista.\nDescrizione.\nIl giro del Sassopiatto pu\u00f2 essere percorso in circa 6 ore. I sentieri sono ben segnati, molto battuti e senza particolari difficolt\u00e0.\nLa partenza pu\u00f2 avvenire da Campitello di Fassa, salendo in funivia al Col Rodella, oppure dal passo Sella, dove \u00e8 disponibile un parcheggio per autoveicoli.\nDall'arrivo della funivia al Col Rodella o dal passo Sella si raggiunge il rifugio Friedrich-August (2298\u00a0m), dove ha inizio il sentiero intitolato al re di Sassonia Friedrich-August III, assiduo frequentatore di queste montagne, che fu anche naturalista e botanico, che collega il passo Sella con l'Alpe di Siusi. \nIl giro si sviluppa intorno a molte delle cime del gruppo del Sassolungo (Sassolungo, Cinque Dita, Punta Grohmann, detta anche Sasso di Levante, Torre Innerkofler, Cima Dantersass, Dente del Sassolungo e Sassopiatto). Si toccano in successione i rifugi Sandro Pertini (2300\u00a0m), Sassopiatto (2300\u00a0m), e Vicenza (2250\u00a0m), dal quale si sale alla forcella del Sassolungo (2681\u00a0m), dove sorge il rifugio Toni Demetz, tornando quindi al passo Sella per sentiero o tramite cabinovia. Dal passo Sella chi volesse raggiungere la stazione a monte della funivia del Col Rodella per ritornare a Campitello dovr\u00e0 percorrere ancora circa 45 minuti su strada sterrata."}
{"id": "85972", "revid": "287204", "url": "https://it.wikipedia.org/wiki?curid=85972", "title": "Nadia Comaneci", "text": ""}
{"id": "85973", "revid": "1658", "url": "https://it.wikipedia.org/wiki?curid=85973", "title": "Nadia Elena Com\u0103neci", "text": ""}
{"id": "85975", "revid": "228587", "url": "https://it.wikipedia.org/wiki?curid=85975", "title": "Muflone", "text": ""}
{"id": "85976", "revid": "2166030", "url": "https://it.wikipedia.org/wiki?curid=85976", "title": "Tarso (Turchia)", "text": "Tarso (in turco Tarsus; in greco ; ) \u00e8 una citt\u00e0 della attuale Turchia, centro dell'omonimo distretto della provincia di Mersin.\nGeografia fisica.\nTerritorio.\nTarso \u00e8 il distretto pi\u00f9 grande della provincia di Mersin, situata nella Regione Mediterranea della Turchia che unisce l'Asia all'Europa. Storicamente ha avuto un ruolo molto importante per la sua posizione geografica; coincidono, infatti, il passo di Sertavul (che unisce la zona strategica della Cilicia nella parte del Medio-Tauro), con la Via della Seta. Da una parte, il lago Regma, a sud, e il fiume Cidno, che nel passato scorreva al centro della citt\u00e0, le hanno consentito di essere una citt\u00e0 di porto, aperta al commercio marino fin dai primi secoli, fino all'epoca tardo-antica. \u00c8 sede di attivit\u00e0 commerciali e industriali collegate all'agricoltura e di attivit\u00e0 petrolchimiche. La citt\u00e0 \u00e8 a una decina di chilometri dalla costa meridionale dell'Asia Minore e a una quarantina da Adana, quarta tra le citt\u00e0 pi\u00f9 importanti della Turchia moderna.\nClima.\nIl clima \u00e8 quello tipico mediterraneo, caldo d'estate e freddo e piovoso d'inverno. Temperatura media annuale: 18,5\u00a0\u00b0C. Temperatura media d'estate: 25\u00a0\u00b0C - 33\u00a0\u00b0C.\nOrigini di Tarso nel mito.\nL'elemento greco si compiacer\u00e0 di intrecciare una sua propria leggenda con le origini di Tarso, collegandole con i mitici eroi dei poemi omerici. Alcune monete del tempo di Caracalla confermano la leggenda riferita da Strabone che narra di come Tarso fosse stata fondata da Argivi compagni di Trittolemo partiti alla ricerca di Io e di Eracle, l'infaticabile protagonista di avventure. La fondazione della citt\u00e0 viene attribuita all'eroe dell'Argolide, Perseo, figlio di Zeus, che con le sue gesta libera i mortali dalla paura della Medusa. Questi nomi della mitologia richiamano i legami della citt\u00e0 asiatica con la cultura greca.\nPreistoria e antichit\u00e0.\nAl periodo neolitico appartengono gli scarsi avanzi di un muro e ceramiche rinvenuti durante gli scavi di una spedizione americana diretta da Hetty Goldman, nel 1935, sulla collina di G\u00f6zl\u00fckule.\nGoldman esplor\u00f2 la collina, alla periferia della citt\u00e0 moderna, scoprendo un antichissimo centro abitato. Gli strati individuati vanno dall'et\u00e0 islamica al Neolitico, ma fu scavata solo una piccola area; infiltrazioni d'acqua resero impossibili ricerche pi\u00f9 approfondite.\nStoria.\nLe origini di Tarso sono tanto antiche quanto oscure. Il suo nome si trova per la prima volta nell'Obelisco nero del re Salmanassar III (858-824 a.C.), che ricorda le citt\u00e0 conquistate dal re assiro, e sul Prisma di Sennacherib (704-681 a.C.) che soffoc\u00f2 una rivolta in Cilicia gi\u00e0 trasformata in provincia assira da Sargon di Akkad.\nGli studiosi datano la fondazione della citt\u00e0 ai tempi della decadenza dell'impero Hittita. Gi\u00e0 nel XVI secolo a.C. Tarso era stata centro importante - e forse capitale - del regno di Kizzuwatna, vassallo dell'Impero Hittita. Fino al secolo V a.C. non si ha pi\u00f9 alcuna notizia di Tarso, che per\u00f2 deve aver vissuto e raggiunto una certa floridezza sotto il dominio persiano, se nel secolo V a.C. batte moneta col proprio nome, in caratteri aramaici. \u00abDa allora la sua storia, con lacune pi\u00f9 o meno ampie, si pu\u00f2 seguire fino ai tempi moderni\u00bb.\nLa prima notizia letteraria ci viene dall\"'Anabasi\" di Senofonte (1, 2, 23).\nSenofonte, quando descrive la marcia di Ciro il Giovane parla di Tarso come di \u00abuna grande e prosperosa citt\u00e0 della Cilicia\u00bb. La citt\u00e0 diventa, sia pure per breve tempo, sede amministrativa dei satrapi dell'impero persiano, ma le truppe del principe persiano Ciro il Giovane la saccheggiarono, perch\u00e9 in essa era la reggia del sovrano di Cilicia, Siennesi, fedele al re dei re della Persia. Fu poi conquistata nel 333 da Alessandro Magno, poco prima della sua vittoria a Isso contro il re Dario III di Persia. Anzi, proprio a Tarso il grande Alessandro fu colpito improvvisamente da un malore allarmante, attribuito da alcuni alle fatiche della guerra, e da altri a un bagno nelle acque gelide del Cidno, il fiume che un tempo serpeggiava lievemente nella citt\u00e0 (poi, il progressivo insabbiamento fin\u00ec col togliere a Tarso il suo porto).\nIn seguito la citt\u00e0 di Tarso vive e prospera sotto i Seleucidi, successori di Alessandro. Ne sono un segno le monete coniate a Tarso nei secoli IV e III, quando la citt\u00e0 si chiama \u00ab Antiochia sul Cidno \u00bb per distinguerla da altre citt\u00e0 omonime. Questo \u00e8 il nome che compare sulle monete emesse nella capitale della Cilicia sotto il regno di Antioco IV, soprannominato Epifane.\nIl nome di Tarso ricompare sulle monete del periodo successivo, quello che precede l'arrivo dei romani nelle regioni del vicino oriente. \nL'interesse diretto di Roma per Tarso e la Cilicia (\"Kilakku\") ha inizio verso la fine del sec. II a.C., quando la morte del re Attalo III di Pergamo (133 a.C.) rese Roma padrona di gran parte dell'Asia Minore.\nIl continuo fastidio che i pirati davano alla crescente potenza marittima di Roma provoc\u00f2 ripetuti interventi di questa, particolarmente nella Cilicia Montana, ove si annidavano i predoni del mare. I migliori generali romani, quali Metello, Silla, Servilio Vatia, cui fu decretato l'appellativo di \"Isaurico\", fino al fortunato Pompeo che port\u00f2 a termine la tenace lotta, si affaticarono a snidare i pirati dai loro impervi rifugi.\nConquistata dai Romani di Pompeo (67 a.C.), Tarso diviene capitale della Cilicia.\nNella contesa fra Pompeo e Giulio Cesare parteggia per quest'ultimo e assume il nome di \"Juliopolis\", e rimane dalla parte degli imperiali pur quando i repubblicani Bruto e Cassio trionfano in Siria, ma viene poi punita da Cassio.\nLo storico Appiano parla di una somma di millecinquecento talenti che costringe i cittadini di Tarso ad alienare non solo i beni pubblici, ma a vendere persino i giovani come schiavi. Dopo la vittoria di Marco Antonio e Ottaviano a Filippi nel 41 a.C. su Cassio e Bruto, uccisori di Cesare, la citt\u00e0 \u00e8 esentata dal pagare il tributo di guerra. Anzi Antonio vi invia Boeto, un poeta e abile parlatore, con lo scopo di ristabilire l'amministrazione e le finanze della citt\u00e0. Ma la corruzione e il malgoverno continuano fino all'arrivo di Atenodoro, un filosofo stoico, maestro di Ottaviano Augusto, inviato dall'imperatore stesso nel 27 a.C. per garantire stabilit\u00e0 e sicurezza in questa citt\u00e0 crocevia delle comunicazioni con l'Oriente.\nNel periodo da Pompeo ad Augusto, secondo Dione Crisostomo, la \"civitas\" romana era stata conferita a un certo numero di persone sulla base del censo e del pagamento di cinquecento dracme. Di questo beneficio imperiale potrebbe avere usufruito la famiglia dell'apostolo Paolo (Saulo), originario di Tarso, ebreo della diaspora\nIn Tarso ha inizio la relazione tra Marco Antonio e Cleopatra. Viene protetta da Augusto, in quanto ivi era nato il suo maestro, lo storico Atenodoro Cananita; questi ottiene che i suoi concittadini abbiano l'esenzione delle tasse. Tarso continua a fiorire nell'et\u00e0 imperiale e, al cambiare dell'imperatore, assume via via i nomi di Adriana, Antoniniana, Commodiana, Alessandrina e Severiana.\nA Tarso nasce Paolo di Tarso, principale missionario del Vangelo di Ges\u00f9 presso i greci e i romani nel I secolo, e muore l'imperatore Giuliano. Cicerone fu governatore della citt\u00e0 dal 51 al 50 a.C. Tarso fu famosa anche come centro culturale. Il geografo greco Strabone (58 - 21,25 a.C.) in \"Geografia, 14, V, 13\" sostiene che come centro culturale Tarso superava perfino Atene ed Alessandria.\nVerso la met\u00e0 dell'VIII secolo viene conquistata dagli Arabi e viene dotata di notevoli fortificazioni dal califfo abbaside H\u0101r\u016bn al-Rash\u012bd, che la fa diventare la principale base navale abbaside nel Mar Mediterraneo. Il suo figlio e successore, al-Ma\u02bem\u016bn, viene sepolto a Tarso nell'833. Riconquistata con fatica da Niceforo II Foca, rimase bizantina fino al 1085; successivamente viene occupata dai Crociati comandati da Tancredi d'Altavilla e diventa possedimento di Baldovino conte di Edessa. Dal 1080 al 1186 \u00e8 la capitale del Regno Armeno di Cilicia. Successivamente cercano di tenerla i turchi Selgiuchidi e viene conquistata dall'ottomano Maometto II nel 1458. Queste guerre lasciano ben pochi reperti dell'antica citt\u00e0; inoltre il suo porto viene interrato e il fiume cambia corso spostandosi a levante, diminuendo la sua importanza.\nAltri personaggi notevoli che, secondo la tradizione islamica, sarebbero vissuti a Tarso sono il primo muezzin islamico, Bilal, e il leggendario eroe preislamico Luqman \u1e24ak\u012bm (\"medico\", in quanto accreditato di grande sapienza nell\"'ars medica\").\nMonumenti e luoghi d'interesse.\nSiti archeologici.\nIl Tumulo di G\u00f6zl\u00fckule, formato da due colline, \u00e8 lungo 300 m e largo 22 m. Gli scavi archeologici iniziati nel 1935 segnalano la presenza di abitazioni locali sin dal periodo del Primo Neolitico fino ai tempi dell'Impero Ottomano. Nei 33 livelli osservati ci sono vari oggetti archeologici importanti fra cui la Ceramica di Cilicia, Mesopotamia e Micena, i muri d'argilla a base di pietra del periodo dell'et\u00e0 primitiva del Bronzo, case e vie strette, i residui del periodo tardo-neolitico, resti di un tempio a Hattusas, complessi ricostruitivi del Periodo primitivo. Le scoperte archeologiche (soprattutto i livelli che appartengono all'et\u00e0 del bronzo antico fino al periodo degli Ittiti), indicano un'importante presenza di informazioni relative alle antiche relazioni dei Paesi del Mediterraneo Orientale, Cipro ed Egitto. Tra questi livelli, per esempio, un monumento della civilt\u00e0 ittita documenta la presenza di scritti\nspeciali in Anatolia. Sono da vedere i resti dell'impianto di lavorazione del bronzo, i timbri scritti con l'alfabeto geroglifico e cuneiforme, i vasi in ceramica di Cipro, gli stampi assiri, i timbri di terracotta.\nLa Porta romana \u00e8 la porta principale della citt\u00e0 che si apre verso ovest ed \u00e8 l'unico residuo delle mura antiche della citt\u00e0. L'altezza della porta ad arco \u00e8 di 8,50 metri e la larghezza \u00e8 di 5,60 metri. Negli ultimi anni ha avuto ristrutturazioni, compreso l'arco principale.\nSecondo alcuni scritti del XIX secolo, si hanno varie denominazioni della porta: \u201cPorta di mare\u201d per la sua vicinanza al porto, \u201dPorta di Silifke\u201d per la sua posizione sulla via verso Seleukia e anche \u201cPorta San Paolo\u201d. Le indagini, fatte in base al materiale di costruzione, mostrano che la porta fu costruita verso la fine del periodo Bizantino o durante il periodo degli Abbasidi. Inoltre, si presuppone che ci fosse un'altra porta nel punto dove era la Porta di Cleopatra. Di qui sarebbe avvenuta l'entrata di Cleopatra, giunta a Tarso con la sua nave dalla poppa d'oro, unica al mondo; proprio a Tarso si sarebbe svolta la storia d'amore tra Cleopatra e Antonio.\nUn tratto di Via romana \u00e8 stata scoperta nel 1993 con uno scavo-base per la costruzione di un palazzo, mostra il fascino della citt\u00e0 di duemila anni fa. La Via, che si trova in mezzo alla citt\u00e0, formata da sassi posizionati con sistema poligonale, \u00e8 larga 6,5 metri, dalla quale \u00e8 stata portata fuori una parte di 60 metri. La sua forma a spina di pesce e i pozzi che si trovano ai lati mostrano la sua diversit\u00e0 dalle altre vie. Ad ovest della via c'\u00e8 una piattaforma con colonne, mentre ad est si trova una casa romana probabilmente costruita dopo la Via. Questa casa con il cortile a mosaici del IV-V secolo d.C. indica il lungo periodo di presenza della Via.\nLa Via romana (Sa\u011fl\u0131kl\u0131) \u00e8 fra la vie romane pi\u00f9 importanti che si possono osservare ancora oggi. La via \u00e8 lunga 2\u00a0km e si trova sul colle Sa\u011fl\u0131kl\u0131, a 15\u00a0km di distanza da Tarso, costruita con pietra calcarea. \u00c8 ritenuta una delle vie pi\u00f9 importanti anche perch\u00e9 collega la regione mediterranea alla regione dell'Anatolia dell'Est. Probabilmente fu costruita nel I secolo e usata fino alla met\u00e0 del IV secolo. Nei tratti rimasti sono stati messi dei sassi di calcare e dei marciapiedi ai lati per evitare ai mezzi di andare fuoristrada. Nel punto della via dove si pu\u00f2 vedere il mare, si trova una porta antica.\nIl Tempio Romano (Donukta\u015f) \u00e8 una massa gigantesca di pietra che avrebbe dovuto essere l'edificio pi\u00f9 grande della zona, il mai completato Tempio Romano. Inizialmente si pensava che l'edificio appartenesse al periodo di Adriano o di Settimio Severo; tuttavia, osservando le caratteristiche architettoniche dell'anfiteatro di Side e del Tempio di Tyche si \u00e8 arrivati alla conclusione che appartenga al periodo degli Antoninii, in particolare a quello di Commodo. Questa struttura imponente ha una base rettangolare di 100x43 metri e la roccia conglomerata la rende ancora pi\u00f9 interessante. Studiando i massi di pietra, si \u00e8 scoperto che erano di cemento armato romano e le pareti erano alte 8 metri rafforzate con blocchi di pietra calcarea.\nLe terme Romane rinvenute a Tarso e dintorni sono monumenti risalenti all'epoca romana. A Tarso, il Bagno Romano \u00e8 costruito con la stessa tecnica del Tempio di Donukta\u015f, di cui \u00e8 contemporaneo. Date le sue dimensioni, fu aperto un passaggio per facilitare il transito nei quartieri circostanti, senza danneggiare il monumento. I resti oggi presenti sono formati da due grandi blocchi. Un blocco si trova nella direzione est-ovest, un altro perpendicolare al primo in direzione nord-sud (largo 3 metri e lungo 9 metri). Nel punto di coincidenza di questi blocchi, si trova un piccolo cortile coperto da una cupola. Fu costruito secondo la tecnica del cemento romano. Durante gli scavi fu scoperta una piscina nel cortile, sotto la quale c'\u00e8 un sistema di riscaldamento (\"hypokaust\").\nUn altro impianto termale \u00e8 stato rinvenuto a sud-ovest di Tarso, a Narlikuyu, dove si trova un piccolo villaggio di pescatori. Qui si pu\u00f2 ammirare ci\u00f2 un mosaico che rappresenta le tre Grazie (o Cariti): Thalia, Euphrosyne ed Aglaia, le dee greche della leggiadria, figlie di Zeus ed Eunomia (o Eurynome). La scritta in greco dice: \u00abchi beve di quest'acqua diviene sapiente e vive a lungo, chi \u00e8 brutto diventa bello\u00bb.\nIl Pozzo di San Paolo \u00e8 un pozzo di origine romana, che un'antica tradizione chiama cos\u00ec perch\u00e9 sorgeva nella zona giudaica della citt\u00e0. Il pozzo \u00e8 situato nel cortile di una casa. si trova a 200 metri dalla Via Antica verso nord-est. All'epoca, quando la maggioranza della gente di Tarso era cristiana, si credeva che l'acqua sotterranea sorgente dal pozzo fosse santa e salutare. Gli scavi archeologici fatti intorno a questa fossa hanno messo in evidenza la presenza di tanti strati di cultura Romana, Bizantina e Ottomana. Il monumento, salvaguardato attraverso varie ristrutturazioni, \u00e8 di grande interesse per i turisti, soprattutto per i pellegrini.\nChiese e moschee.\nTomba del Profeta Daniele e Moschea di Makam-\u0131 Serif. All'interno della Moschea di Makam-\u0131 Serif c'\u00e8 la tomba del profeta Daniele La moschea ha la base rettangolare con volte e archi, fu costruita nel 1857 e dopo 10 anni le venne aggiunto un minareto e un altro edificio. Nel nuovo palazzo ci sono tre porte che si aprono verso il palazzo antico e con tre scalinate si scende al piano principale, il quale \u00e8 coperto da una cupola bassa. L'abside \u00e8 dritto e semplice. A ovest c'\u00e8 la tomba del Profeta Daniele. L'importanza della moschea proviene soprattutto dalla presenza della tomba del Profeta Daniele. In un anno di carestia, il Profeta fu invitato in citt\u00e0 e al suo arrivo port\u00f2 l'abbondanza e il Profeta non torn\u00f2 pi\u00f9 a Babele e quando mor\u00ec fu seppellito dove oggi c'\u00e8 la Moschea Makam. Quando il Califfo Omer conquist\u00f2 Tarso nel 638-639 d.C. la tomba del profeta fu aperta e fu trovato un corpo alto coperto da un tessuto ricamato d'oro. Sul corpo fu trovato un anello sul quale c'era un disegno di un bambino fra due leoni, un maschio e una femmina che leccavano il bambino. Per impedire che gli ebrei prendessero il corpo, il Califfo ordin\u00f2 di seppellirlo pi\u00f9 profondamente e di far passare una parte del fiume Cidno sopra il sepolcro. Infatti, durante gli ultimi lavori di restauro della moschea, furono trovati dei tombini di ferro e il corpo del Profeta si trova molto al di sotto di questi.\nChiesa di San Paolo o Museo monumentale di San Paolo \u00c8 uno dei luoghi pi\u00f9 antichi di preghiera di Tarso. Gli esperti pensano che questo edificio fu una delle chiese dedicate a San Paolo e venne edificato nel 1102 come Cattedrale di San Paolo. \u00c8 interessante per la sua architettura in stile romano. Fu trasformato in moschea subito dopo la conquista di Tarso da parte di Ramazano\u011flu Ahmet Bey da Karamano\u011fullar\u0131.\nVenne rifatta edificando un'abside al posto della porta a sud; un'area di preghiera pubblica nella parte nord e delle camere ai due lati della sala centrale. Inoltre fu aggiunto un minareto all'angolo sud-ovest dell'edificio. Si entra nel giardino passando da una porta ornata. L'edificio copre un'area di 460 m\u00b2. La sala, alla quale si accede da una porta principale sul lato ovest, \u00e8 larga 19,30 metri e lunga 17,50 metri. Al centro del soffitto della sala principale, ci sono disegni di Ges\u00f9 al centro, Giovanni e Matteo a est e Marco e Luca a ovest. Al lato nord-est dell'edificio c'\u00e8 un campanile. L'edificio fu soggetto ad un grande restauro.\nLa Moschea Ulu. Fu costruita nel 1579 da Ibrahim Bey, figlio del Signore della Signoria di Ramazano\u011flu Piri Mehmet Pa\u015fa. \u00c8 un edificio composto di tombe, scuole e con una torre dell'orologio aggiunta nel 1895. Se si osserva in dettaglio, si nota che nel posto dove ora sorge la moschea doveva esserci in precedenza un altro monumento. Vicino al muro est ci sono le tombe di St. Sit, St.\nLokman Hekim e Califa Me'mun. La moschea fu progettata in tre navate principali verso il mihrab. C'\u00e8 una specie di gazebo in mezzo al cortile vicino alla parte nord dell'edificio. Nelle parti nord-est e nord-ovest ci sono due minareti. Si capisce dagli scritti che il minareto a nord-ovest fu costruito nel 1363 ed \u00e8 appartenente a un'altra moschea. Il secondo minareto fu riedificato nel 1895 come torre dell'orologio dal Prefetto Ziya Pa\u015fa.\nKirkka\u015fik, l'antico bazar.\nIl mercato costruito nel periodo della Signoria di Ramazano\u011fullar (1579) \u00e8 ricordato per gli ornamenti di cucchiai soprastanti la parte superiore. L'edificio, anche se fu usato nei primi tempi come mensa per i poveri e per la scuola, con la Repubblica divenne un bazar coperto. L'edificio di forma rettangolare fu costruito in pietra su una superficie di 600 m\u00b2. L'ingresso \u00e8 consentito da due porte, ad est e a ovest, mentre ci sono 25 camere adibiti a negozi e sette cupole che lo coprono.\nGrotta dei Sette Dormienti.\nLa grotta Eshab-\u0131 Kehf si trova nelle vicinanze del villaggio Ulas a circa 15 chilometri a nord di Tarso. Qui si rifugiarono sette giovani, tra i primi convertiti al Cristianesimo, insieme ai loro cani per fuggire alle persecuzioni e alle torture e dormirono per 309 anni. Questa grotta \u00e8 considerata un luogo sacro sia per i Cristiani che per i Musulmani, i quali, sopra la grotta, hanno costruito una moschea.\nLe cascatelle del fiume Cidno.\nAppena a nord di Tarso, a soli 4\u00a0km dalla citt\u00e0, vi \u00e8 una cascata alta 15 metri sul fiume, una bellezza naturale che \u00e8 una zona pic-nic popolare per i residenti della citt\u00e0.\n\u00abA Tarso non si pu\u00f2 non andare alle cascate del fiume Cidno appena fuori della citt\u00e0. Sono maestose e fragorose, e tuttavia favoriscono il silenzio e la meditazione. \u00c8 da credere che (l'apostolo) Paolo durante il suo soggiorno forzato a Tarso, sia venuto qui tutto solo a meditare, in riva al fiume della sua infanzia, riandando al momento in cui si avvicin\u00f2 alle mura di Damasco\u00bb. La cascata, oltre alla sua bellezza panoramica, \u00e8 anche un punto d'attrazione per le tombe romane circostanti.\nKarabucak, la foresta di eucalipto.\n\u00e8 fra le aree preferite dagli amanti della natura. Anche questa area fa parte dell'Istituto di Osservazione Forestale e con le sue ricchezze \u00e8 anche una zona di camping. La spiaggia di Beyaz Kum (Sabbia Bianca) offre ottime possibilit\u00e0 per chi vuole godere il sole vicino al mare.\nCucina.\nLa cucina turca \u00e8 molto ricca di pietanze e si distingue per la variet\u00e0 e la fantasia con le quali vengono preparati i piatti, spesso a base di ingredienti come frutta, verdura, carne e pesce, accompagnati da spezie.\nCarne e pesce.\nTarso, grazie alla sua posizione geografica, ha una ricca tradizione gastronomica che unisce la cucina mediterranea, quella turca e quella del medio oriente. Per questo la carne, i cereali, e i cibi con latte e yogurt si trovano insieme. Il kebap \u00e8 essenziale per la cucina basata sulla carne. \nIl \"tantuni kebap\" carne di manzo tritata con cipolle, aglio e peperoni, avvolta in lava\u015f ekmek (simile al pane pita); non \u00e8 molto diverso da una \"fajita\" messicana mediamente piccante.\nInvece l'hummus, al contrario delle cucine orientali, viene servito caldo e con abbondante burro. \"Findik lahmacun\", \"i\u00e7li k\u00f6fte\", \"dutma\u00e7\", \"pa\u00e7\"a, \"vertabit e mahluta\", sono i piatti preferiti della cucina di Tarso. \"\u00c7andir Eyasi\", \"kaburga dolmasi\", \"mumbar\" e \"sirdan\" sono le specialit\u00e0 locali. \nInoltre i frutti di mare e il pesce sono presentati con le insalate speciali locali.\nPasticceria.\nLa pasticceria offre dolci come il \"baklava\" di Tarso, \"mamul\", \"kerebi\u00e7\", il dolce di zucca, \"ta\u015f kadayif\", \"karakus\" e il cezerye, un pasticcino semi-gelatinoso a base di carote e una gran quantit\u00e0 di noci, e il \"Tarsus \u00e7\u00f6re\u011fi\", un \"\u00e7\u00f6rek\" (pane dolce) tipico della citt\u00e0.\nBevande.\nTra le bevande pi\u00f9 diffuse il caff\u00e8 turco, il rak\u0131, una specie di anisetta intorno ai 60\u00b0 e l'ayran, succo di yogurt, senza dimenticare la grandissima ed eccellente variet\u00e0 di vini. Oltre a questi \u00e8 possibile degustare le spremute di \"boyan\" e \"karsambac\" e \"\u015falgam\", offerte dai venditori vestiti tradizionalmente. Il \"\u015falgam suyu\" \u00e8 un succo color cremisi a base di rape e aceto.\nNote di viaggio.\nA fianco della citt\u00e0 di Tarso passa la E24 e una moderna autostrada che da Mersin va verso Adana. L'aeroporto pi\u00f9 vicino \u00e8 quello di Adana a 42\u00a0km di distanza. La stazione ferroviaria si trova a Yenice 13\u00a0km da Tarso."}
{"id": "85978", "revid": "3559", "url": "https://it.wikipedia.org/wiki?curid=85978", "title": "Ovis musimum", "text": ""}
{"id": "85979", "revid": "3559", "url": "https://it.wikipedia.org/wiki?curid=85979", "title": "Ovis musimom", "text": ""}
{"id": "85980", "revid": "3559", "url": "https://it.wikipedia.org/wiki?curid=85980", "title": "Ovis orientalis musimon", "text": ""}
{"id": "85981", "revid": "1610933", "url": "https://it.wikipedia.org/wiki?curid=85981", "title": "Capriolo", "text": ""}
{"id": "85984", "revid": "2", "url": "https://it.wikipedia.org/wiki?curid=85984", "title": "Unlimited Register Machine", "text": ""}
{"id": "85995", "revid": "104458", "url": "https://it.wikipedia.org/wiki?curid=85995", "title": "Sciaffusa", "text": "Sciaffusa ( , , in romancio \"Schaffusa\") \u00e8 una citt\u00e0 della Svizzera di abitanti, capitale del cantone omonimo.\nStoria.\nSciaffusa in epoca medievale era una citt\u00e0 libera dell'Impero, di cui si hanno documenti che risalgono al 1045. . Per un periodo fu sotto il dominio degli Asburgo, ma riottenne la sua indipendenza nel 1415. e divenne un membro a pieno titolo della Confederazione Elvetica nel 1501.\n. Dal suo territorio nel 1831 fu scorporata la localit\u00e0 di Neuhausen am Rheinfall (fino al 1938 Neuhausen), divenuta comune autonomo.\nLa prima ferrovia arriv\u00f2 a Sciaffusa nel 1857. Il 1\u00ba aprile 1944 Sciaffusa sub\u00ec un bombardamento aereo da parte dell'aeronautica militare statunitense, che la scambi\u00f2 accidentalmente per una citt\u00e0 tedesca, trovandosi geograficamente il cantone e la citt\u00e0 al di l\u00e0 del Reno.\nGeografia antropica.\nVariazioni.\nNel 1947 ha incorporato il comune soppresso di Buchthalen, nel 1964 quello di Herblingen e nel 2009 quello di Hemmental.\nEconomia.\nLa citt\u00e0 \u00e8 sede, tra l'altro, della fabbrica di orologi International Watch Company."}
{"id": "86002", "revid": "1599710", "url": "https://it.wikipedia.org/wiki?curid=86002", "title": "Aeroporto di Siena-Ampugnano", "text": "LAeroporto di Siena-Ampugnano \u00e8 l'impianto aeroportuale della citt\u00e0 toscana di Siena.\nStoria.\nL'aeroporto di Ampugnano nasce nei primi anni trenta come aeroporto militare. Poco pi\u00f9 a nord, esisteva un campo di aviazione civile in localit\u00e0 Pian del Lago.\nLa pista di volo, in \"superficie dura adatta con qualsiasi tempo\" (come si legge nelle carte aeronautiche del tempo), era lunga 1.000\u00a0m ed aveva la caratteristica che le due testate pista avevano un'altezza sul livello del mare superiore a quella riscontrabile a met\u00e0 pista.\nInizialmente nell'aeroporto ci fu un'importante scuola di pilotaggio militare sui biplani Caproni Ca.100 e che adottava l'insegna del \"Gatto Nero\". La scuola si occupava esattamente dell'istruzione teorica e pratica degli \"Allievi Ufficiali Piloti di Complemento\" (AUPC) e tra i suoi giovani piloti spiccano figure che hanno lascito un marchio indelebile nella storia della Regia Aeronautica: basti ricordare l'asso Giuseppe Cenni (Medaglia d'oro al valor militare), il pi\u00f9 giovane e decorato ufficiale superiore delle Regia Aeronautica o Carlo Faggioni.\nNel 1943 divenne sede del 103\u00ba Gruppo Caccia Bombardieri del 51\u00ba Stormo, che utilizzava Junkers Ju 87 Stuka (detti anche \"Picchiatelli\").\nFino al 1\u00ba novembre 1966 era attiva nell'area aeroportuale la stazione meteorologica di Siena Ampugnano; in seguito alla sua dismissione le osservazioni meteorologiche e la registrazione dei dati utili all'assistenza alla navigazione aerea proseguirono presso la stazione meteorologica di Siena Poggio al Vento (in seguito dismessa anch'essa).\nL'aeroporto.\nL'aeroporto \u00e8 aperto al traffico commerciale e turistico comunitario.\nDal 1\u00ba settembre 2016 il gestore dell'aeroporto di Siena Ampugnano \u00e8 la societ\u00e0 Sky Services S.p.A.\nL'aeroporto \u00e8 dotato di una pista di volo lunga 1.393 metri e larga 30 (categoria ICAO 3C), collegata al piazzale dell'aviazione commerciale e generale tramite due raccordi di rullaggio. Da parte dell'ENAC, l'Aeroporto di Siena ha ottenuto e il certificato di \"Fornitore dei Servizi di Navigazione Aerea\", nonch\u00e9 il \"Certificato di Aeroporto\" che consente all'impianto di ospitare traffico commerciale.\nNell'ATZ dell'aeroporto di Siena/Ampugnano non viene fornito il servizio AFIS (Aerodrome Flight Information Service). La frequenza di 122,60\u00a0MHz non deve essere utilizzata per scopi ATS, ma solo per ragioni di aviazione generali mentre la Control Zone circostante l'aeroporto \u00e8 gestita dal Controllo di Avvicinamento/Radar dell'Aeronautica Militare di Grosseto, il quale, dunque, gestisce anche gli arrivi e le partenze dell'aeroporto di Siena.\nLo scalo \u00e8 aperto al traffico VFR.\nL'aeromobile critico che vi pu\u00f2 operare \u00e8 il BAE 146-300.\nL'aeroporto \u00e8 sede dell'Aeroclub di Siena, che utilizza aerei-scuola Piper PA-28.\nAttualmente vi opera prevalentemente traffico commerciale aerotaxi e traffico di aviazione generale (velivoli privati) tramite velivoli della gamma Citation, Pilatus, Falcon, Bombardier Global Express, Challenger, Learjet, Beechcraft, Gulfstream, Beechjet e altri).\nL'aeroporto rende possibile l'effettuazione, spesso di notte, di voli ambulanza ed ospedalieri che permettono il trasporto di organi ed \u00e9quipe mediche.\n\u00c8 sempre pi\u00f9 frequente l'utilizzo dell'aeroporto da parte delle squadre sportive locali (Mens Sana Basket e ) e di quelle in trasferta a Siena, tramite voli charter operati con velivoli Dornier (sia jet che turboelica), Saab 340, Saab 2000, Embraer EMB 120 \"Brasilia\", Fokker F50, ATR 42 e ATR 72.\nGeografia.\nL'aeroporto si trova presso la localit\u00e0 di Ampugnano, nel comune di Sovicille, a circa 12\u00a0km da Siena.\nNel sottosuolo della Valle di Rosia, sulla quale sorge l'aeroporto, scorre la falda acquifera del Luco, che d\u00e0 approvvigionamento idrico alla citt\u00e0 di Siena e a gran parte della Provincia."}
{"id": "86007", "revid": "62748", "url": "https://it.wikipedia.org/wiki?curid=86007", "title": "Edvard Munch", "text": "Biografia.\nGiovinezza.\nEdvard Munch, pittore norvegese, nacque a L\u00f8ten, in Norvegia, secondo dei cinque figli di Laura Catherine Bj\u00f8lstad (1838-1868) e Christian Munch (1817-1889): Johanne Sophie (1862-1877), la sorella maggiore con la quale instaurer\u00e0 un rapporto di grandissimo affetto, Peter Andreas (1865-1895), Laura Catherine (1867-1926) e Inger Marie (1868-1952). Suoi parenti erano anche il pittore Jacob Munch e lo storico Peter Andreas Munch, fratello del padre.\nLa famiglia si trasfer\u00ec a Christiania (l'odierna Oslo) nel 1864, quando Christian Munch venne impiegato come medico presso la fortezza di Akershus. Sin dalla fanciullezza, Edvard fu provato da una serie interminabile di disgrazie familiari: la madre mor\u00ec di tubercolosi nel 1868, seguita da Johanne Sophie nel 1877, che spir\u00f2 stroncata dalla stessa malattia. A curarsi del giovane Munch, dopo la morte della madre, vi erano il padre e la zia Karen; fu in questo periodo che il ragazzo inizi\u00f2 a interessarsi all'arte. Nel frattempo, Christian Munch, per sopperire alle varie assenze fatte dal figlio a scuola per motivi di salute, avvi\u00f2 la sua formazione in ambito storico-letterario, introducendolo anche alla dimensione horror-psicologica dello scrittore statunitense Edgar Allan Poe.\nEdvard, per\u00f2, non fu l'unico a rimanere afflitto dai due gravi lutti: anche il padre Christian inizi\u00f2 a diventare pi\u00f9 malinconico, cadendo vittima di un pietismo morboso e di una sindrome maniaco-depressiva. Allo spirito di Edvard non giov\u00f2 questo ambiente, dal quale scatur\u00ec quella visione macabra del mondo che lo render\u00e0 poi celebre. Quest'interpretazione della realt\u00e0 fu stimolata anche dalla pazzia di Laura, che inizi\u00f2 a essere affetta da crisi psichiche, e dal trapasso del fratello Andreas, che mor\u00ec immediatamente dopo il suo matrimonio. Munch avrebbe poi scritto: \u00abho ereditato due dei pi\u00f9 spaventosi nemici dell'umanit\u00e0: il patrimonio della consunzione e la follia\u00bb.\nLa paga percepita dal padre era molto bassa e, pur essendo sufficiente per i bisogni primari, mantenne la famiglia in uno stato di perenne povert\u00e0. Le primissime esperienze artistiche di Munch riprendono i disagi economici che affliggevano la famiglia, raffigurando gli interni di quegli appartamenti degradati dove erano costretti a vivere.\nFormazione a Christiania.\nNel 1879, Edvard Munch inizi\u00f2 a frequentare un istituto tecnico per studiare ingegneria, disciplina in cui eccelleva, ottenendo risultati ottimi in fisica, chimica e matematica. Fu qui che il giovane Edvard familiarizz\u00f2 con il disegno di prospettiva; ciononostante, il ragazzo poco apprezzava l'ambiente scolastico. Infatti, il padre Christian vide ben presto con suo grande disappunto che quel suo figliolo non si trovava a suo agio dietro i banchi del collegio, e di come preferisse dedicarsi agli studi artistici. Pertanto, dopo aver cercato di distoglierlo da questi interessi del tutto estranei all'ingegneria, lo autorizz\u00f2 a iscriversi alla Scuola di Disegno di Oslo, dove rimase per un anno, prima di trasferirsi alla Scuola d'Arte e Mestieri nel 1881. Qui Munch segu\u00ec le lezioni dello scultore Julius Middelthun e dell'artista Christian Krohg. Sotto questi influssi, Edvard realizz\u00f2 le sue primissime opere d'arte, fra cui un ritratto del padre, un autoritratto e una raffigurazione del boh\u00e9mien Karl Jensen-Hjell; quest'ultima opera fu poco gradita dalla critica, che fu sprezzante nel definirla \u00abl'impressionismo portato all'estremo: \u00e8 una \"parodia\" dell'arte\u00bb. A questi anni risalgono anche vari nudi, che per\u00f2 oggi sopravvivono solo nei bozzetti; con tutta probabilit\u00e0, sono stati sequestrati dal padre, che considerava l'arte \u00abun empio commercio\u00bb. Durante la permanenza alla Scuola d'Arte e Mestieri, Munch fuse varie influenze, fra cui quelle esercitate dal naturalismo e dall'impressionismo; non a caso, molte delle sue prime opere ricordano molto da vicino quelle di Monet.\nIn questo periodo Munch entr\u00f2 in contatto anche con i circoli boh\u00e9mien della citt\u00e0, presieduti dall'amico Hans J\u00e6ger, scrittore dallo spirito anticonformista e anarchico che esortava i discepoli con l'imperativo \u00ab\"Scrivi la tua vita!\"\u00bb. Munch prese questa massima alla lettera: trasse proprio da questa cerchia di intellettuali ribelli (che l'artista sovente raffigur\u00f2 in varie opere, come il succitato ritratto a Karl Jensen-Hjell) lo spirito autobiografico che avrebbe poi permeato la sua attivit\u00e0 artistica, mezzo con il quale riscrisse la propria vita.\nPrendendo spunto dalla dottrina di J\u00e6ger, il giovane artista intraprese un percorso di riflessione e crescita personale, con il supporto di un \u00abdiario dell'anima\u00bb dove scriveva i suoi pensieri. Questo si rivel\u00f2 un periodo di svolta per la produzione artistica di Munch, che gi\u00e0 con \"La fanciulla malata\", dove viene risvegliato il ricordo della malattia della sorella Sofie, inizi\u00f2 a dipingere le prime \u00abtele dell'anima\u00bb, un decisivo punto di rottura con l'impressionismo. L'opera, accolta impietosamente sia dalla critica sia dalla famiglia, fu la causa di un altro \u00abviolento scoppio di indignazione morale\u00bb nella societ\u00e0.\nL'unico a difenderlo fu l'amico Christian Krohg, che scrisse un memorabile articolo volto a prendere le parti del suo ex allievo:\nNel frattempo, Munch continuava a ricercare la propria identit\u00e0 artistica: il suo idioma recava sia impronte naturalistiche, ben visibili nel \"Ritratto di Hans J\u00e6ger\", sia impressioniste, come in \"Rue Lafayette\". Soprattutto nella tela \"Inger sulla spiaggia\" (1889), dove \u00e8 ritratta la sorella Inger (immagine di vitalit\u00e0 per eccellenza) da sola nella spiaggia di \u00c5sg\u00e5rdstrand, Munch inizi\u00f2 a costruire il proprio stile: dietro una composizione apparentemente realistica, infatti, l'artista vi cela la raffigurazione di un determinato stato d'animo. Munch, insomma, preferiva l'immaginazione piuttosto che la raffigurazione, con un'ideologia simbolista che rese insignificante il patetico inseguimento della realt\u00e0.\nMunch ebbe l'opportunit\u00e0 di mostrare il suo operato al grande pubblico nel 1889, in una grande mostra: per le sue capacit\u00e0 tecniche, tutt'altro che comuni, vinse una borsa di studio a Parigi, per studiare arte sotto la guida di L\u00e9on Bonnat.\nSoggiorno a Parigi.\nMunch si rec\u00f2 a Parigi nell'autunno del 1889, nel giubilo generale per l'appena inaugurata \"Exposition Universelle\"; uno dei suoi quadri, \"Il mattino\" (1884), venne subito inserito fra le eccellenze da esporre nel padiglione della Norvegia, nell'ambito dell'Expo. Durante il soggiorno parigino, Munch trascorreva la mattina nel trafficato \"atelier\" di Bonnat, che gli trasmise i rudimenti del nudo artistico, mentre il pomeriggio si aggirava per la citt\u00e0, frequentando sia l'Esposizione Universale sia i musei pi\u00f9 prestigiosi. Molto presto, tuttavia, Edvard inizi\u00f2 ad annoiarsi del corso d'arte di Bonnat: \u00abmi stanca e mi annoia\u00bb scrisse \u00abanzi, mi intorpidisce\u00bb.\nPer questo motivo, Munch, che si era distinto fra gli allievi pi\u00f9 dotati, dopo qualche mese si trasfer\u00ec a Saint-Cloud, un sobborgo sulle rive della Senna. Dalla finestra al secondo piano dell'hotel Belvedere, dove soggiornava, il pittore pot\u00e9 osservare il movimento incessante delle barche, nelle diverse condizioni di luce: dipinse questo scenario in tutti i modi possibili, anche con un atteggiamento forse inconsapevole da impressionista francese, che emerge soprattutto ne \"La senna a Saint-Cloud\" del 1890.\nDurante la parentesi parigina, infatti, Munch ebbe modo di ammirare le opere di molti artisti influenti: i suoi prediletti furono Paul Gauguin, Vincent van Gogh e Henri de Toulouse-Lautrec, accomunati dal loro sapiente uso del colore per trasmettere emozioni. Munch trov\u00f2 particolarmente degna di nota la \u00abreazione contro il realismo\u00bb di Gauguin, e il suo credo secondo cui \u00abl'arte \u00e8 frutto dell'uomo e non un'imitazione della natura\u00bb, seguendo quel filone gi\u00e0 timidamente annunciato da Whistler.\nSempre a Parigi, a dicembre, Munch apprese della morte del padre Christian, evento che lo fece cadere in un profondo stato di afflizione. Nonostante il rapporto fra i due fosse conflittuale, Edvard poneva molta attenzione sull'importanza dei legami familiari; tra l'altro, questo lutto andava ad accodarsi a quelli precedenti, suscitando sentimenti molto negativi nel suo animo: \u00abvivo con la morte - mia madre, mia sorella, mio nonno, mio padre [...] ucciditi, e poi \u00e8 finita. Perch\u00e9 vivere?\u00bb si domand\u00f2 poi. I sensi di colpa nutriti dal poeta emergono nel dipinto \"Notte a Saint-Cloud\", dove Munch si drappeggia nelle vesti del padre scomparso, diventandone quasi l'alter ego. L'occhio dell'osservatore qui si addentra nell'ambiente scuro della stanza, spiando l'uomo nella penombra intento a osservare il via vai della Senna; l'ambiente \u00e8 permeato da un'atmosfera triste e malinconica, accentuata da simbologie occulte (come la croce proiettata a terra) e dalla bicromia azzurro-marrone, che domina la quasi totalit\u00e0 della tavolozza. Del resto, Munch fu categorico nel suo \"Manifesto di Saint Cloud\", scritto proprio in quei mesi, ove annunci\u00f2:\nScandalo a Berlino.\nIn Francia, come gi\u00e0 accennato, Munch ebbe modo di apprezzare l'avanguardia francese, ma soprattutto le opere di Paul Gauguin, e il suo modo di interpretare l'accordo cromatico, permeandolo di ardite simbologie. Furono proprio i modi di Gauguin a influenzare \"Malinconia\" (1891). In quest'opera le sensazioni sono affidate, come gi\u00e0 accennato, ai colori, ma anche all'atteggiamento del giovane in primo piano, rivolto all'esterno della scena e immerso in profondi pensieri, e dal paesaggio, che riflette indirettamente lo stato d'animo del protagonista. La tela si propone quindi di essere un'interpretazione universale della malinconia non solo per l'artista, ma per tutta l'umanit\u00e0, nonostante l'episodio prenda spunto da una circostanza autobiografica.\nIl maestro Krohg apprezz\u00f2 particolarmente \"Malinconia\", ponendola come prima tela del sintetismo norvegese; ormai, il linguaggio di Munch si era definitivamente allontanato dal naturalismo e dall'impressionismo degli esordi. Ecco cosa disse Krogh in un'entusiastica recensione, dove apprezz\u00f2 particolarmente l'armoniosit\u00e0 delle linee paesaggistiche e la sonorit\u00e0 del colore:\nIl magnetismo della critica di Krogh fece diventare Munch noto anche in Germania, dove non sfugg\u00ec all'intellettuale Adelsteen Normann, che invit\u00f2 l'artista norvegese a esibirsi a Berlino a novembre. Il clima artistico della capitale tedesca era tuttavia molto teso a causa della contrapposizione tra i tradizionalisti e gli artisti disponibili agli influssi francesi e naturalistici. La mostra di Munch non fece che acuire questi dissidi, e gli accademici ottennero la chiusura della mostra; lo scandalo venne definito dalla stampa teutonica \u00abDer Fall Munch\u00bb (L'affare Munch). Munch ne fu sorpreso: \u00abNon mi sono mai divertito cos\u00ec tanto - \u00e8 incredibile quanto una cosa innocente come un dipinto possa creare un simile trambusto\u00bb, scrisse.\nGli artisti pi\u00f9 aperti alle novit\u00e0 vennero comunque influenzati dalle opere di Munch; fra questi vi fu il poeta August Strindberg, legato al pittore da un saldo vincolo d'amicizia. Fu proprio a Berlino tra l'altro, sull'esempio di Strindberg, che inizi\u00f2 a prendere forma il suo progetto del \"Fregio della vita\", un concetto utopico secondo cui le opere erano tessere di un progetto unitario, volto a simboleggiare il destino dell'uomo.\nMolti sono i quadri dipinti in questa parentesi berlinese. Fra questi, degno di nota \u00e8 \"La morte nella stanza della malata\" (1893), dove si materializza nuovamente il fantasma della morte della sorella: non a caso, a esser raffigurato non \u00e8 il dolore fisico, ma quello psicologico. Il pittore qui non vuole narrare all'interlocutore la scomparsa di Sophie (che si intravede a malapena), bens\u00ec mostrargli la reazione dei singoli familiari di fronte a un evento tanto misterioso quanto la morte: questi risultano distanziati, e non uniti, dal dolore, che li intrappola e li svuota nei loro rispettivi cordogli.\nA Berlino Munch dipinse anche quello che sarebbe diventato il suo capolavoro: \"L'urlo\", che pi\u00f9 di tutti riesce a condensare con inaudita violenza la disperazione esistenziale dell'artista norvegese.\n\"L'urlo\".\n\u00abCamminavo lungo la strada con due amici quando il sole tramont\u00f2, il cielo si tinse all'improvviso di rosso sangue. Mi fermai, mi appoggiai stanco morto ad una palizzata. Sul fiordo nero-azzurro e sulla citt\u00e0 c'erano sangue e lingue di fuoco. I miei amici continuavano a camminare e io tremavo ancora di paura... E sentivo che un grande urlo infinito pervadeva la natura\u00bb: queste furono le circostanze che portarono Munch a dipingere \"L'urlo\", uno dei quadri pi\u00f9 celebri dell'arte mondiale ed ineguagliabile emblema dell'angoscia dell'uomo.\nIspiratosi a una mummia ritrovata in Per\u00f9, il messaggio che Munch ci ha voluto dare emerge gi\u00e0 nel nome della tela: \"L'urlo\", titolo che d\u00e0 alla luce lo spirito dell'artista. Il protagonista della scena \u00e8, infatti, proprio l'uomo urlante, nel quale Munch infonde tutto il suo crudo stile pittorico. Il suo grido, lancinante e unico nel trasferire angoscia allo spettatore, sembra con la sua sonorit\u00e0 deformare l'innaturale paesaggio, composto da un cielo striato da venature color rosso sangue e da un mare nero e oleoso.\nOltre al personaggio al centro, che pi\u00f9 che a un uomo fa pensare a uno spirito (al posto del corpo, infatti, ha un'ombra sinuosa, nera e molle) vi sono le sagome di due uomini sullo sfondo, che sembrano ignorare completamente quel lancinante grido di disperazione: anche la loro collocazione, posta ai margini della tela, suggerisce questa loro sordit\u00e0 e impassibilit\u00e0 di fronte all'angoscia del pittore, che cos\u00ec ha deciso di tradurre in immagini la falsit\u00e0 dei rapporti umani.\nL'urlo di quest'opera, insomma, \u00e8 un'esplosione di energia psichica di inaudita potenza, che rende la tela una metafora della morte che spazza via, travolge, il senso della vita: proprio come fa questo grido sordo, un effimero modo di guardare dentro di s\u00e9, ritrovandovi solo sofferenza.\n\"Il Fregio della vita\".\nNel dicembre 1893, Berlino fu teatro di un'altra mostra di Munch: a Unter den Linden, infatti, vennero esposte sei opere, facenti parte di una serie detta \"Studio per una serie evocativa chiamata Amore\". Fu cos\u00ec che ebbe inizio \"Il Fregio della vita\", dove l'impeto visionario di Munch esplora i temi di vita, amore, paura, morte, malinconia e ansia.\nGi\u00e0 nei primi anni novanta, infatti, sorse in Munch la necessit\u00e0 di riunire tutti i dipinti in un progetto unitario, dove potesse esprimere agevolmente il proprio pensiero sulla pittura. Quest'ultima, infatti, la intendeva non come mera arte di decorazione, ma come un approfondimento e chiarimento della propria vita e dei segreti pi\u00f9 reconditi dell'animo umano: una sorta di autoanalisi \"ante litteram\".\nMunch inser\u00ec molte opere degne di nota in questo ciclo. Fra queste, vi \u00e8 \"Il Monte Calvario\", detto \"Golgota\" (1900), dominato dalla figura del Cristo crocifisso, solo tra la folla: qui Munch si identifica con il Cristo in Croce, per ribadire le numerose tragedie che ha sofferto nella vita, ma anche per sottolineare il difficile ruolo del poeta del Novecento, una figura quasi cassandrica, un profeta inascoltato. In \"Sera sul viale Karl Johan\" (1892), invece, l'ectoplasma de \"L'urlo\" lascia il posto ad una massa di uomini borghesi, immersi in un'atmosfera allucinante: gli uomini sono tutti molto pallidi, hanno tutti gli occhi sbarrati. \u00c8 cos\u00ec che un'attivit\u00e0 piacevole, come il passeggio, si trasforma in un lugubre corteo spettrale: con questa metamorfosi si manifesta il pensiero di Munch, che intravede nella borghesia un'umanit\u00e0 vuota, priva di sentimenti, che si limita ad esistere e non a vivere. Quest'opera riprende il pensiero di Ibsen e di Strindberg, i due drammaturghi che pure ripugnavano l'alienazione dell'uomo moderno; allo stesso modo, per\u00f2, anticipa anche il tema dei morti viventi, creature mostruose animate solo da uno stato di vita apparente, intente nella ricerca di qualcosa di indefinito.\nIl ciclo venne esposto interamente nel 1902, in occasione della quinta edizione del \"Berliner Secession\", suddiviso in quattro tappe definite dallo stesso Munch:\nFurono in molti a manifestare il proprio disappunto, soprattutto verso le tele pi\u00f9 provocatorie, colpevoli di aver messo in dubbio le istanze dell'epoca. Camille Mauclair fu categorica nel definire i quadri \u00absenza disegno e di un colore barbaro, di una materia ributtante per impaccio e pesantezza\u00bb. Per l\"'Aftenposen\", storico giornale di Oslo, Munch era \u00abun artista allucinato e allo stesso tempo uno spirito cattivo che si prende gioco del pubblico e si burla della pittura come della vita umana\u00bb. L'artista fu accusato da William Ritter addirittura di \u00abtrasformare troppo semplicisticamente oggetti e persone in una bruttezza indecente, con una esecuzione troppo naive, a scapito di una forte educazione artistica\u00bb. Analogamente, il giornale tedesco \"Magdeburgische Zeitung\" riprese alcune critiche gi\u00e0 mosse negli esordi, affermando che l'artista \u00abdipinge come in passato; gli stessi quadri non finiti, appena abbozzati\u00bb.\nNon mancarono, tuttavia, i ferventi ammiratori: Yvanhoe Rambosson, per esempio, cap\u00ec che \u00abil suo pensiero, complesso e ossessionato, si traduce spesso in un'espressione speciale e impressionante\u00bb, per poi ammettere che \u00abil solo rimprovero che si pu\u00f2 muovere a Munch \u00e8 che egli ottiene gli effetti desiderati attraverso un modo di procedere troppo diretto. Giunge a trasmettere un senso di terrore attraverso un colore o una combinazione di segni che, pur giustificati esteticamente, risultano sgradevoli\u00bb. Anche Walther Rathenau sostenne il pensiero di Munch: \u00abCon un disprezzo spietato per la forma, la chiarezza, l'eleganza, la completezza, ed infine il realismo, dipinge con un intuitivo talento le pi\u00f9 sottili visioni dell'anima\u00bb.\nIl crollo nervoso.\nNell'autunno del 1908 le condizioni di salute di Munch si aggravano, a causa della sua dipendenza dall'alcool e di un litigio in un bar nel quale si vide coinvolto. Lo stesso artista ebbe modo di constatare: \u00abero al margine della follia, sul punto di precipitare\u00bb. Divenuto preda di devastanti allucinazioni e sentendosi perseguitato, decise di entrare nella clinica del dottor Daniel Jacobson. Sotto le sue cure devote Munch miglior\u00f2 la salute del suo corpo e del suo spirito; la degenza dur\u00f2 otto mesi, e nel 1909 l'artista pot\u00e9 fare ritorno in Norvegia. In patria finalmente fu felice: le sue opere si tinsero di colori pi\u00f9 vivaci, meno pessimistici, e a rafforzare ulteriormente il suo umore vi furono gli applausi del pubblico di Christiania, che - riconoscendo il suo successo - inizi\u00f2 a comprare i suoi dipinti. Frattanto, Munch venne fatto Cavaliere dell'Ordine Reale norvegese di Sant'Olav per i suoi \u00abservizi nell'arte\u00bb.\nI disturbi nervosi, tuttavia, erano sempre dietro l'angolo: ne era consapevole il dottor Jacobson, che raccomand\u00f2 al paziente di \u00abfrequentare solo buoni amici, e di evitare di consumare alcolici in pubblico\u00bb. Munch segu\u00ec questo consiglio: prova della fiducia che l'artista riponeva nel proprio medico curante \u00e8 la serie di ritratti ritraenti amici e mecenati; degni di nota sono anche i vari paesaggi che Munch ricolm\u00f2 di ottimismo mediante l'utilizzo di pennellate leggere e cromie vibranti. Con la situazione economica resasi rosea, Munch divenne finalmente in grado di comprare diverse propriet\u00e0, in modo da fornire degna collocazione alle proprie opere d'arte, provvedendo anche alla sua famiglia.\nUltimi anni.\nMunch trascorse gli ultimi anni della sua vita nella sua propriet\u00e0 di 45 ettari di Ekely, a Sk\u00f8yen, Oslo. Gran parte dei suoi ultimi dipinti celebrano l'idillio della vita agreste; a posare per queste scene bucoliche, spesso vi era anche il suo cavallo, Rousseau. Senza sforzo alcuno, inoltre, Munch attir\u00f2 intorno a s\u00e9 un gruppo di fanciulle ardenti, che ritrasse come soggetti di numerosi nudi artistici; non \u00e8 da escludere che l'artista abbia avuto rapporti sessuali con alcune di queste ragazze. In questo periodo Munch si ciment\u00f2 anche nella pittura murale, decorando una delle sale mensa dell'antica fabbrica di cioccolato Freia, sempre a Oslo. Ci\u00f2 malgrado, le sue energie creative erano esaurite, tanto che riusc\u00ec a portare a termine solo una serie di arditi autoritratti.\nNegli anni trenta e quaranta, la propaganda nazionalsocialista persegu\u00ec le opere di Munch, definendole \u00abEntartete Kunst\u00bb (Arte degenerata): queste misure vessatorie, che vennero adottate anche con le tele di Picasso, Paul Klee, Matisse, Gauguin e altri artisti moderni, comportarono l'immediata rimozione delle 82 opere munchiane esposte nei musei tedeschi. Inoltre il 19 luglio 1937 a Monaco, il regime nazista inaugura una mostra per mettere alla berlina l'arte contemporanea d'avanguardia, nella quale sono esposte anche opere di Munch, che ne soffre amaramente. A ci\u00f2 si aggiunse la paura, sorta nel 1940 con l'occupazione nazista della Norvegia, di un imminente sequestro della sua \"opera omnia\". Munch allora aveva 76 anni, e non era consapevole che ben settantuno sue opere avrebbero fatto poi ritorno in Norvegia, acquistate da collezionisti privati.\nMunch mor\u00ec nella tenuta a Ekely il 23 gennaio 1944, appena un mese dopo il suo ottantesimo compleanno.\nRetaggio.\nAlla sua morte, Munch don\u00f2 alla citt\u00e0 di Oslo tutte le sue opere rimanenti, che vennero raccolte in un museo appositamente costruito, il Museo Munch, inaugurato nel 1963. Si tratta del principale organo di tutela del patrimonio munchiano, attivo anche nel campo del diritto d'autore, disciplinando le eventuali violazioni del copyright (come avvenne con la Mars, che nel 2006 rielabor\u00f2 \"L'urlo\" creando una grafica per una propria campagna pubblicitaria).\nIl linguaggio pittorico di Munch, carico di simbolismi \u00abprivati\u00bb, si colloca in una dimensione molto pi\u00f9 personale rispetto agli stili di altri pittori simbolisti, quali possono essere Gustave Moreau e James Ensor. Munch esercit\u00f2 un'influenza determinante sull'arte a lui coeva, specialmente sull'espressionismo tedesco e nord-europeo, che pure rifiutava di credere \u00abin un'arte che non nasce da una forza, spinta dal desiderio di un essere di aprire il suo cuore\u00bb. Molte delle tele di Munch, prima tra tutte \"L'urlo\", devono il proprio successo grazie al loro pregnante simbolismo, che tratta prima fra tutte, la tematica dell\u2019esistenza, oltre che della malattia, quasi certamente influenzata dalle sue condizioni di salute psichica in peggioramento.\nA testimonianza del suo riconoscimento artistico, una delle redazioni de \"L'urlo\" \u00e8 stata battuta dalla casa d'asta londinese Sotheby's per la somma di 119,9 milioni di sterline, divenendo uno dei quadri pi\u00f9 costosi al mondo. Ma non solo: Munch \u00e8 effigiato in moltissimi contesti nazionali, dai francobolli alle monete, passando per i monumenti. Per esempio, Munch venne raffigurato sulla banconota da 1000 kroner, il taglio con il valore pi\u00f9 alto; similmente, in occasione del centocinquantesimo anno della nascita di Munch, le Poste Norvegesi gli hanno dedicato una serie di francobolli commemorativi."}
{"id": "86016", "revid": "2166030", "url": "https://it.wikipedia.org/wiki?curid=86016", "title": "\u0130zmit", "text": "\u0130zmit () \u00e8 una citt\u00e0 della Turchia. Sorge in fondo al golfo di \u0130zmit sul mar di Marmara, e si trova a circa 100\u00a0km a oriente di Istanbul; \u00e8 il capoluogo della provincia di Kocaeli e contava 294 875 abitanti nel 2010 .\nCaratteristiche.\nIzmit \u00e8 un importante centro commerciale e industriale. Possiede un porto molto attivo e si trova sulla pi\u00f9 importante strada turca, quella che unisce Istanbul ad Ankara. Possiede una grande raffineria, industrie del cemento e della carta, un grande impianto della industria automobilistica Ford e un impianto della Pirelli dove sono prodotte le gomme della Formula 1. Essa \u00e8 anche una notevole citt\u00e0 turistica, grazie a quanto rimane dei monumenti del suo glorioso passato.\nStoria.\nPrima della conquista ottomana.\nNell'antichit\u00e0 la citt\u00e0 era chiamata Astaco od Olbia. Dopo una distruzione fu ricostruita intorno al 264 a.C. dal re della Bitinia Nicomede I che le diede il nome di Nicomedia. Nel 64 a.C. divenne capitale della provincia di Bitinia e Ponto. Fu quindi scelta nel 284 dall'imperatore Diocleziano come sede imperiale della parte orientale dell'Impero romano per la sua posizione strategica, nelle vicinanze dello stretto dei Dardanelli e del Bosforo. Sotto Diocleziano venne molto arricchita e nel 303-304 vi fu costruita un'arena in occasione dei Vicennalia. Perse il suo ruolo di residenza imperiale nel 330, quando venne fondata la citt\u00e0 di Costantinopoli, seconda capitale dell'Impero. Fu distrutta da un terremoto nel tardo IV secolo. Nel V secolo fu un centro dell'arianesimo. Della citt\u00e0 antica oggi resta solo qualche rovina del Palazzo imperiale di Diocleziano, tracce dell'acquedotto, una fontana del II secolo e resti nelle vicinanze del porto.\nDall'840 in poi, \"Nicomedia\" divenne la capitale della thema Optimaton seppure la popolazione continuasse ad invecchiare e la citt\u00e0 venisse gradualmente abbandonata, come viene descritto dal geografo arabo, Ibn Khordadbeh. L'insediamento andava cos\u00ec progressivamente restringendosi fino a limitarsi alla sola cittadella in collina. \nNel 1080, la citt\u00e0 serv\u00ec come base militare ad Alessio I per le sue campagne contro i turchi Selgiuchidi, durante la prima e la seconda crociata. \nLa citt\u00e0 rimase nel possesso dell'Impero latino tra il 1204 ed il 1240, quando fu recuperata da Giovanni III Vatatze. Ritorn\u00f2 cos\u00ec sotto il controllo dell'Impero bizantino per quasi un secolo, ma dopo la sconfitta bizantina nella battaglia di Bafeo del 1302, rimase sotto la continua minaccia delle armate ottomane.\nDopo la conquista ottomana.\nLa citt\u00e0, continuamente fortificata nei secoli dai bizantini, fu assediata per due volte da parte degli Ottomani (nel 1304 e 1330) prima di soccombere nel 1337 (assedio di Nicomedia). Fu restituita ai Bizantini nel 1403 e ripresa di nuovo dopo pochi anni.\nGli ottomani fecero di \u0130zmit la capitale del Sangiaccato di Kocaeli. \nLimitandosi agli ultimi secoli, la citt\u00e0 fu sconvolta in tre occasioni da gravi terremoti: il 14 settembre 1509, il 22 maggio 1766 e il 17 agosto 1999; in quest'ultima occasione, il terremoto di magnitudo 7.4 caus\u00f2 14.000 morti.\nEconomia.\nLa storia di \u0130zmit \u00e8 legata al suo porto. Nel 1913 il governo turco aveva lavorato per privatizzare il porto. A quel tempo, una societ\u00e0 chiamata Vickers costru\u00ec un molo temporaneo, portando una piccola attivit\u00e0 di esportazione nell'area. Gli inglesi descrissero il porto come avente pochi affari nel 1920. Durante il periodo del Sangiaccato di \u0130zmit, le regioni boscose dell'area furono devastate dalla deforestazione. Il legno nella regione di \u0130zmit veniva utilizzato principalmente per produrre carbone di legna. Negli anni '20 la zona era nota anche per la tessitura del lino. Le fabbriche erano rare in quel periodo, quindi la maggior parte della biancheria era fatta a mano. Fu descritto come \"grossolano\" e molto richiesto in Turchia dal 1920. \u0130zmit era la sede di due fabbriche di uniformi dell'esercito turco e della marina. Uno faceva fez e l'altro cappelli di tessuto. L'area produceva tappeti e ricami, realizzati principalmente da donne cristiane.\n\u0130zmit ha una grande raffineria di petrolio e importanti fabbriche di carta e cemento. La Ford Motor Company ha uno stabilimento qui in una joint venture con Otosan, assemblando i furgoni Transit / Tourneo (compreso il nuovo V362 Transit / Tourneo Custom dalla fine del 2012) e Transit / Tourneo Connect. Con la chiusura dello stabilimento Ford di Southampton nel luglio 2013 e il lancio del nuovo Transit V363 solo Otosan nel 2014, \u0130zmit sar\u00e0 l'unico produttore di furgoni Ford Transit per l'Europa. \u00c8 anche un hub di logisitco, essendo sulla principale autostrada e linee ferroviarie tra Istanbul e Ankara e avendo un porto importante. Negli ultimi anni la provincia \u00e8 diventata un punto di crescita per l'industria automobilistica turca, ricevendo investimenti da Ford, Hyundai, Honda e Isuzu. Gli pneumatici e i prodotti in gomma sono prodotti secondo standard di livello mondiale (Goodyear, Pirelli, Lassa e Bridgestone). Ad oggi, la provincia di Kocaeli ha attratto pi\u00f9 di 1200 investimenti industriali, 108 dei quali sono stati istituiti con capitale internazionale. La pi\u00f9 grande impresa turca, la T\u00fcpra\u015f Petroleum Refinery Plant, si trova a Kocaeli e contiene complessivamente il 27% dell'industria nazionale dei prodotti chimici, compresi i prodotti petrolchimici. Diciotto delle 100 maggiori imprese turche si trovano a Kocaeli e contribuiscono a circa il 17-18% del gettito fiscale nazionale. La rivista Foreign Direct Investment affiliata al Financial Times ha nominato Kocaeli (la provincia di cui \u0130zmit \u00e8 la capitale) tra le 25 regioni europee del futuro per il 2006-2007. La citt\u00e0 \u00e8 stata scelta insieme ad Adana per la Turchia, che ha ottenuto il punteggio pi\u00f9 alto per efficacia in termini di costi rispetto alle infrastrutture pi\u00f9 ampie di Kocaeli, mentre Adana e Kocaeli hanno ottenuto punti per le risorse umane e la qualit\u00e0 della vita. Il famoso dolce tradizionale turco Pi\u015fmaniye \u00e8 un prodotto di \u0130zmit e della provincia di Kocaeli.\nTrasporti.\nSituata lungo le coste commercialmente attive del Mar Nero e del Mar di Marmara, Kocaeli vanta 5 porti e 35 bacini industriali, che la rendono un importante centro di comunicazione, nonch\u00e9 il punto di contatto interno pi\u00f9 lontano dell'Anatolia e una porta di accesso per i mercati globali. Le principali vie di trasporto, la strada statale D100 e la Trans European Motorway che collega l'Europa con l'Asia, insieme alle linee ferroviarie, formano una rete di passaggio intercontinentale. La stazione ferroviaria centrale di \u0130zmit \u00e8 una delle pi\u00f9 trafficate della Turchia, costruita nel 1977 per sostituire la stazione originale.\nKocaeli confina con uno dei pi\u00f9 grandi centri metropolitani del mondo, Istanbul. La sua vicinanza ai due aeroporti internazionali di Istanbul (l'aeroporto internazionale Sabiha G\u00f6k\u00e7en e l'aeroporto internazionale Atat\u00fcrk), che distano rispettivamente 45 e 80 km dal centro della citt\u00e0 di \u0130zmit, fornisce collegamenti nazionali e internazionali."}
{"id": "86017", "revid": "219110", "url": "https://it.wikipedia.org/wiki?curid=86017", "title": "Stampante", "text": "La stampante, unit\u00e0 di stampa o unit\u00e0 stampante, \u00e8 una periferica di output elettronica del computer in grado di eseguire l'operazione di stampa su carta di dati scelti dall'utente. Attraverso la stampante il computer \u00e8 quindi in grado di trasferire immagini e/o testi su carta.\nStoria.\nL'impiego delle stampanti risale agli albori dell'informatica, in quanto bisogna ricordare che l'utilizzo del monitor per l'output dei dati \u00e8 un'invenzione relativamente recente. I primi computer restituivano i dati per mezzo di spie luminose, nastri perforati e stampe su carta. In realt\u00e0 anche prima dell'era dei computer, gi\u00e0 a met\u00e0 Ottocento erano disponibili stampanti per imprimere su carta i segnali in Codice Morse del telegrafo.\nTutte le stampanti sviluppate fino agli anni ottanta utilizzavano la tecnologia ad impatto, gi\u00e0 sviluppata per le macchine da scrivere; i primi sistemi di videoscrittura erano praticamente costituiti da una stampante abbinata ad un computer dedicato.\nL'introduzione della tecnologia a matrice di aghi avvenne nel 1970 ad opera di Centronics, nome legato allo standard della porta parallela. Il numero limitato di aghi nei primi modelli produceva caratteri poco definiti e sbiaditi.\nL'introduzione della matrice a 24 aghi con la famiglia LQ della Epson, segn\u00f2 una svolta nella qualit\u00e0, che divenne comparabile con la tecnologia ad impatto tradizionale, ma con in pi\u00f9 la possibilit\u00e0 della stampa grafica.\nNel 1971 la Casio inizia lo sviluppo della tecnologia a getto di inchiostro piezoelettrica. Il primo modello commerciale di stampante inkjet fu disponibile solamente nel 1984: la serie \"Thinkjet\" dalla Hewlett Packard. Questa svolta fu possibile grazie allo sviluppo della tecnologia termica a partire dal 1979 dalla stessa HP. Dopo tre anni usc\u00ec il primo modello a colori: la \"paintjet\".\nLa tecnologia laser fu sviluppata inizialmente da Xerox Corporation nel 1971. Le prime macchine erano estremamente costose, complesse ed ingombranti. La prima stampante laser commerciale da tavolo fu resa disponibile da Canon nel 1982: la LBP-10.\nImportante fu anche lo sviluppo degli standard di comunicazione con il computer. Alcuni modelli di stampanti di successo hanno dato origine a standard \"de facto\", le cosiddette \"emulazioni\". Una stampante poteva accettare i comandi destinati al modello standard emulato ed era in questo modo compatibile con il software esistente. Alcuni esempi di emulazioni sono: IBM Proprinter, Epson ESC P/2, HP Laserjet.\nAltrettanto importante \u00e8 stata l'ideazione dei linguaggi standard per la descrizione della pagina, indipendenti dal modello di stampante: i pi\u00f9 diffusi sono il Postscript di Adobe (1976) ed il Printer Control Language (PCL) di Hewlett Packard.\nIn pratica le applicazioni codificano nel linguaggio specifico le pagine da stampare, senza doversi preoccupare di quale dispositivo di output \u00e8 utilizzato, il codice \u00e8 poi interpretato dal microprocessore della stampante, dai driver software, oppure da programmi di visualizzazione/conversione.\nDescrizione.\nFunzionamento logico.\nTipicamente la stampante in quanto periferica del computer riceve in input dalla CPU su ordine del sistema operativo l'ordine di stampa e con esso il documento da stampare, dopo che l'utente ha selezionato le opzioni o propriet\u00e0 di stampa desiderate se volete. A supporto del processo di stampa \u00e8 lo spooler che riceve dai programmi i dati da stampare e li stampa in successione, permettendo ai programmi di proseguire senza dover attendere la fine del processo di stampa. Sulla stampante possono pendere dunque pi\u00f9 processi di stampa richiesti e in attesa gestiti spesso con code a priorit\u00e0.\nParametri di stampa.\nI parametri che caratterizzano una qualsiasi stampante sono essenzialmente:\nTecnologie.\nMolteplici sono le tecnologie sviluppate per stampare informazioni su carta. Alcune sono state rese obsolete dall'arrivo di altre, ma spesso non del tutto estinte, semplicemente relegate ad applicazioni particolari.\nTridimensionali.\nQuesto tipo di stampanti permette la riproduzione in tre dimensioni di oggetti aventi varia forma e dimensione. Si basano su una serie di testine - disposte secondo i tre assi dello spazio (x, y, z) dalle quali viene estruso il materiale (in genere una resina) che costituir\u00e0 l'oggetto finito. La precisione e l'ordine di grandezza dei dettagli riprodotti rendono questo tipo di stampanti adatte alla modellistica industriale. Si prevede il suo impiego anche per la tele-dislocazione delle linee di produzione della componentistica industriale, medica e della oggettistica rispetto alle sedi di progettazione.\nImpatto.\nQuesta tecnologia, per la maggior parte, \u00e8 derivata dalle macchine da scrivere elettriche. Essenzialmente alcuni punzoni riportano in rilievo la forma del carattere, che per mezzo di un elettromagnete viene battuto sulla carta con l'interposizione di un nastro inchiostrato. I caratteri possono essere portati su leve, sulla superficie di cilindri, sul bordo di un disco (margherita), su un nastro metallico (catena), o su una sfera. I limiti di questo sistema consistono nella limitatezza di ci\u00f2 che pu\u00f2 essere stampato (font fissi, niente grafica) e nella lentezza, ad eccezione delle stampanti a catena che riuscivano a stampare a velocit\u00e0 paragonabili ad una moderna laser.\nStampanti di linea.\nAppartengono sempre alla categoria delle stampanti ad impatto, ma sono molto pi\u00f9 veloci riuscendo a stampare un'intera linea di testo alla volta. Nel corso degli anni sono state sviluppate tre diverse tipologie.\nIn entrambi i casi per stampare una linea, dei piccoli martelli accuratamente temporizzati colpiscono la parte posteriore della carta nel momento esatto in cui il carattere corretto da stampare sta passando davanti alla giusta colonna carta. La carta viene spinta avanti contro un nastro di tessuto inchiostrato che a sua volta preme contro la forma del carattere e questo viene impresso sulla carta.\nLe \"stampanti a matrice di riga\" rappresentano l'ultima tipologia di stampanti di linea e sono tuttora in commercio. Queste stampanti sono un ibrido tra le stampanti a matrice di aghi e la stampante di linea a martelli. In queste stampanti, un pettine di piccoli martelli puntiformi stampa contemporaneamente una riga delle colonne dei pixel per volta. Facendo muovere leggermente il pettine avanti e indietro \u00e8 possibile stampare l'intera fila di pixel. La carta viene alzata e viene stampata la fila successiva di pixel, fino al completamento della riga di caratteri. Poich\u00e9 con questa tecnica si aumenta notevolmente il numero di aghi che stampano in contemporanea rispetto ai 9 o 24 della stampanti con matrice di aghi convenzionale, queste stampanti sono molto pi\u00f9 veloci rispetto alle stampanti con matrice di aghi e sono competitive nella velocit\u00e0 rispetto alle stampanti di linea, avendo in pi\u00f9 l'enorme vantaggio di poter stampare grafica a matrice di punti, es. i Codici a Barre.\nDato elevati costi, gli ingombri e la rumorosit\u00e0, le stampanti di linea erano impiegate per quei gravosissimi lavori di stampa dentro ai centri di calcolo dove, collegati a potentissimi mainframe, venivano impiegate per la stampa di bollette da inoltrare alle utenze nazionali di acqua luce telefono.\nNelle stampanti di linea la velocit\u00e0 di stampa viene espressa in LPM ovvero Linee Per Minuto, diversamente dalle altre stampanti ad impatto dove viene espressa in Caratteri Per Minuto (CPM)\nL'eredit\u00e0 delle stampanti di linea si trova anche oggi dentro a molti sistemi operativi dei computer, che tuttora usano le abbreviazioni; lp\" , \" lpr\" , o \" LPT\" per riferirsi alle LinePrinTers\nMatrice di aghi.\nLe testine di stampa, generalmente con standard di 7, 9, 18, 24 oppure 36 aghi funziona attraverso testine di stampa ad aghi in acciaio, o in sinterizzato di tungsteno, mossi da elettromagneti azionati da driver appositi, battono sulla carta attraverso un nastro inchiostrato mentre si spostano lateralmente sul foglio. La sequenza dei colpi \u00e8 generata da un circuito elettronico per comporre i pixel che costituiscono i caratteri o parte di un'immagine. La risoluzione in queste stampanti \u00e8 misurata in CPI (caratteri per pollice), ovvero il numero di caratteri che potevano essere contenuti in senso orizzontale in un pollice (2,54\u00a0cm).\nLa stampa pu\u00f2 avvenire in entrambi i sensi di spostamento della testina, con un aumento della velocit\u00e0 complessiva (stampa bidirezionale). Alcuni modelli di stampanti ad aghi possono riprodurre il colore, impiegando oltre al nero anche tre bande colorate secondo lo standard CMYK. La tecnologia di stampa a matrice \u00e8 ancora richiesta in alcuni settori poich\u00e9 permette di imprimere anche modulistica a pi\u00f9 copie.\nGetto di inchiostro.\n\u00c8 la tecnologia che ha avuto il maggiore successo presso l'utenza privata ed i piccoli uffici, principalmente a causa del basso costo di produzione, della silenziosit\u00e0 e buona resa dei colori. Una schiera di centinaia di microscopici ugelli spruzzano minuscole gocce di inchiostro a base di acqua sulla carta durante lo spostamento del carrello. Il movimento dell'inchiostro \u00e8 ottenuto per mezzo di due distinte tecnologie:\nEntrambi veri prodigi di fluidodinamica sono realizzate con tecnologie di fotoincisione simili a quelle per la produzione di massa dei circuiti integrati, che consentono costi per quantit\u00e0 molto contenuti. La risoluzione e la qualit\u00e0 di stampa di queste testine raggiunge livelli paragonabili alla fotografia tradizionale, ma solamente utilizzando carta la cui superficie sia stata opportunamente trattata per ricevere l'inchiostro. Il problema pi\u00f9 grave di questa tecnica \u00e8 l'essiccamento dell'inchiostro nelle testine, che \u00e8 frequente causa di malfunzionamenti. Un altro svantaggio \u00e8 dato dall'elevato costo per copia stampata se confrontato con le altre tecnologie.\nQueste stampanti impiegano circa 5-15 secondi per pagina, e hanno una risoluzione che varia dai 300x300 dpi (dot per inches) ai 4200x1200 dpi.\nInchiostro solido (Sublimazione d'inchiostro).\nTecnologia simile alla precedente, ma che offre anche su carta comune immagini dall'aspetto fotografico, grazie alla lucidit\u00e0 della cera. L'impiego di queste stampanti si sta espandendo sempre pi\u00f9. Originariamente creata da Tektronix nel 1986. Dopo l'acquisto da parte di Xerox della divisione Color Printing and Imaging di Tektronix nel 2000, la tecnologia \"solid ink\" (inchiostro solido) divenne parte della linea di stampa da ufficio di Xerox.\nLa tecnologia solid ink utilizza degli stick di inchiostro solido al posto dell'inchiostro fluido o delle cartucce di toner abitualmente utilizzate nelle stampanti. Dopo che lo stick di inchiostro viene caricato nella stampante, viene sciolto ed utilizzato per produrre immagini sulla carta in un processo molto simile alla stampa offset. Xerox sostiene che la stampa con gli inchiostri solidi abbia colori pi\u00f9 vibranti rispetto agli altri metodi di stampa, sia pi\u00f9 facile da usare, possa essere fatta su una variet\u00e0 di mezzi molto ampia e sia maggiormente eco-compatibile dal momento che riduce la produzione di sostanze di scarto. Gli stick non sono tossici e si possono maneggiare senza alcuna conseguenza nociva. A met\u00e0 degli anni novanta, il Presidente della Tektronix inger\u00ec parte di uno stick di inchiostro solido, allo scopo di dimostrare che erano completamente sicuri da usare e maneggiare... e potenzialmente commestibili! La sostanza degli stick \u00e8 composta da oli vegetali.\nStampanti a inchiostro solido sono per esempio la Xerox Phaser 8560 e la Xerox Phaser 8560MFP.\nLaser.\nQuesta tecnologia deriva direttamente dalla xerografia comunemente implementata nelle fotocopiatrici analogiche.\nIn sintesi, un raggio laser infrarosso viene modulato secondo la sequenza di pixel che deve essere impressa sul foglio. Viene poi deflesso da uno specchio rotante su un tamburo fotosensibile elettrizzato che si scarica dove colpito dalla luce. L'elettricit\u00e0 statica attira una fine polvere di materiali sintetici e pigmenti, il toner, che viene trasferito sulla carta (sviluppo). Il foglio passa poi sotto un rullo fusore riscaldato ad elevata temperatura, che fonde il toner facendolo aderire alla carta (fissaggio). Per ottenere la stampa a colori si impiegano quattro toner: nero, ciano, magenta e giallo, trasferiti da un unico tamburo oppure da quattro distinti.\nPer semplificare la gestione dei consumabili, nelle stampanti laser monocromatiche moderne il toner e il tamburo fotosensibile sono incluse in un'unica cartuccia. Questo tipo di stampante ha una velocit\u00e0 di circa 70 ppm (pagine per minuto) ed una risoluzione che supera i 1200 dpi.\nRischi per la salute.\nLe stampanti laser sono state connesse a diversi rischi per la salute.\nOzono.\nCome conseguenza del processo di stampa la stampante produce azoto e ossigeno ionizzati che formano ozono e ossidi di azoto. Per questo alcuni modelli \u00e8 installato un filtro al carbonio che intercetta il flusso d'aria riducendo tali ossidi. \nQuando una stampante laser viene usata per un lungo periodo in uno spazio ridotto e non ventilato il livello d'ozono pu\u00f2 raggiungere livelli tali da divenire irritante.\nDa diversi anni la maggior parte delle stampanti laser hanno modificato la componentistica eliminando il filo corona che era la causa di produzione di ozono, Si pu\u00f2 affermare che la maggior parte delle stampanti laser vengano considerate ad emissione di ozono quasi nullo \nProblemi respiratori.\nSecondo uno studio condotto in Queensland, Australia, alcune stampanti emettono un particolato che pu\u00f2 causare disturbi respiratori. Gli autori hanno segnalato come l'emissione di polveri sottili variasse significativamente anche fra macchine dello stesso modello. Secondo il professor Morawska dell'Universit\u00e0 del Queensland una stampante emette tante polveri sottili quante una sigaretta.\nLe conseguenze dell'inalazione di tali polveri dipendono dalla loro composizione spaziando dall'irritazione delle vie respiratorie a malattie pi\u00f9 serie come problemi cardiovascolari o cancro.\nUno studio giapponese del 2006 ha scoperto che le stampanti laser aumentano le concentrazioni di sostanze cancerogene come benzolo e stirene, o nocive come lo xilene e l'ozono, mentre le stampanti a getto d'inchiostro emettono 1-pentanolo.\nMuhle et al. (1991) hanno riportato che la conseguenza dell'inalazione cronica di toner (una polvere plastica pigmentata con carbone, diossido di titanio e silica) \u00e8 simile qualitativamente al biossido di titanio e agli scarichi di un motore diesel.\nLED.\nTecnologia molto simile alla precedente, impiega al posto del laser una barra di LED disposti per tutta la larghezza di una pagina e in numero uguale al numero di pixel da stampare.\nLe ultime tecnologie consentono una risoluzione di stampa pari o superiore al laser.\nLa tecnologia LED, necessitando di una minore quantit\u00e0 di parti mobili, viene considerata pi\u00f9 affidabile ed efficiente rispetto al laser tradizionale, mantenendo inoltre un costo di produzione pi\u00f9 basso.\nCarta termica.\nImpiega un rotolo di carta speciale, trattata chimicamente in modo da annerirsi se scaldata. Una testina larga quanto la pagina, costituita da una schiera di resistenze elettriche che si scaldano per effetto Joule, impressiona l'immagine sul foglio mentre questo vi scorre sotto. Era impiegata nei primi apparecchi telefax, ma i documenti stampati tendevano ad ingiallire e diventare illeggibili in breve tempo. La tecnica \u00e8 largamente impiegata nelle stampanti di registratori di cassa, bilance, parchimetri ecc. Era impiegata nella stampante integrata con funzioni di plotter nel personal computer Olivetti P6060, avente una testina ceramica costituita da una fila di 5 punti resistivi, equivalenti alle 5 colonne standard dei caratteri alfanumerici.\nTrasferimento termico.\nQuesta tecnologia (detta anche a \"sublimazione\") deriva direttamente dalla precedente, ma invece di impiegare carta speciale, utilizza una pellicola di plastica rivestita da un pigmento che viene trasferito su carta comune o plastica dal calore. Esistono anche modelli a colori, impieganti quattro pellicole con i colori fondamentali. La risoluzione \u00e8 pi\u00f9 bassa rispetto alle stampanti inkjet (non supera in genere i 300 dpi), tuttavia tale risoluzione \u00e8 sufficiente per ottenere stampe fotografiche di alta qualit\u00e0: l'inchiostro, infatti, raggiungendo la carta in forma gassosa, si mescola perfettamente permettendo di ottenere qualunque sfumatura di colore in ogni pixel, mentre le stampanti inkjet, per ottenere alcune sfumature, devono ricorrere al dithering (utilizzando pi\u00f9 punti per realizzare un solo pixel); una stampa fotografica raramente supera la risoluzione di 300 ppi (pixel per pollice), dal momento che ad occhio nudo \u00e8 praticamente impossibile apprezzare dettagli ad una risoluzione superiore: sulla stampa a sublimazione, la risoluzione in ppi corrisponde a quella in dpi (punti per pollice), mentre su una stampa inkjet, utilizzando il dithering, ogni pixel \u00e8 formato da pi\u00f9 punti ed occorrono anche 1200 dpi per una risoluzione di 300 ppi.\nLe stampe a sublimazione sono inoltre pi\u00f9 durature rispetto alle stampe inkjet, tendendo meno al viraggio verso il verde.\nBraille.\nQueste macchine non impiegano inchiostri ma imprimono nella carta i simboli caratteristici dell'alfabeto braille per non vedenti. Dispongono di una serie di punzoni mossi da elettromagneti che perforano o imbutiscono la carta creando dei puntini in posizioni opportune grazie ai quali \u00e8 possibile leggere il testo impresso utilizzando il senso del tatto anzich\u00e9 quello della vista.\nPer permettere una comoda lettura i puntini sono posizionati tra di essi sempre alla stessa distanza o comunque distanze di poco differenti da quelle standard, quindi non ha senso parlare di risoluzione di stampa.\nCon questo tipo di stampante \u00e8 possibile stampare soltanto le 64 combinazioni permesse dai 6 puntini del braille, e non \u00e8 quindi possibile stampare immagini o grafiche elaborate. Si possono creare delle semplici geometrie decorative giocando con combinazioni di caratteri, tecnica utilizzata per frontespizi o per evidenziare l'inizio di un nuovo capitolo.\nSoftware.\nIl processo di stampa viene gestito dal sistema operativo tramite un apposito driver specifico per ogni modello, fornito dal produttore della stampante, che a differenza del driver generico di Windows, offre pieno supporto a tutte le funzioni della stampante, tra cui funzione di fronte/retro, fascicolazione, pinzatura, calibrazione del colore e altro.\nSu piattaforma Microsoft Windows \u00e8 possibile stampare ingenti quantit\u00e0 di documenti con l'ausilio di software specifici, come ad esempio Print Conductor."}
{"id": "86018", "revid": "767487", "url": "https://it.wikipedia.org/wiki?curid=86018", "title": "Charlot ingombrante", "text": "Charlot ingombrante (\"Kid Auto Races at Venice\") \u00e8 un film del 1914 diretto e interpretato da Henry Lehrman. Il cortometraggio rappresenta la prima apparizione di Charlie Chaplin nei panni del celebre vagabondo (in inglese \"The Tramp\") noto nei paesi non anglofoni come Charlot. Il film fu prodotto dalla Keystone Pictures Studio e distribuito negli Stati Uniti dalla Mutual Film il 7 febbraio 1914. In italiano \u00e8 stato trasmesso in TV coi titoli Charlot sul circuito e Charlot si distingue, mentre in inglese \u00e8 noto anche come \"The Pest\", \"Kid Auto Races\" e \"The Children's Automobile Race\".\nNel 2020 \u00e8 stato scelto per la conservazione nel National Film Registry della Biblioteca del Congresso degli Stati Uniti d'America.\nTrama.\nUna troupe sta filmando una gara automobilistica per bambini a Venice (Los Angeles), ma le riprese vengono intralciate da Charlot che entra continuamente nel campo della cinepresa nonostante i tentativi (sia pacifici sia violenti) del regista di allontanarlo. Gli spettatori della gara, inizialmente perplessi, sono presto divertiti dalle buffonate del vagabondo.\nProduzione.\nIl film fu girato in soli quarantacinque minuti nel pomeriggio dell'11 gennaio 1914, mentre era in corso la gara reale. Diventa quindi rilevante anche perch\u00e9 registra la prima reazione di un pubblico a Charlot, poich\u00e9 quelli visibili nel film sono gli effettivi spettatori dell'evento. \"Charlot ingombrante\" non fu per\u00f2 il primo corto con Charlot in ordine di produzione, poich\u00e9 la settimana precedente erano gi\u00e0 terminate le riprese di \"Charlot all'hotel\" che tuttavia fu montato e distribuito dopo. \"Charlot ingombrante\" fu completato il 17 gennaio 1914.\nDistribuzione.\nData di uscita.\nLe date di uscita internazionali sono state:"}
{"id": "86020", "revid": "1632387", "url": "https://it.wikipedia.org/wiki?curid=86020", "title": "Ecliptica", "text": "Ecliptica \u00e8 l'album di debutto del gruppo musicale finlandese Sonata Arctica, pubblicato nel 1999 e ristampato nel 2008 da Universal UK assieme al disco successivo, \"Silence\", e nel 2014, in occasione dei 15 anni dalla nascita della band, col titolo \"Ecliptica - Revisited; 15th Anniversary Edition\". In entrambe le ristampe sono state aggiunte tracce bonus e note sulla band.\nAlcune delle tracce presenti in \"Ecliptica\" erano state in precedenza pubblicate nei primi demo della band, allora conosciuta inizialmente come \"Tricky Beans\" e poi come \"Tricky Means\". In particolare la canzone \"Letter to Dana\" era presente su \"Friend Till the End\", prima incisione pubblicata alla fine del 1996, mentre \"Mary-Lou\", \"UnOpened\", \"8th Commandment\" e \"FullMoon\" erano presenti sull'ultimo demo del gruppo (\"FullMoon\"), prima della pubblicazione di questo album.\nRiedizione.\nIl 24 ottobre 2014 l'album verr\u00e0 ripubblicato con il titolo \"Ecliptica \u2013 Revisited; 15th Anniversary Edition\"; si tratter\u00e0 di una versione registrata nuovamente dei brani dell'album, con l'aggiunta della cover di \"I Can't Dance\" dei Genesis."}
{"id": "86025", "revid": "312739", "url": "https://it.wikipedia.org/wiki?curid=86025", "title": "Stampante laser", "text": ""}
{"id": "86028", "revid": "767487", "url": "https://it.wikipedia.org/wiki?curid=86028", "title": "Charlot all'hotel", "text": "Charlot all'hotel (\"Mabel's Strange Predicament\") \u00e8 un film del 1914 diretto e interpretato da Mabel Normand. \u00c8 il terzo cortometraggio interpretato da Charlie Chaplin, e il primo in ordine di produzione in cui l'attore veste i panni di Charlot. Il film fu prodotto dalla Keystone Pictures Studio e distribuito negli Stati Uniti dalla Mutual Film il 9 febbraio 1914, mentre Italia fu trasmesso su Rai 1 il 17 maggio 1969 nel programma \"Oggi le comiche\". In inglese \u00e8 noto anche col titolo \"Hotel Mixup\".\nTrama.\nNella hall di un albergo, l'ubriaco Charlot sottopone alle sue attenzioni la giovane ed elegante Mabel, che per\u00f2 lo evita ed esce brevemente dall'albergo con il suo cane. Fuori conosce un ragazzo, e i due si innamorano. Tornata dentro, Mabel viene nuovamente infastidita da Charlot (che tira la coda al suo cane) e sale nella sua camera. L\u00ec si mette a giocare con il cane, ma una donna che soggiorna col marito nella stanza di fronte, infastidita dal rumore, va a lamentarsi dal direttore. Mabel esce dalla sua camera in pigiama e rimane chiusa fuori, quindi viene raggiunta da Charlot. Per sfuggire alle avances del vagabondo, Mabel entra nella stanza di fronte alla sua (dove c'\u00e8 ancora l'ignaro marito della donna) e si nasconde sotto al letto. Poco dopo il suo spasimante arriva con un mazzo di fiori per lei, e non trovandola in camera aspetta il suo ritorno nella stanza di un suo amico, il quale \u00e8 proprio l'uomo sotto il cui letto \u00e8 andata a nascondersi Mabel. La ragazza viene presto scoperta, e ne nasce una gran confusione vivacizzata dal ritorno di Charlot e della moglie dell'uomo. Mentre i due coniugi litigano, Mabel e il suo spasimante riescono fortunatamente a chiarirsi e, cacciato via Charlot, si baciano.\nProduzione.\n\"Charlot all'hotel\" fu girato la settimana precedente a \"Charlot ingombrante\", ma essendo un corto di un rullo fu completato e distribuito dopo; rappresenta quindi la prima occasione in cui Chaplin interpret\u00f2 Charlot. Il produttore Mack Sennett incaric\u00f2 Chaplin di inventarsi una gag tramite una truccatura comica qualsiasi.\nSennett e la sua compagnia reagirono favorevolmente al personaggio e Chaplin cre\u00f2 per la sua prima scena nella hall una gran quantit\u00e0 di gag, tanto che Sennett lasci\u00f2 che essa si protraesse per 75 piedi di pellicola (circa un minuto), diversamente da come faceva di solito. Il film fu completato il 20 gennaio 1914.\nDistribuzione.\nData di uscita.\nLe date di uscita internazionali sono state:"}
{"id": "86029", "revid": "119266692", "url": "https://it.wikipedia.org/wiki?curid=86029", "title": "Oficleide", "text": "L'oficleide \u00e8 uno strumento musicale a fiato costruito nel 1817 da Jean Hilaire Ast\u00e9, pi\u00f9 noto come Halary. Il suo nome deriva dalla fusione di due nomi: \"ophis\" (serpente) e \"cleide\" (chiave), da cui \"serpente a chiavi\". Infatti questo strumento deriva dall'antico \"serpentone\", strumento basso della famiglia dei cornetti rinascimentali, ma costruito in ottone anzich\u00e9 in legno rivestito da cuoio, con l'aggiunta di 11 chiavi.\nL'oficleide fu usato da Gaspare Spontini, Hector Berlioz, Felix Mendelssohn, Gioachino Rossini, Richard Wagner, Antonino Pasculli, Giuseppe Verdi e altri nelle proprie opere; fu rimpiazzato dalla tuba, strumento dotato di maggiore sonorit\u00e0.\n\u00c8 proprio partendo dall'oficleide che Adolphe Sax invent\u00f2 il sassofono, che nella prima denominazione si chiamava \u00abnuovo oficleide\u00bb ovvero \u00aboficleide a bocchino\u00bb.\nStoria.\nFin dalla fine del '500, il serpentone, costruito con due valve di legno incollate e tenute insieme da legamenti in cuoio, era entrato nel normale servizio religioso, con lo scopo di dare la nota ai coristi nel canto piano delle chiese francesi. Le limitazioni del serpentone erano, per\u00f2, notevoli: a causa della sua peculiare costruzione, i fori per le dita dell'esecutore erano praticati in posizioni comode da raggiungere ma non ideali per permettere un'intonazione adeguata di tutta la scala cromatica. \nPresto diverse chiavi, simili a quelle dei legni, vennero applicate al serpentone, per tentare di \"alleviare\" questi problemi di intonazione e rendere le esecuzioni pi\u00f9 affidabili. Di fatto, anche nella musica militare, il serpentone era l'unico strumento a fiato utilizzabile per rinforzare le armonie degli ottoni nell'ottava di basso (da Do 1 a Do 2). Anche per venire incontro a chi doveva suonare marciando o a cavallo, si cominciarono a costruire strumenti affini al Serpente da Chiesa, ma abbandonando la forma a serpentina in favore di una pi\u00f9 agevole struttura a \"V\" pi\u00f9 o meno aperta, ispirandosi anche al \"Basson russe\", un Corno basso in dotazione a bande militari russe, costruito appunto con una forma simile al fagotto.\nNel 1817 Ast\u00e9 brevett\u00f2 il suo \"Serpent en metal avec cl\u00e8s\", un serpentone costruito in modo da essere suonato in posizione verticale, dotato di chiavi (otto, nel prototipo, arriveranno poi fino a 11 negli ultimi strumenti), dal suono pi\u00f9 potente e soprattutto dall'intonazione pi\u00f9 accurata.\nUso.\nSpontini fu il primo a mettere in partitura l'oficleide, nella banda di palco della sua opera \"Olympie\": la banda di palco, che ricalca fedelmente le formazioni di cavalleria francese, con trombe e corni naturali e una parte grave di trombone, aggiunge timidamente l'oficleide, con poche note, usate giusto per completare l'estensione verso il grave del trombone nella Marcia di Incoronazione dell'Opera. Berlioz ne ascolt\u00f2 l'esecuzione e decise che si potesse trarre buon uso dall'oficleide, in rinforzo alla parte grave dei gli ottoni nell'orchestra. L'oficleide entr\u00f2 in pianta stabile nell'organico orchestrale,sinfonico ed operistico, e non smise di essere utilizzata nelle chiese francesi per dare la nota e sostenere il coro al posto del vecchio serpentone. Notevole l'uso che ne fece Hector Berlioz, nella Sinfonia Fantastica, op.14, ma validissime parti per Oficleide furono scritte da valenti compositori. Singolare anche l'orchestrazione del \"Rienzi\" di Wagner, dove in partitura si trovano sia il serpentone, usato come \"basso\" dei Fagotti, sia l'oficleide, impiegato come \"basso\" dei tromboni.\nL'oficleide era costruito in Do, pi\u00f9 comodo per l'orchestra, e in Si bemolle, taglio pi\u00f9 adatto a fondersi nella musica militare con ance e altri ottoni. Esisteva un'intera famiglia di oficleidi, dal soprano in Do (in pratica una cornetta a chiavi suonata in verticale) al contralto in Mi bemolle, che suonava una terza minore sopra l'oficleide basso in do. Questi strumenti erano usati nelle bande, come rinforzo alle armonie e ormai del tutto desueti. \nDiversi costruttori proposero \"l'Ophicleide Monstre\", un oficleide contrabbasso in Mi bemolle, una sesta maggiore pi\u00f9 grave dell'oficleide in Do, ma scarsamente impiegato.\nLa fine.\nL'applicazione delle valvole e dei pistoni agli ottoni permise la nascita di nuovi strumenti di registro basso, pi\u00f9 accurati nell'intonazione, pi\u00f9 agili da suonare e, soprattutto, pi\u00f9 \"uguali\" su tutta l'estensione. L'oficleide, infatti, eredit\u00f2 dal serpentone l'incertezza dell'intonazione nell'ottava tra il primo e secondo armonico. Le note pi\u00f9 lontane dai due armonici naturali avevano poca potenza, andavano sostenute dall'esecutore a discapito della nitidezza del suono, e a poco valsero le nuove chiavi che i costruttori applicarono per agevolare note come il Fa diesis o il La bemolle in questa ottava.\nLa tuba, d'altro canto, oltre ad avere ancora pi\u00f9 volume dell'oficleide, era di pi\u00f9 facile intonazione, pi\u00f9 agile, e con un timbro omogeneo su tutta l'estensione: i pistoni allungavano il tubo principale, mentre i le chiavi dell'oficleide \"tagliavano\" il canneggio rendendo i fori la vera \"campana\" di risonanza dello strumento.\nIn un'epoca dove le orchestre cercavano sempre pi\u00f9 suono e potenza dagli ottoni, l'oficleide fu, quindi, rapidamente surclassato dalla tuba, che ne prese il posto in orchestra. \nA onor del vero va ammesso che, mentre la tuba dovette sostenere numerose modifiche alla macchina, alla compensazione, al canneggio che, in pratica, durano ancora fino a oggi, l'oficleide, nel suo secolo scarso di vita, rimase sempre identica al modello brevettato da Ast\u00e9. Ancora Giuseppe Verdi, in una lettera a Ricordi per la prima esecuzione di \"Aida\" a Milano, raccomanda di evitare l'uso di \"quel diavolo di un bombardone, che non c'entra nulla con gli altri tromboni\" per la parte pi\u00f9 grave dei tromboni, e, nel caso non si trovasse un trombone basso o fosse troppo difficile da suonarsi, suggerisce uno dei \"soliti Oficleidi\".\nBrevettato nel 1817, l'ultimo costruttore a offrire in catalogo al pubblico un oficleide fu il Parigino Couesnon, nel 1917. In Brasile, curiosamente, l'oficleide visse ancora qualche decennio nei complessi di \"Choro\", un genere tradizionale paulista, fino a essere soppiantato dal pi\u00f9 agile saxofono negli anni'40.\nAl giorno d'oggi ci sono musicisti impegnati nella conservazione dell'oficleide, per esecuzioni storiche o in particolari orchestre che si dedicano al repertorio tardoromantico."}
{"id": "86033", "revid": "869733", "url": "https://it.wikipedia.org/wiki?curid=86033", "title": "Rosmarinus officinalis", "text": "Il rosmarino (Salvia rosmarinus Schleid.) \u00e8 una pianta perenne aromatica appartenente alla famiglia delle Lamiaceae.\n\u00c8 spontaneo dell' area mediterranea dove cresce nelle zone litoranee lungo tutte le coste tirreniche e ioniche; sulle coste adriatiche fino al Molise; su tutte le isole; anche sulle rive occidentali del Garda. \u00c8 coltivato e talvolta subspontaneo su quasi tutto il territorio nazionale.\nDescrizione.\nPianta arbustiva sempreverde che raggiunge altezze di 50\u2013300\u00a0cm, con radici profonde, fibrose e resistenti, ancoranti; ha fusti legnosi di colore marrone chiaro, prostrati ascendenti o eretti, molto ramificati, i giovani rami pelosi di colore grigio-verde sono a sezione quadrangolare.\nLe foglie, persistenti e coriacee, sono lunghe 2\u20133\u00a0cm e larghe 1\u20133\u00a0mm, sessili, opposte, lineari-lanceolate addensate numerosissime sui rametti; di colore verde cupo lucente sulla pagina superiore e biancastre su quella inferiore per la presenza di peluria bianca; hanno i margini leggermente revoluti; ricche di ghiandole oleifere.\nI fiori ermafroditi sono sessili e piccoli, riuniti in brevi grappoli all'ascella di foglie fiorifere sovrapposte, formanti lunghi spicastri allungati, bratteati e fogliosi, con fioritura da marzo ad ottobre, nelle posizioni pi\u00f9 riparate ad intermittenza tutto l'anno.\nOgni fiore possiede un calice campanulato, tomentoso con labbro superiore tridentato e quello inferiore bifido; la corolla di colore lilla-indaco, azzurro-violacea o, pi\u00f9 raramente, bianca o azzurro pallido, \u00e8 bilabiata con un leggero rigonfiamento in corrispondenza della fauce; il labbro superiore \u00e8 bilobo, quello inferiore trilobo, con il lobo mediano pi\u00f9 grande di quelli laterali ed a forma di cucchiaio con il margine ondulato; gli stami sono solo due con filamenti muniti di un piccolo dente alla base ed inseriti in corrispondenza della fauce della corolla; l'ovario \u00e8 unico, supero e quadripartito.\nL'impollinazione \u00e8 entomofila, cio\u00e8 \u00e8 mediata dagli insetti pronubi, tra cui l'ape domestica, che ne raccoglie il polline e l'abbondante nettare, da cui si ricava un ottimo miele.\nI frutti sono tetracheni, con acheni liberi, oblunghi e lisci, di colore brunastro.\nColtivazione.\nRichiede posizione soleggiata al riparo dai venti gelidi; terreno leggero sabbioso-torboso ben drenato; poco resistente ai climi rigidi e prolungati.\nSi pu\u00f2 coltivare in vaso sui terrazzi, avendo cura di porre dei cocci sul fondo per un drenaggio ottimale, rinvasando ogni 2-3 anni, usando terriccio universale miscelato a sabbia, concimazioni mensili con fertilizzante liquido miscelato all'acqua delle annaffiature, che saranno controllate e diradate d'inverno.\nIn primavera si rinnova l'impianto cimando i getti principali, per ottenere un aspetto cespuglioso, senza dover ricorrere ad interventi di potatura.\nSi moltiplica facilmente per talea apicale dei nuovi getti in primavera prelevate dai germogli basali e dalle piante pi\u00f9 vigorose piantate per almeno 2/3 della loro lunghezza in un miscuglio di torba e sabbia; oppure si semina in aprile-maggio, si trapianta in settembre o nella primavera successiva; oppure si moltiplica per divisione della pianta in primavera.\nPer effetto dei meccanismi di difesa dal caldo e dall'arido (tipici della macchia mediterranea), la pianta presenta, se il clima \u00e8 sufficientemente caldo ed arido in estate e tiepido in inverno, il fenomeno della estivazione cio\u00e8 la pianta arresta quasi completamente la vegetazione in estate, mentre ha il rigoglio di vegetazione e le fasi vitali (fioritura e fruttificazione) rispettivamente in tardo autunno o in inverno, ed in primavera. In climi pi\u00f9 freschi ed umidi le fasi di vegetazione possono essere spostate verso l'estate. Comunque in estate, specie se calda, la pianta tende sempre ad essere in una fase di riposo.\nUsi.\nOltre agli usi medicinali illustrati pi\u00f9 sotto il rosmarino viene utilizzato:\nBirra gruit.\nIn europa settentrionale si usava per fare la birra gruit con achillea millefoglie e mirto di palude.\nPropriet\u00e0 medicinali.\nUn chemiotipo produce un olio ricco in canfora, un chetone che pu\u00f2 essere invece utilizzabile come antireumatico per uso locale, ma responsabile di effetti tossici sul SNC, quando usato per via orale.\nUn chemiotipo, invece, produce olio ricco in borneoloe derivati, come previsto dalla farmacopea, meglio indicato nella patologia spastica delle vie biliari. ed infine uno in cui abbondano il borneolo ed i suoi derivati.\nControindicazioni.\nIpersensibilit\u00e0 o allergie verso uno o pi\u00f9 componenti. \nGravidanza o allattamento (fitoterapici) poich\u00e9 nell'animale riduce l'impianto dello zigote.\nPeriodo pre-operatorio.\nL'olio essenziale a canfora \u00e8 controindicato in persone che soffrono di epilessia. Causa infatti, specialmente in casi di sovradosaggio, irritazioni, convulsioni, vomito e principi di paralisi respiratorie."}
{"id": "86034", "revid": "2730", "url": "https://it.wikipedia.org/wiki?curid=86034", "title": "John Brown (attivista)", "text": "Attir\u00f2 per la prima volta l'attenzione su di s\u00e9 quando guid\u00f2 piccoli gruppi di volontari durante la crisi del \"Bleeding Kansas\" negli anni 1855-1860, insoddisfatto del pacifismo propugnato dal movimento abolizionista organizzato: \"questi uomini parlano e basta, ci\u00f2 di cui abbiamo bisogno \u00e8 invece l'azione!\". Nel maggio del 1856, assieme ai suoi sostenitori, uccise cinque coloni schiavisti nel massacro del Pottawatomie, risposta al saccheggio di Lawrence da parte delle forze favorevoli allo schiavismo. Brown poi comand\u00f2 nella battaglia di Black Jack (2 giugno) e nella battaglia di Osawatomie (30 agosto).\nNel 1859 condusse un'incursione all'arsenale di Harpers Ferry (un'armeria federale nell'odierna Virginia Occidentale) per avviare un movimento di liberazione tra gli schiavi; sequestr\u00f2 dei civili, ma sette persone rimasero uccise e pi\u00f9 di dieci ferite. Intendeva armare gli schiavi ma l'attacco fall\u00ec. Dopo 36 ore, gli uomini di Brown erano in parte fuggiti, in parte uccisi e in parte catturati, dopo scontri con agricoltori locali, truppe della milizia e dell'United States Marine Corps, guidati da Robert Edward Lee. Brown venne processato per tradimento contro il Commonwealth della Virginia, per l'omicidio di cinque persone e per incitazione alla rivolta degli schiavi locali; dichiarato colpevole, fu impiccato nel dicembre 1859.\nGli storici concordano sul fatto che la sua incursione di Harpers Ferry aument\u00f2 le tensioni che portarono alla secessione del Sud un anno dopo e alla guerra di secessione americana. Il \"raid\" di Brown cattur\u00f2 l'attenzione della nazione intera; i sudisti temettero che fosse solo il primo di molti \"complotti nordisti\" tesi a provocare una ribellione generale degli afroamericani, che avrebbe potuto mettere in pericolo le loro vite; i Repubblicani presero le distanze dall'incursione e affermarono che non avrebbero interferito con la schiavit\u00f9 nel Sud.\nGli venne dedicata una canzone divenuta subito assai popolare, \"John Brown's Body\", marcia e inno di battaglia informale delle truppe dell'Union Army durante la successiva guerra di secessione. Le tattiche utilizzate lo rendono ancora oggi una figura controversa. A volte viene ricordato come un eroe e un visionario, talvolta invece vilipeso come un pazzo e un terrorista.\nLo storico James William Loewen esamin\u00f2 i libri di testo della storia degli Stati Uniti d'America e not\u00f2 che gli studiosi lo consideravano perfettamente sano di mente fino al 1890 circa, per poi essere generalmente ritratto come folle dal quel momento in poi fino a circa il 1970.\nGiovinezza.\nJohn Brown nacque l'8 maggio del 1800 a Torrington (Connecticut), quarto degli otto figli di Owen Brown (1771-1856) e Ruth Mills (1772-1808) e nipote del capitano John Brown (1728-1776); in seguito credette di poter rintracciare i propri antenati tra i puritani inglesi del XVII secolo, con ascendenze riconducibili ai Padri Pellegrini.\nQuando aveva 5 anni la famiglia si dovette trasferire a Hudson (Ohio) ove il padre apr\u00ec un'attivit\u00e0 conciaria; questi sar\u00e0 un forte sostenitore dell'Oberlin College fin dalle sue prime fasi, anche se col tempo diverr\u00e0 sempre pi\u00f9 critico nei confronti della concezione di \"perfezione cristiana\" promossa dall'istituzione scolastica facente capo al metodismo e resasi gi\u00e0 particolarmente celebre grazie alla predicazione e all'insegnamento di Charles Grandison Finney e di Asa Mahan.\nIl capofamiglia Owen ebbe per un certo lasso di tempo come apprendista Jesse R. Grant, il futuro genitore del comandante dell'Union Army Ulysses S. Grant.\nBrown ritir\u00f2 la propria appartenenza alla Chiesa congregazionalista nel corso degli anni 1840 e non si un\u00ec mai ufficialmente a nessun'altra delle confessioni cristiane, ma sia lui che il padre Owen rimasero credenti nell'evangelicalismo abbastanza convenzionali per il periodo in questione, incentrati sulla ricerca della \"rettitudine personale\".\nLa fede religiosa del futuro capitano \u00e8 abbastanza ben documentata nelle carte del reverendo Clarence Gee, un esperto della famiglia Brown, conservate nella \"Hudson [Ohio] Library and Historical Society\". Fin dalla pi\u00f9 tenera et\u00e0 impar\u00f2 a diventare un devoto lettore dei \"Testi sacri\" e fu educato a pensare e ad operare assumendo il testo biblico come ispiratore e guida.\nA 8 anni perse la madre e per lui fu un colpo terribile; da quel momento in avanti svilupp\u00f2 una malinconia profonda, difesa da uno schermo di ritrosia. Il padre, risoluto abolizionista, non tard\u00f2 a insegnare anche al figlio i valori ideali della libert\u00e0: a 12 anni conobbe un bambino schiavo coetaneo, episodio che lo turb\u00f2 quando confront\u00f2 la propria condizione con la sua. John, da buon puritano, fu portato a pensare che quel piccolo \"nero\" aveva un padre, Dio: di conseguenza il proprietario di schiavi peccava contro l'Altissimo. Allora giur\u00f2 guerra implacabile e odio inestinguibile allo schiavismo; intraprese questa con fiero entusiasmo e contemporaneamente con l'intolleranza di un antico crociato..\nGiunto all'et\u00e0 di 16 anni, l'adolescente John lasci\u00f2 la casa paterna per recarsi a Plainfield, nel Massachusetts, ove s'iscrisse ad un programma di preparazione professionale; poco pi\u00f9 tardi si ritrov\u00f2 alla Morris Academy di Litchfield, nel Connecticut, (fondata dall\u2019ufficiale dell'Esercito Continentale James Morris III).\nPare assodato che in questo periodo sperasse ancora di poter diventare un pastore congegrazionalista, ma aveva pochi risparmi e cominci\u00f2 a soffrire di una fastidiosa infiammazione agli occhi; ci\u00f2 lo costrinse ad abbandonare la Morris Academy e a fare ritorno nell'Ohio. A Hudson lavor\u00f2 brevemente nella conceria del padre, prima di riuscire ad aprirne una propria appena fuori dalla citt\u00e0, usufruendo della collaborazione del fratello adottivo. Le sue letture della giovent\u00f9 furono le biografie di Cromwell, dei rivoluzionari francesi, di Napoleone Bonaparte, di Spartaco e Quinto Sertorio, poi anche le \"Vite parallele\" di Plutarco; in tal modo apprese a valutare in una maniera intrisa di romanticismo la funzione creatrice delle grandi personalit\u00e0 storiche. Conobbe le vicende della rivoluzione haitiana (il primo Stato a maggioranza africana libero nel mondo). Si rafforz\u00f2 nell'odio ai tiranni, come ai loro tempi gi\u00e0 avevano fatto Marco Giunio Bruto e Marco Porcio Catone: ma Brown un\u00ec alla fierezza del rivoluzionario il sentimento moralistico e l'intransigenza implacabile del fondatore di religioni o del profeta biblico.\nFamiglia e carriera.\nNel 1820 spos\u00f2 Dianthe Lusk ed il loro primo figlio, John Brown Jr., nacque 13 mesi pi\u00f9 tardi. Cinque anni dopo la nuova famiglia si trasfer\u00ec a New Richmond nella Contea di Crawford, in Pennsylvania, dove acquist\u00f2 200 acri (all'incirca 81 ettari) di terra; ne liber\u00f2 un ottavo per costruirvi una capanna di tronchi, un fienile e un laboratorio da conciatore. Il \"John Brown Tannery Site\" \u00e8 stato inserito nel \"National Register of Historic Places\" nel 1978.\nNel giro di un anno giunse ad impiegare fino a 15 assistenti ed apprendisti; Brown ottenne inoltre un discreto successo finanziario tramite l'allevamento del bestiame e l'agrimensura. Riusc\u00ec in tal modo a contribuire alla creazione di un ufficio postale e alla fondazione di una scuola locale. In questo periodo gest\u00ec anche una rete commerciale inter-statale coinvolgente la compravendita di capi d'allevamento e cuoio assieme a un parente, Seth Thompson, originario dell'Ohio Orientale.\nNel 1831 uno dei figli mor\u00ec; Brown stesso si ammal\u00f2 e le imprese che a lui facevano capo cominciarono a risentirne, lasciandolo alla fine con numerosi debiti non saldati. Nell'estate del 1832 anche la moglie mor\u00ec, poco dopo aver partorito un neonato troppo precoce nato morto. Gi\u00e0 il 14 giugno dell'anno seguente spos\u00f2, a 33 anni, la sedicenne Mary Ann Day (15 aprile 1817 - 1\u00ba maggio 1884), originaria della contea di Washington (New York), con cui ebbe 13 figli, oltre ai 7 del suo precedente matrimonio.\nNel 1836 si trasfer\u00ec di nuovo, questa volta a Franklin Mills (cittadina successivamente ribattezzata col nome di Kent in onore dell'industriale ferroviario Marvin Kent). Qui prese in prestito del denaro per poter comprare alcuni terreni della zona, costruendo e gestendo una conceria affacciata sul fiume Cuyahoga e usufruendo dell'apporto societario del banchiere Zenas Kent. I due subirono gravi perdite finanziarie a causa della vasta crisi che sopraggiunse di l\u00ec a breve, (nel 1839), che colp\u00ec le regioni del West ben pi\u00f9 severamente di quanto non fece il panico del 1837. In Ohio si assisteva a forti tendenze all'indebitamento e molti uomini d'affari come Brown si fidarono troppo del credito e dei titoli di Stato, giungendo a pagarne le conseguenze; nel corso dell'episodio che gli fece perdere la propriet\u00e0 fu persino incarcerato quando tent\u00f2 di mantenerne il possesso occupandola contro le pretese del nuovo proprietario.\nProv\u00f2 in molti diversi modi a uscire dai debiti; oltre ai tentativi realizzati nella concia delle pelli e nel commercio del bestiame intraprese anche l'allevamento di cavalli e pecore, che divent\u00f2 una delle sue attivit\u00e0 principali da privato cittadino.\nNel 1837, in risposta all'episodio di linciaggio avvenuto ad Alton (Illinois) del giovane pastore presbiteriano Elijah Parish Lovejoy, un fervente militante dell'abolizionismo, ucciso da una folla di schiavisti, Brown fece il suo giuramento pubblico (reso celebre col nome di \"giuramento di Annibale\"):\nSin dal 1839 impegn\u00f2 con un solenne giuramento i figli alla lotta armata volta a distruggere definitivamente la schiavit\u00f9 dall'intera nazione.\nVenne dichiarato insolvente e quindi in stato di fallimento da un tribunale federale il 28 settembre del 1842 e l'anno successivo quattro dei figli morirono di dissenteria; come Louis DeCaro Jr dimostra nel suo abbozzo biografico del 2007, a partire dalla met\u00e0 degli anni 1840 egli si era ricostruito una seria reputazione come esperto in lana di pecora, entrando in societ\u00e0 con il colonnello Simon Perkins di Akron, le cui greggi e fattorie furono gestite dalla famiglia Brown.\nAlla fine Brown trasloc\u00f2 con i figli rimasti in un'abitazione adiacente di fronte alla dimora di Perkins, la \"Perkins Stone Mansion\" situata proprio sulla cima della \"collina di Perkins\". La casa di John Brown di Akron \u00e8 ancora di propriet\u00e0 privata e viene gestita dalla \"Summit County Historical Society\".\nAnni cruciali in Massachusetts.\nNel 1846 Brown e il suo socio in affari Simon Perkins si trasferirono nella citt\u00e0 ideologicamente progressista di Springfield. Qui trov\u00f2 una comunit\u00e0 i cui principali esponenti bianchi - dalla Chiesa di maggior rilevanza agli uomini d'affari pi\u00f9 ricchi, ai suoi uomini politici pi\u00f9 popolari, ai suoi giuristi locali e persino all'editore di uno dei giornali pi\u00f9 influenti della nazione - era profondamente coinvolta nel movimento contro la pratica schiavista.\nL'intento di Brown e Perkins era quello di rappresentare gli interessi dei coltivatori di lana dell'Ohio rispetto a quelli dei produttori di lana della Nuova Inghilterra, per cui iniziarono un'attivit\u00e0 di intermediazione. Mentre si trovava in citt\u00e0 abit\u00f2 all'indirizzo di 51 Franklin Street.\nDue anni prima del suo arrivo gli abolizionisti afroamericani di Springfield avevano fondato la \"Sanford Street Free Church\", esistente ancor oggi con la denominazione di St. John's Congregational Church, che divenne in seguito una delle piattaforme sociali pi\u00f9 importanti della nazione per i discorsi abolizionisti.Tra il 1846 e il 1850 fu un assiduo parrocchiano di questa Chiesa libera e qui assistette a innumerevoli conferenze abolizioniste dirette da Frederick Douglass e Sojourner Truth.\nNel 1847, dopo aver pronunziato un proprio discorso alla \"Free Church\", Douglass trascorse un'intera nottata parlando e discutendo animatamente con Brown, al cui proposito scrisse:\nIl capitano gli spieg\u00f2 con dovizia di particolari che occorreva penetrare nel Sud alla testa di uomini armati e accendervi tra gli schiavi la fiamma dell'insurrezione, allora sarebbe stato possibile rifugiarsi tra le valli impervie e quasi inaccessibili del fiume Allegheny e condurvi la guerriglia a tempo indeterminato. Era nata in lui la decisione di scatenare contro i sudisti la guerra per bande. Contemporaneamente Brown si impegn\u00f2 profondamente per trasformare la citt\u00e0 in uno dei centri principali dell'abolizionismo e in una delle fermate pi\u00f9 sicure e importanti della Ferrovia Sotterranea.\nEbbe anche modo d'imparare molto sull\"\u00e9lite\" mercantile del Massachusetts, conoscenza che gli fu utile soprattutto nel corso del Bleeding Kansas e durante la preparazione del raid di John Brown contro Harpers Ferry. La comunit\u00e0 imprenditoriale reag\u00ec con esitazione quando Brown chiese di modificare la loro pratica altamente redditizia di vendere lana di bassa qualit\u00e0 in massa a prezzi estremamente contenuti. In un primo tempo Brown si fid\u00f2 ingenuamente, ma presto si rese conto ch'essi erano determinati a mantenere il controllo sui prezzi; inoltre alla periferia gli allevatori della Connecticut River Valley rimanevano sostanzialmente disorganizzati ed esitanti a cambiare radicalmente i metodi di produzione per poter aumentare la qualit\u00e0. Nell'\"Ohio Cultivator\" Brown ed altri produttori si lamentavano del fatto che le tendenze agricole predominanti stavano abbassando i prezzi della lana esportata. In reazione a ci\u00f2, tent\u00f2 un ultimo sforzo per evitare l\"\u00e9lite\" mercantile cercando un'alleanza diretta con i produttori europei; ma fu alla fine deluso nell'apprendere che Oltreoceano preferivano comprare in massa le lane del Massachusetts Occidentale ai prezzi economici che avevano ottenuto.\nNell'agosto del 1849 Brown comp\u00ec un viaggio in Inghilterra per cercare prezzi pi\u00f9 alti per la lana di Springfield; esso si rivel\u00f2 per\u00f2 un fallimento in quanto la sua societ\u00e0 sub\u00ec una perdita di 40.000 dollari, di cui Perkins sopport\u00f2 il peso maggiore. Disse in seguito di aver\nDopo questo rovescio, la societ\u00e0 di intermediazione sulle lane chiuse verso la fine del 1849; successive vertenze legali legarono i soci ancora per diversi anni.\nPrima che Brown lasciasse Sprinfield nel 1850, fu approvata la legge sugli schiavi fuggitivi, che imponeva alle autorit\u00e0 degli Stati liberi del Nord di aiutare la cattura e la restituzione al Sud degli schiavi fuggiaschi, imponendo inoltre severe sanzioni a tutti coloro che invece operavano per aiutarne la fuga. In risposta Brown fond\u00f2 un gruppo militante per impedire la cattura degli ex schiavi, la \"League of Gileadites\". Il nome proviene dal monte di Galaad menzionato nella Bibbia, il luogo in cui solamente i pi\u00f9 coraggiosi appartenenti al popolo ebraico si radunavano per affrontare un nemico invasore; Brown fond\u00f2 la lega con queste parole:\nLasciando la citt\u00e0, Brown ordin\u00f2 alla Lega di \"agire rapidamente, in silenzio ed efficacemente\" a protezione degli schiavi fuggiti fino a Springfield; parole che potrebbero ben prefigurare le azioni successive da lui messe in atto. Dal momento della fondazione della Lega in poi nessuno fu mai pi\u00f9 ricondotto in schiavit\u00f9 una volta giunto a Springfield. Brown don\u00f2 la propria sedia a dondolo alla madre del suo amato portinaio afroamericano, Thomas Thomas, come ultimo gesto di amicizia ed affetto.\nIl periodo trascorso a Sprigfield gett\u00f2 indubbiamente i semi per il futuro sostegno economico che avrebbe ricevuto dai grandi mercanti degli Stati Uniti d'America nord-orientali, introducendolo nei circoli degli abolizionisti famosi a livello nazionale come Douglass e Trouth e includendo le fondamenta del suo primo gruppo militante anti-schiavismo.\nIn questi stessi anni Brown contribu\u00ec anche a diffondere il discorso di David Walker (padre del futuro avvocato e politico militante per i diritti civili Edward Garrison Walker) denominato \"Appeal\". Il proprio atteggiamento personale evolvette in maniera decisa tra il 1845 e il 1850, osservando con compiacimento il successo che stava ottenendo la \"Ferrovia Sotterranea\" (\"Underground Railroad\") in citt\u00e0 e avviando la sua prima avventura all'insegna dell'organizzazione comunitaria militante in opposizione al sistema schiavistico.\nNei discorsi pronunciati in questo lasso di tempo defin\u00ec Elijah Lovejoy e Charles Turner Torrey (giovane abolizionista di Scituate morto in prigione) \"bianchi pronti a tutto pur di aiutare i neri e sfidare gli schiavisti\".\nA Springfield Brown trov\u00f2 una comunit\u00e0 ben disposta che condivideva le sue passioni libertarie e ciascuna delle parti sembr\u00f2 arrivare a educare l'altra; sia con i successi che con i fallimenti scaturiti questo fu un periodo di trasformazione radicale della sua vita.\nOrigini teoriche della guerriglia per bande.\nLo studio approfondito condotto dallo storico italiano della guerra civile Raimondo Luraghi ha messo in evidenza le connessioni tra il pensiero di Brown e l'ideologia insurrezionale largamente presente in quegli stessi decenni nel continente europeo; egli conobbe difatti nel dettaglio le azioni dei resistenti nella guerra d'indipendenza spagnola contro l'Arm\u00e9e fran\u00e7aise di Napoleone Bonaparte e da cui origin\u00f2 il termine stesso di \"guerriglia\". Inoltre fu un sincero ammiratore sia di Giuseppe Mazzini e della carboneria che di Giuseppe Garibaldi, gi\u00e0 discretamente celebre in tutta l'America settentrionale; la teorizzazione di Brown della \"resistenza nelle montagne\" ha poi delle notevoli somiglianze con ci\u00f2 che venne realizzato pi\u00f9 di un secolo dopo dai partigiani contro la Repubblica Sociale Italiana. Nell'Europa degli anni 1830, sotto l'impressione delle esperienze spagnole, russe e della guerra d'indipendenza greca (nel cui nome mor\u00ec George Gordon Byron) l'ideale del rivoluzionarismo romantico \u00e8 molto forte; i giornali statunitensi seguivano con interesse e simpatia le vicende dei movimenti nazional-democratici d'Oltreoceano. A New York viveva esule Piero Maroncelli e convertiva alla causa giovani emigrati entusiasti; Mazzini aveva pubblicato in un giornale abolizionista la sua \"Preghiera di un esule a Dio pei padroni di schiavi\"..\nFattoria a North Elba.\nNel 1848 Brown seppe che Gerrit Smith, proprietario di terre dei monti Adirondack, le affidava ad afroamericani liberi poveri; decise quindi di trasferirsi con l'intera famiglia tra i nuovi coloni. Acquist\u00f2 un appezzamento di terreno nei pressi di North Elba nelle immediate vicinanze di Lake Placid nello Stato di New York per un dollaro l'acro, ed ivi trascorse i successivi due anni.\nDopo la sua morte, la vedova decise di seppellirlo in questa propriet\u00e0; a partire dal 1895 l'azienda \u00e8 divenuta una propriet\u00e0 statale, mentre la fattoria (il John Brown Farm State Historic Site) e la vicina tomba sono ora parte del National Historic Landmark\nAzioni in Kansas.\nDopo il 1854, il territorio del Kansas stava vivendo una situazione di guerra civile, chiamata Bleeding Kansas, tra fazioni favorevoli e contrarie alla schiavit\u00f9. La questione doveva essere decisa dagli elettori del Kansas, ma non era chiaro chi potesse votare; brogli elettorali diffusi a favore della schiavit\u00f9 furono confermati da una commissione d'inchiesta del Congresso.\nNel 1855 Brown apprese dai suoi figli adulti residenti nel territorio del Kansas che le loro famiglie erano completamente impreparate ad affrontare l'aggressione sudista e che le fazioni a favore della schiavit\u00f9 erano molto attive. Determinato a proteggere i suoi cari e ad opporsi ai sostenitori della schiavit\u00f9, part\u00ec senza indugi alla volta del Kansas, arruolando un genero e facendo soste solo per raccogliere fondi e armi. Come riportato dal \"New York Tribune\", Brown si ferm\u00f2 per partecipare a una \"\"Convention\" abolizionista\" tenutasi nel giugno del 1855 ad Albany (New York). Nonostante le polemiche che seguirono al piano della \"Convention\" riguardo al sostegno anche con la violenza della causa dello \"Stato libero\", diverse persone risposero alla sollecitazione di Brown di un supporto finanziario. Mentre si recava verso il West tuttavia trov\u00f2 altro sostegno nel suo Stato di origine, l'Ohio, in particolare nella zona della Connecticut Western Reserve, fortemente anti-schiavista, in cui era cresciuto.\nA differenza della maggior parte degli altri abitanti del Nord, che sostenevano la resistenza pacifica, Brown chiese invece risolutamente l'adozione della violenza in risposta all'aggressione del Sud; credeva in tal modo di manifestare la volont\u00e0 di Dio nel punire gli uomini per il peccato di possedere schiavi.\nPottawatomie.\nBrown e i coloni liberi erano ottimisti sul fatto che avrebbero potuto far entrare il Kansas nell'Unione come uno Stato libero dall'imposizione della schiavit\u00f9; dopo che le abbondanti nevicate invernali si sciolsero, nel 1856 gli attivisti pro-schiavit\u00f9 intrapresero una campagna per conquistare il Kansas alle loro condizioni.\nBrown rimase particolarmente colpito dal saccheggio di Lawrence, avvenuto a maggio per mano degli schiavisti, in cui un gruppo armato guidato da uno sceriffo e giunto da Lecompton guid\u00f2 la distruzione degli uffici del giornale locale che parteggiava per i \"freesoilers\" e un albergo vicino; vi fu solo una vittima, un cosiddetto ruffiano di confine. Ad alimentare ulteriormente la rabbia del capitano contribu\u00ec l'episodio della bastonatura di Charles Sumner ad opera del sudista Preston Smith Brooks, avvenuta all'interno dell'aula del Senato. Un giornalista schiavista, Benjamin Franklin Stringfellow, scrisse sul giornale \"Squatter Sovereign\" che \"[le forze schiaviste] sono decise a respingere questa invasione del Nord e rendere il Kansas uno Stato schiavista, anche se i nostri fiumi dovessero essere coperti dal sangue delle vittime e le carcasse degli abolizionisti fossero talmente numerose sul territorio da far esplodere malattie ed epidemie a catena: non saremo scoraggiati dal nostro scopo!\". Brown era indignato, sia a causa dalla violenza delle forze schiaviste che da quella che considerava una risposta troppo debole da parte dei partigiani antischiavisti e dei coloni dello Stato Libero, che lui definiva \"codardi o peggio\".\nBrown condusse una sorveglianza sui \"ruffiani\" accampati nelle vicinanze e apprese che la sua famiglia era stata contrassegnata per subire una rappresaglia; inoltre gli venne data l'informazione - presumibilmente affidabile - che i vicini schiavisti avevano contattato un gruppo di uomini a tale scopo, sostenendoli materialmente. Brown e una banda di coloni abolizionisti partirono dalle loro case e uccisero questi cinque \"cacciatori professionisti di schiavi e militanti schiavisti\", in quello conosciuto come il massacro del Pottawatomie.\nParlando delle minacce contro i suoi cari che avrebbero dovuto essere state la giustificazione della strage, il primo governatore del Kansas Charles Lawrence Robinson dichiar\u00f2:\nNei due anni precedenti il \"massacro di Pottawatomie\" si erano verificati otto omicidi nella regione attribuibili alla lotta politica tra schiavisti e anti-schiavisti, ma nessuno neanche lontanamente paragonabile a quel massacro; esso fu l'episodio che diede inizio al periodo pi\u00f9 sanguinoso nella storia del \"Bleeding Kansas\", tre mesi di incursioni, rappresaglie e battaglie a ripetizione in cui morirono 29 persone.\nL'amatissimo padre, Owen Brown, mor\u00ec l'8 maggio di quell'anno; la corrispondenza indica che la famiglia ricevette la notizia della disgrazia all'incirca nello stesso periodo.\nPalmyra e Osawatomie.\nUna banda armata schiavista, introdottasi illegalmente dal Missouri e guidata dal capitano Henry Clay Pate cattur\u00f2 John Jr. e Jason e distrusse la fattoria della famiglia Brown, per partecipare poco pi\u00f9 tardi anche al \"saccheggio di Lawrence\". Il 2 giugno Brown, con nove dei suoi seguaci e venti uomini locali, difese con successo una colonia dello Stato libero a Palmyra nei pressi di Baldwin City, contro un attacco di Pate (vedi la battaglia di Black Jack). Pate e ventidue dei suoi uomini furono fatti prigionieri. Dopo la cattura vennero condotti al campo base di Brown e ricevettero tutto il cibo che si pot\u00e9 trovare. Brown costrinse quindi Pate a firmare un accordo, scambiando la loro libert\u00e0 con la promessa liberazione dei suoi due figli catturati; rilasci\u00f2 Pate nelle mani del colonnello Edwin Vose Sumner; ma s'infuri\u00f2 nello scoprire che il rilascio dei figli fosse ritardato a settembre.\nIn agosto una compagnia, composta da oltre trecento uomini provenienti dal Missouri e sotto il comando del maggior generale John William Reid, futuro ufficiale confederato, attravers\u00f2 il Kansas e si diresse verso Osawatomie, con l'intenzione di distruggere gli insediamenti dello Stato libero e poi marciare su Topeka e Lawrence.\nLa mattina del 30 agosto questi spararono al figlio di Brown, Frederick, uccidendolo sul colpo, e al suo vicino David Garrison, proprio alla periferia di Osawatomie. Brown, in inferiorit\u00e0 numerica in un rapporto superiore a 7 contro 1, fece appostare i suoi 38 uomini dietro le difese naturali poste lungo la strada. Sparando dalla loro copertura riuscirono ad uccidere almeno 20 uomini di Reid e a ferirne pi\u00f9 o meno gravemente almeno altri 40. Reid si raggrupp\u00f2, ordinando ai suoi di scendere da cavallo e caricare gli avversari rintanati dentro i boschi. Il piccolo drappello di Brown si sparse e fugg\u00ec attraversando il \"Marais des Cygnes River\"; uno dei suoi uomini fu ucciso durante la ritirata e quattro furono catturati. Mentre Brown e i suoi sopravvissuti si nascondevano nella boscaglia la compagnia del Missouri saccheggi\u00f2 e diede alle fiamme Osawatomie (vedi battaglia di Osawatomie e massacro di Marais des Cygnes).\nNonostante fosse stato alla fine sconfitto, il coraggio e l'accortezza di Brown di fronte alla schiacciante preponderanza del nemico lo innalzarono all'attenzione nazionale rendendolo di fatto un eroe per molti abolizionisti del Nord.\nIl 7 settembre Brown giunse a Lawrence per incontrare i capi dello Stato libero e aiutarli a fortificarsi in vista di un temuto assalto; almeno 2.700 schiavisti del Missouri stavano ancora una volta invadendo il Kansas. Il 14 settembre vi fu una schermaglia alla periferia della cittadina. Brown si prepar\u00f2 per la battaglia, ma una grave esplosione di violenza fu evitata quando il nuovo governatore John White Geary ordin\u00f2 alle parti belligeranti di disarmare e sciogliersi, offrendo in cambio clemenza agli ex combattenti di entrambi gli schieramenti. Approfittando della fragile tregua il capitano lasci\u00f2 quindi il Kansas con tre dei suoi figli per raccogliere denaro tra i sostenitori del Nord.\nUltimi anni.\nRaccolta di uomini e mezzi.\nNel novembre del 1856 Brown era tornato a Est e trascorse i due anni successivi nella Nuova Inghilterra impegnandosi nella raccolta di fondi per finanziare la sua impresa. Dapprima fu nuovamente a Springfield, dove ricevette numerosi contributi oltre che una lettera di raccomandazione da parte di un ricco mercante bostoniano, uno degli esponenti pi\u00f9 importanti del movimento per l'abolizionismo, George Walker. Questi era il cognato del giornalista Franklin Benjamin Sanborn, membro del Free Soil Party per il New Hampshire e il Massachusetts e segretario del \"Massachusetts State Kansas Committee\", il quale introdusse Brown in diversi circoli abolizionisti influenti soprattutto nell'area urbana di Boston a partire dal gennaio del 1857.\nAmos Adams Lawrence, uno dei maggiori commercianti della citt\u00e0, offr\u00ec segretamente una gran quantit\u00e0 di denaro; anche William Lloyd Garrison, Thomas Wentworth Higginson (corrispondente e amico della poetessa Emily Dickinson) e Theodore Parker (pastore unitariano), l'industriale George Luther Stearns e il medico Samuel Gridley Howe sostennero l'operato fin qui svolto e le intenzioni prossime del capitano.\nI sei facoltosi abolizionisti, Sanborn, Higginson, Parker, Stearns, Howe e Gerrit Smith, fornirono la maggior parte dei fondi necessari per il raid di John Brown contro Harpers Ferry e divennero conosciuti come i \"Secret Six\" o \"Comitato dei Sei\". Spesso venne richiesto il loro aiuto senza precisare alcuno scopo specifico, tanto che continua a rimanere assai poco chiaro fino a che punto e in quale misura lo schema teorico adottato da Brown (insurrezione degli schiavi e lotta armata sulle montagna degli Appalachi) fosse effettivamente a conoscenza dei sei.\nIl 7 gennaio del 1858 il Comitato s'impegn\u00f2 a fornire 200 fucili Sharps e munizioni che vennero immagazzinati a Tabor; a marzo intraprese contatti con l'anglo-canadese Charles Blair, residente a Collinsville, per procurarsi un migliaio di picche.\nNei mesi immediatamente successivi Brown continu\u00f2 a raccogliere fondi a Worcester, Springfield, New Haven, Syracuse e Boston; in quest'ultima citt\u00e0 fece conoscenza con i poeti e letterati Henry David Thoreau e Ralph Waldo Emerson. Ricevette complessivamente molte promesse ma ben pochi soldi.\nMentre si trovava in trasferta a New York venne presentato a Hugh Forbes, un mercenario inglese con una discreta esperienza come tattico militare, che si era guadagnata mentre combatteva a fianco di Giuseppe Garibaldi nel corso della prima guerra d'indipendenza italiana. Brown lo assunse in qualit\u00e0 di supervisore dei suoi uomini e per scrivere un manuale tattico sulla guerriglia per bande da poter utilizzare come testo di addestramento. Si accordarono per incontrarsi a Tabor entro l'estate. Usando lo pseudonimo di \"Nelson Hawkins\" Brown viaggi\u00f2 attraverso il Nord-est per poi andare a far visita alla famiglia a Hudson; il 7 agosto giunse infine a Tabor; Forbes arriv\u00f2 due giorni dopo.\nPer diverse settimane lavorarono assieme per mettere su carta un \"piano ben fatto\", avendo comunque divergenze su molti dettagli del progetto. A novembre ulteriori truppe assoldate partirono verso il Bleeding Kansas. Forbes, non avendo ancora ricevuto lo stipendio pattuito, ruppe con Brown e invece di avventurarsi nel Kansas si rec\u00f2 a Est. Presto avrebbe minacciato di rivelare la trama cospirativa di Brown al governo.\nA seguito delle elezioni svoltesi in ottobre, con la vittoria dei fautori dello Stato libero, il Kansas parve ritrovare una parvenza di tranquillit\u00e0. Brown fece allora ritornare i suoi uomini nello Iowa, ove li mise al corrente del piano appena stilato: fare irruzione in un arsenale federale nel territorio della Virginia, armare gli schiavi fuggiaschi e con loro intraprendere la guerriglia sui monti contro le \"forze criminose dello schiavismo l\u00e0 imperante\".\nNel frattempo, lasciati gli uomini a Springdale (Iowa), Brown part\u00ec per recarsi a far visita a Frederick Douglass, residente a Rochester (New York); assieme a lui discusse i propri piani e riconsider\u00f2 le critiche espresse da Forbes.\nSi mise quindi a scrivere una \"Costituzione provvisoria\" per creare le istituzioni di un nuovo Stato da stabilire nella regione da lui invasa: uno Stato libero dalla schiavit\u00f9. Subito dopo, recatosi a Peterboro (New York) e a Boston, and\u00f2 a discutere la questione con i \"Sei Segreti\".\nIn alcune lettere a loro indirizzate indic\u00f2 che, insieme alle persone reclutate per la missione, sarebbe calato nel Sud con armi e volontari per proseguire il \"lavoro iniziato nel Kansas\".\nCon dodici dei suoi seguaci, tra cui il figlio Owen Brown, il 10 maggio convoc\u00f2 a Chatham-Kent una \"Convention costituzionale\"; la riunione, a cui parteciparono diverse decine di delegati tra cui l'amico James Madison Bell (poeta e oratore afroamericano), fu realizzata con l'aiuto del dottor Martin Robison Delany (medico abolizionista afroamericano).\nUno Stato libero per gli schiavi.\nAlmeno un terzo degli abitanti della cittadina canadese erano costituiti da schiavi fuggiaschi e fu proprio qui che Brown venne presentato ad Harriet Tubman, nota attivista afroamericana; 34 neri e 12 bianchi si misero d'accordo per adottare la \"Carta costituzionale\" proposta.\nSecondo quanto rifer\u00ec Delany, durante la \"Convention\" Brown rese tutti partecipi dei suoi piani: rendere il Kansas, anzich\u00e9 il Canada, la tappa finale della Ferrovia Sotterranea, che portava al salvataggio degli schiavi scappati dalle piantagioni sudiste. Le riflessioni a posteriori di Delany non paiono per\u00f2 del tutto affidabili; Brown oramai non guardava pi\u00f9 in direzione del Kansas ed era totalmente concentrato sulla Virginia. Altre testimonianze dell'incontro svoltosi a Chatam sembrano confermare che egli avesse parlato di dirigersi in massa contro il Sud per scatenare la guerriglia antischiavista. Brown aveva utilizzato a lungo la terminologia della \"Via del passaggio sotterraneo\" fin dai tardi anni 1840, quindi rimane possibile che Delany abbia confuso le affermazioni espresse da Brown nel corso del tempo.\nBrown venne eletto \"comandante in capo\" e nomin\u00f2 subito dopo l'avvocato bianco John Henrie Kagi alla carica di \"segretario alla Guerra\". Il poeta Richard Realf fu nominato \"segretario di Stato\". Elder Moore, un pastore religioso afroamericano, avrebbe dovuto fungere da presidente in attesa di uno regolarmente eletto. A.M. Chapman (parente dell'attivista Maria Weston Chapman) assunse il ruolo di vicepresidente, anch'egli \"ad interim\", mentre Delany il corrispondente segretario. Entro la prima met\u00e0 del 1859 fu scritta infine anche una \"Dichiarazione di libert\u00e0 dei rappresentanti della popolazione schiava degli Stati Uniti d'America\".\nQuasi tutti i delegati apposero la propria firma alla nuova Costituzione, ma pochi si offrirono volontari per unirsi alle forze gi\u00e0 raccolte dal capitano. Non risult\u00f2 mai ben chiaro quanti canadesi intendessero unirsi a Brown, poich\u00e9 una \"fuga di notizie\" avvenuta poco dopo gett\u00f2 temporaneamente all'aria il piano predisposto per il \"raid\", e durante la conseguente pausa dell'attivit\u00e0 cospirativa Brown perse i contatti con molti dei capi canadesi. La crisi si verific\u00f2 quando il mercenario Hugh Forbes cerc\u00f2 di rivelare il piano al senatore del Massachusetts Henry Wilson (esponente del neonato Partito Repubblicano e futuro vice della presidenza di Ulysses S. Grant) e ad altri. Il \"gruppo dei sei segreti\" temette che i loro nomi sarebbero stati resi pubblici. Howe e Higginson volevano procedere senza ritardi, mentre Parker, Stearns, Smith e Sanborn insistevano per un rinvio; Stearn e Smith rappresentavano le principali fonti di finanziamento e le loro parole ebbero un maggior peso. Per invalidare le affermazioni di Forbes, Brown torn\u00f2 nel Kansas nel giugno del 1858 e rimase in zona per almeno sei mesi.\nIn Kansas un\u00ec le proprie forze con quelle del colonnello James Montgomery, che stava conducendo delle incursioni nel Missouri contro schiavisti. Il 20 dicembre Brown guid\u00f2 la sua incursione, nella quale liber\u00f2 undici schiavi, prese prigionieri due uomini bianchi e saccheggi\u00f2 cavalli e carri dei coloni sudisti. Il governatore del Missouri annunci\u00f2 una taglia di 3.000 dollari (equivalenti a circa 90.000 dollari degli anni 2020) sulla sua cattura. Il 20 gennaio 1859 Brown inizi\u00f2 un lungo viaggio per portare gli schiavi liberati a Detroit e da l\u00ec, in traghetto, in Canada. Quando pass\u00f2 per Chicago il mese seguente, incontr\u00f2 i sostenitori abolizionisti Allan Pinkerton (investigatore privato e futura guardia del corpo di Abraham Lincoln), John Jones e Henry O. Wagoner, che organizzarono la raccolta fondi per la trasferta fino a Detroit e acquistarono vestiti e approvvigionamenti per Brown e i suoi. La moglie di Jones, Mary, dichiar\u00f2 che tra le forniture c'era la tuta indossata dal capitano quando questi fu impiccato. Il 12 marzo del 1859 incontr\u00f2 ancora una volta Frederick Douglass e gli abolizionisti di Detroit George DeBaptiste, William Lambert e altri a casa di William Webb, per discutere dell'emancipazione. DeBaptiste propose che i cospiratori facessero saltare in aria con l'esplosivo anche alcune delle maggiori chiese del Sud. Brown per\u00f2 respinse l'idea perch\u00e9 un tale spargimento di sangue non necessario era contrario al sentimento di umanit\u00e0.\nNel corso dei mesi seguenti viaggi\u00f2 ininterrottamente attraverso l'Ohio, lo Stato di New York, il Connecticut e il Massachusetts per accrescere il sostegno dell'opinione pubblica alla causa abolizionista. Il 9 maggio tenne una conferenza a Concord, alla quale furono presenti sia Amos Bronson Alcott (il padre di Louisa May Alcott) che Emerson e Thoreau; Brown sond\u00f2 anche i \"segreti sei\". A giugno fece la sua ultima visita alla famiglia a North Ebla, prima di partire per Harper's Ferry. Rimase una notte lungo la strada, a Hagerstown, nell'albergo Washington House, in West Washington Street. Dai registri dell'albergo risulta che il 30 di giugno vi furono almeno 25 ospiti tra cui il signor \"I. Smith con i figli\", Oliver Smith, Owen Smith e Jeremiah Anderson, tutti di New York. Nei documenti rinvenuti nella fattoria Kennedy dopo il raid si leggeva che Brown scrisse a Kagi che avrebbe firmato il registro dell'albergo col nome \"I. Smith e figli\".\nAttacco al cuore del Sud.\nMentre iniziava a reclutare sostenitori per sferrare un \"attacco decisivo\" contro gli schiavisti, Brown fu affiancato dall'attivista afroamericana Harriet Tubman, il \"Generale Tubman\" come la chiamava; la sua conoscenza delle reti sotterranee e delle risorse di supporto esistenti negli Stati della Pennsylvania, del Maryland e del Delaware si rivel\u00f2 una risorsa inestimabile per Brown e per i suoi organizzatori. Anche se altri abolizionisti, come Frederick Douglass e William Lloyd Garrison, erano contrari alla sua tattica, Brown sognava una lotta armata per creare un nuovo Stato per gli schiavi liberati e si prepar\u00f2 a un'operazione militare; credeva che dopo i primi scontri gli schiavi della regione si sarebbero ribellati, scatenando un'insurrezione in tutto il Sud.\nBrown chiese a Tubman di trovare ex schiavi che vivevano nell'attuale Ontario meridionale disposti a unirsi alla sua forza armata, cosa che ella fece. Brown arriv\u00f2 a Harper's Ferry il 3 luglio. Alcuni giorni dopo, sotto il nome di Isaac Smith, prese in affitto una fattoria nel confinante Maryland ove cominci\u00f2 ad attendere l'arrivo delle reclute; ma esse non raggiunsero i numeri che si attendeva. Alla fine di agosto s'incontr\u00f2 per l'ultima volta con Douglass a Chambersburg (Pennsylvania) e qui rivel\u00f2 all'amico tutto il piano; Douglass espresse forti riserve e rifiut\u00f2 di prendere parte alla spedizione. L'ex schiavo e futuro \"leader\" del movimento per i diritti civili degli afroamericani (1865-1896) era a conoscenza dei piani di Brown dai primi mesi del 1859 e aveva gi\u00e0 compiuto una serie di tentativi per scoraggiare i neri dall'arruolarsi.\nAlla fine di settembre Charles Blair sped\u00ec 950 picche, che arrivarono a destinazione alla Kennedy Farm. La bozza del piano stilato da Kagi prevedeva una brigata di 4.500 uomini, ma Brown ne possedeva solamente 21 (16 bianchi e 5 neri, di cui tre liberi, uno schiavo liberato e uno fuggiasco) di et\u00e0 compresa tra 21 e 49 anni. In dodici avevano gi\u00e0 partecipato alle incursioni svolte nel corso del Bleeding Kansas. La sera del 16 ottobre, lasciando tre uomini come retroguardia, Brown condusse i 18 all'assalto dell'armeria federale cittadina; portavano con s\u00e9 almeno 200 \"Bibbie di Beecher\" calibro 52 e le picche ricevute dalle societ\u00e0 abolizioniste del Nord. L'armeria, un grande complesso di edifici, conteneva pi\u00f9 di 100.000 moschetti e fucili, che Brown aveva progettato di prendere e utilizzare per armare gli schiavi locali; il piano poi prevedeva di dirigersi a Sud, attirando sempre pi\u00f9 schiavi dalle piantagioni e combattendo solo per autodifesa. Come testimoni\u00f2 la famiglia del capitano e lo stesso Frederick Douglass, la sua strategia era di ridurre il numero di schiavi in Virginia al punto di far crollare l'istituzione schiavista in una contea dopo l'altra, e successivamente di estendere il movimento di rivolta all'intero profondo Sud, provocando un'irreversibile crisi economica degli Stati basati sullo schiavismo.\nInizialmente l'incursione si svolse secondo i piani previsti e non incontr\u00f2 nessuna resistenza entrando in citt\u00e0; Brown e i suoi tagliarono i fili del telegrafo e occuparono facilmente l'armeria, sorvegliata da un unico guardiano, un civile. In seguito presero ostaggi dalle fattorie vicine, tra cui il colonnello Lewis Washington, pronipote di George Washington. Due degli ostaggi morirono nel corso del raid. Gli uomini di Brown s'impegnarono a diffondere la notizia agli schiavi locali, dicendo che la loro liberazione era a portata di mano.\nLa situazione inizi\u00f2 a cambiare quando un treno diretto a est della \"Baltimore &amp; Ohio Railroad\" si avvicin\u00f2 alla stazione. Gli uomini di Brown volevano fermare il treno, ma l'addetto ai bagagli e responsabile della stazione, Heyward Shepherd (un afroamericano libero) oppose resistenza e fu ucciso. Per qualche ragione rimasta oscura, dopo la sparatoria Brown permise al treno di riprendere il viaggio. Alla stazione successiva, A. J. Phelps, uno dei conducenti del treno, invi\u00f2 un telegramma a W. P. Smith, direttore dei trasporti della linea ferroviaria a Baltimora:\nDa Baltimora la notizia arriv\u00f2 a Washington nella tarda mattinata. Nel frattempo gli agricoltori locali, i commercianti e la milizia accorsero e bloccarono i ribelli all'interno dell'armeria, tenendoli sotto tiro dalle alture dietro la cittadina. Alcuni locali rimasero uccisi dagli uomini di Brown.\nA mezzogiorno una compagnia di miliziani prese possesso del ponte impedendo in tal maniera ogni via d'uscita; Brown allora trasfer\u00ec i prigionieri e gli uomini rimasti accanto a lui nella sala antincendio, un piccolo edificio di mattoni posto all'ingresso dell'armeria (il fortino di John Brown). Porte e finestre vennero sbarrate, dopo di che furono aperte delle feritoie attraverso i muri presi a picconate. Le forze assedianti accerchiarono l'edificio e iniziarono gli scambi di colpi di arma da fuoco. Brown invi\u00f2 il figlio Watson e un altro del gruppo verso l'esterno con una bandiera bianca, ma dalla folla partirono colpi che li uccisero. Esplose una furiosa sparatoria e anche l'altro figlio di Brown, Oliver, fu gravemente ferito. Implorando di essere ucciso per non soffrire pi\u00f9, il padre gli risponder\u00e0: \"Se devi morire, muori come un uomo!\" Pochi minuti dopo Oliver moriva. Gli scambi di colpi proseguirono per l'intera giornata.\nLa mattina del 18 ottobre quello che era oramai diventato per tutti il \"fortino di John Brown\" si trov\u00f2 circondato da una compagnia dell'United States Marine Corps sotto il comando del primo tenente Israel Greene e con il colonnello Robert Edward Lee dell'United States Army alla guida generale delle operazioni. L'ufficiale James Ewell Brown Stuart si avvicin\u00f2 al \"fortino\" gridando agli assediati che le loro vite sarebbero state risparmiate se si fossero arresi. Brown rifiut\u00f2 rispondendogli: \"No, preferisco morire qui!\"; Stuart quindi diede un segnale: i \"marine\" utilizzarono mazze e un ariete improvvisato per abbattere la porta della sala antincendio. Il tenente Greene ridusse all'angolo Brown colpendolo pi\u00f9 volte e ferendolo al capo: in tre minuti di azione il capitano e i sopravvissuti si ritrovarono prigionieri.\nComplessivamente, Brown e i suoi uccisero quattro persone e ne ferirono nove; dieci uomini di Brown rimasero uccisi (tra questi i suoi due figli Watson e Oliver), cinque riuscirono a fuggire (tra loro Owen Brown), mentre sette furono catturati con al capitano. Tra le vittime vi erano John Henry Kagi, Lewis Sheridan Leary e Dangerfield Newby; tra quelli poi impiccati - oltre a Brown - vi furono John Anthony Copeland Jr. e Shields Green.\nPrigionia e processo.\nBrown e gli altri catturati furono custoditi inizialmente nell'ufficio dell'armeria. In giornata giunsero anche il governatore della Virginia Henry Alexander Wise, il senatore James Murray Mason e il deputato democratico dell'Ohio Clement Vallandigham (futuro Copperheads). Mason guid\u00f2 l'interrogatorio, durato per 3 ore.\nSebbene l'attacco fosse avvenuto su un terreno di propriet\u00e0 federale, Wise ordin\u00f2 che Brown e i suoi uomini venissero processati in Virginia, a Charles Town, la vicina capitale della contea di Jefferson situata a sette miglia ad Ovest di Harper's Ferry (forse per evitare la pressione politica del Nord sul governo federale o una seppur improbabile grazia presidenziale).\nIl procedimento penale ebbe inizio il 27 ottobre, subito dopo che un medico dichiar\u00f2 che Brown - ancora ferito - poteva essere sottoposto a processo. Fu accusato dell'omicidio di quattro bianchi e un nero, di cospirazione per indurre a una rivolta di schiavi e di tradimento contro lo Stato della Virginia. Vennero assegnati a Brown una serie di avvocati, tra i quali Lawson Botts, Thomas C. Green, Samuel Chilton di Washington e George Henry Hoyt; ma fu Hiram Griswold, un legale di Cleveland, a concludere l'arringa della difesa gi\u00e0 il 31 ottobre. In essa Griswold sostenne che Brown non poteva essere riconosciuto colpevole di tradimento nei confronti di uno Stato verso il quale non aveva alcun obbligo di lealt\u00e0 e del quale non era neppure residente; che il capitano non aveva ucciso nessuno in prima persona e inoltre che il fallimento a cui era andato incontro l'incursione indicava chiaramente che non vi era stata alcuna cospirazione con gli schiavi.\nAndrew H. Hunter, il procuratore distrettuale locale, present\u00f2 gli argomenti conclusivi per l'accusa.\nIl 2 novembre, dopo un processo durato una settimana e 45 minuti di deliberazione il grand jury dichiar\u00f2 Brown colpevole di tutte le tre accuse e fu condannato alla pena di morte tramite impiccagione pubblica da eseguirsi un mese dopo, secondo le leggi della Virginia. In risposta alla sentenza, l'intellettuale Ralph Waldo Emerson comment\u00f2 che \"John Brown rese il patibolo glorioso come la crocifissione di Cristo\".\nI cadetti dell'accademia militare della Virginia, sotto la guida del generale Francis Henney Smith e del maggiore Thomas Jonathan Jackson (che si guadagn\u00f2 il soprannome di \"Stonewall\" meno di due anni mentre prestava servizio nelle truppe secessioniste) furono chiamati a sorveglianza, come distaccamento di sicurezza, nell'eventualit\u00e0 che i sostenitori del capitano tentassero un colpo di mano per porlo in salvo.\nDurante il mese di prigionia Brown venne autorizzato a inviare e ricevere corrispondenza. Una delle lettere gli giunse da Mahala Doyle, moglie e madre di tre delle vittime del capitano nel massacro del Pottawatomie e recava le frasi: \"la vendetta non \u00e8 mia, ma confesso di sentirmi gratificata nel sentire che sei stato fermato nella tua carriera diabolica a Harper's Ferry...\" In un poscritto aggiunse: \"Mio figlio John Doyle di cui imploro la vita ora \u00e8 cresciuto ed \u00e8 molto desideroso di essere a Charles Town il giorno della tua esecuzione\".\nBrown rifiut\u00f2 di essere salvato da Silas Soule, un amico \"Jayhawker\" del Kansas che era riuscito in qualche modo a infiltrarsi tra il corpo di guardia del carcere della contea con l'intenzione di farlo evadere durante la notte per ricondurlo sano e salvo al Nord. Il capitano rispose che a 59 anni era oramai troppo vecchio per intraprendere una nuova vita da fuggiasco contro le autorit\u00e0 federali e che era ben pronto a morire da martire.\nLa gran parte delle lettere inviate dal prigioniero a conoscenti e familiari - e rimaste per i posteri - trasudano toni elevati di spiritualit\u00e0, la ferma convinzione di essere dalla parte del giusto e la fierezza di aver compiuto ci\u00f2 che riteneva suo dovere. Pubblicate sulla stampa del Nord, le missive contribuirono a conquistare alla causa un numero crescente di sostenitori, mentre fecero simultaneamente infuriare molti bianchi sudisti.\nIl 1\u00ba dicembre la moglie arriv\u00f2 in treno per condividere in prigione il suo ultimo pasto; le venne per\u00f2 negato il permesso di rimanere per la notte, spingendo cos\u00ec Brown a perdere la calma per l'unica volta durante quello che gi\u00e0 tra i suoi molti simpatizzanti si definiva come la \"via verso il calvario\".\nReazione di Victor Hugo.\nVictor Hugo, dal suo esilio nel Guernsey, tent\u00f2 di ottenere l'assoluzione per John Brown: mand\u00f2 una lettera aperta che fu pubblicata dalla stampa di entrambi i lati dell'Oceano Atlantico (e compresa nel successivo testo \"Atti e parole\"). Stilato alla \"Hautesville House\" il 2 dicembre del 1859, metteva in guardia contro una possibile guerra civile:\nLa lettera venne inizialmente pubblicata sul \"London News\" e fu rapidamente riprodotta in innumerevoli copie. Dopo l'esecuzione di Brown il celebre scrittore francese scrisse una serie di lettere aggiuntive sul capitano e sulla causa dell'abolizionismo.\nI sostenitori di Brown interpretarono gli scritti di Hugo come la prova del sostegno internazionale alla causa contro lo schiavismo. Il commento pi\u00f9 noto a raggiungere l'America dall'Europa fu un opuscolo del 1861 intitolato \"John Brown par Victor Hugo\" (\"John Brown, di Victor Hugo\") che includeva una breve biografia del capitano e la ristampa di due delle lettere scritte da Hugo a favore di Brown, compresa quella del 9 dicembre. Il frontespizio dell'opuscolo ritraeva un impiccato ed era un'incisione realizzata dallo stesso scrittore: il capitano era in un brevissimo lasso di tempo divenuto celebre proprio a causa della condanna subita.\nMorte e conseguenze.\nLa mattina del 2 dicembre John Brown lasci\u00f2 un breve messaggio come testamento spirituale; esso si rivel\u00f2 acutamente profetico:\nLesse devotamente la propria \"Bibbia\" e scrisse un'ultima lettera indirizzata alla moglie, che conteneva anche il proprio testamento civile. Alle 11 del mattino fu scortato dalla prigione attraverso uno schieramento di 2.000 soldati, fino a giungere a pochi isolati di distanza in un piccolo campo, l\u00e0 ove erano state erette le forche. Tra i presenti vi furono il futuro generale confederato \"Stonewall\" Jackson e il giovane attore John Wilkes Booth (futuro attentatore di Abraham Lincoln) che aveva preso in prestito una divisa da miliziano per poter essere ammesso all'esecuzione). Il poeta nazionale Walt Whitman (gi\u00e0 famoso per \"Foglie d'erba\" e di l\u00ec a poco infermiere impegnato nell'assistenza dei feriti dell'Union Army) in \"Year of Meteors\" descrisse accuratamente l'evento.\nBrown fu accompagnato dallo sceriffo e dai suoi assistenti, ma da nessun pastore religioso in quanto aveva costantemente respinto il clero schiavista. Poich\u00e9 la regione era in preda all'isteria collettiva, molti dei presenti che venivano dal Nord, compresi i giornalisti, si trovavano in una situazione di costante pericolo, ed era assai improbabile che un ecclesiastico abolizionista avrebbe potuto essere al sicuro se solo avesse cercato di fargli visita.\nScelse cos\u00ec di non ricevere alcun servizio religioso n\u00e9 in carcere n\u00e9 sul patibolo. Fu impiccato alle 11:15 e dichiarato morto alle 11:50, dopo 35 minuti di agonia; il suo corpo venne posto in una bara di legno con il cappio ancora avvolto attorno al collo. La cassa fu quindi issata su un treno in partenza per inviarla alla sua casa di famiglia a New York per la sepoltura.\nAl Nord intanto si svolgevano grandi riunioni e celebrazioni commemorative, si suonarono le campane delle chiese, si spararono colpi di cannone e scrittori famosi come Emerson e Thoreau si unirono a molti altri per lodare apertamente Brown.\nConseguenze del raid.\nSi ritiene che l'azione compiuta contro Harper's Ferry abbia ricoperto un ruolo importante nel preparare la nazione a una guerra civile. I proprietari di schiavi del Sud, ascoltando le prime notizie secondo cui centinaia di abolizionisti erano coinvolti nel raid, furono tranquillizzati dal fatto che l'incursione si fosse dimostrata cos\u00ec poco preparata, ma temettero che altri avessero potuto emulare il gesto di Brown per cercare di guidare una rivolta generale di schiavi.\nIn tutto il profondo Sud s'inizi\u00f2 a riorganizzare il decrepito sistema della milizia statale; questo, ben consolidatosi entro il 1861, divenne una forza armata pronta e disponibile. Ci\u00f2 rese i secessionisti inizialmente molto meglio preparati allo scontro rispetto al Nord.\nGli esponenti sudisti del Partito Democratico denunciarono l'incursione come una conseguenza inevitabile del programma politico del neonato Partito Repubblicano, che associarono strettamente all'abolizionismo. Alla luce delle imminenti elezioni presidenziali del 1860 i Repubblicani cercarono di prendere le distanze il pi\u00f9 possibile da Brown, condannando il \"raid\" e condannando il suo \"leader\" come un folle fanatico.\nCome spiega lo storico Daniel W. Crofts, Brown ottenne il successo postumo di polarizzare la sfida politica: \"l'incursione di Brown riusc\u00ec brillantemente, difatti piant\u00f2 un cuneo nella gi\u00e0 provvisoria e fragile dialettica tra Repubblicani e i loro oppositori e contribu\u00ec a intensificare la radicalizzazione su base geografica che presto divise il Partito Democratico e l'Unione stessa.\".\nMolti abolizionisti del Nord presero subito a considerare Brown come un martire, sacrificatosi per i peccati della nazione; poco dopo l'evento William Lloyd Garrison pubblic\u00f2 un editoriale nel \"Liberator\" giudicando l'assalto di Brown come \"ben intenzionato, ma tristemente malgestito\" e \"selvaggia e futile\". Il celebre giornalista tuttavia ne difese il personaggio dai detrattori della carta stampata sia del Nord sia del Sud, dichiarando che coloro che sostenevano i principi della rivoluzione americana non avrebbero mai potuto opporsi in modo coerente al \"raid\" di Brown. Il giorno in cui il capitano sub\u00ec l'impiccagione Garrison ribad\u00ec il punto della questione a Boston: \"ogni qualvolta nascano, non posso che augurare il massimo successo possibile a tutte le insurrezioni di schiavi\".\nAl termine della guerra civile Frederick Douglass scrisse: \"il suo zelo nei confronti della causa della mia razza era molto pi\u00f9 grande del mio - era come il sole ardente davanti alla mia luce sbiadita - la mia era limitata dal tempo, la sua tesa verso le sconfinate rive dell'eternit\u00e0. Io potevo vivere per lo schiavo, mentre Brown poteva morire per lui\".\nEredit\u00e0.\nMolti dei futuri \"leader\" del movimento per i diritti civili degli afroamericani (1865-1896) - Martin Robison Delany, Henry Highland Garnet, Frederick Douglass, Harriet Tubman - all'epoca dei fatti conoscevano e rispettavano Brown: le attivit\u00e0 commerciali degli afroamericani in tutto il Nord tennero abbassate le serrande in segno di lutto il giorno della sua esecuzione.\nPoco dopo la sua morte lo stesso Victor Hugo predisse che \"avrebbe aperto una fenditura latente che avrebbe finito con il separare l'Unione\"; molti poeti e letterati risposero all'evento con la loro ispirazione.\nNel 1863 Julia Ward Howe scrisse quello che sarebbe rapidamente divenuto l'inno maggiormente popolare della guerra civile, \"The Battle Hymn of the Republic\", sulle note di \"John Brown's Body\" e che includeva la frase \"come mor\u00ec per rendere santi gli uomini, lasciamoci morire per rendere gli uomini liberi\", assimilando il sacrificio di Brown a quello di Ges\u00f9 Cristo.\nGli scrittori continuano a discutere vigorosamente sulla personalit\u00e0, la sanit\u00e0, le motivazioni, la moralit\u00e0 e la relazione di Brown con l'abolizionismo; ad esempio, nel suo postumo \"The Impending Crisis, 1848-1861\" (1976) David Potter sostenne che l'effetto emotivo del raid di John Brown contro Harpers Ferry super\u00f2 di gran lunga l'effetto filosofico dei \"dibattiti Lincoln-Douglas\" e non fece altro che riaffermare la profonda divisione socio-culturale esistente tra Nord e Sud.\nMalcolm X disse che i bianchi americani non potevano unirsi alla sua \"Organization of Afro-American Unity\" del nazionalismo nero, ma che \"se John Brown fosse ancora vivo oggi, forse lui potremmo anche accettarlo\".\nIn seguito lo si volle descrivere come un fanatico monomaniacale o all'opposto come un autentico eroe. Nel 1931 le \"United Daughters of the Confederacy\" e i \"Sons of Confederate Veterans\" eressero un monumento a Heyward Spencer, l'uomo di colore libero che divenne la prima fatale vittima del raid, rivendicandolo come \"rappresentante dei negri a noi vicini, che non avrebbero imbracciato le armi contro il Sud\".\nVerso la met\u00e0 del XX secolo alcuni studiosi erano ancora abbastanza convinti che John Brown fosse un fanatico e un assassino, mentre alcuni afroamericani sostenevano una visione decisamente pi\u00f9 positiva dell'uomo; il giornalista Richard Owen Boyer considera Brown \"un americano che ha dato la sua vita per raggiungere l'obiettivo che milioni di altri americani potessero un giorno essere ugualmente liberi\". Altri hanno espresso giudizi altrettanto positivi.\nDiverse opere riguardanti Brown pubblicate nel primo scorcio del XXI secolo sono notevoli per la completa assenza di ostilit\u00e0 che ha caratterizzato invece opere del tutto simili un secolo prima (quando le visioni di Lincoln erano state ormai de-empatizzate e avevano subito un forte regresso dopo la fine dell'Era della Ricostruzione tramite le \"Leggi Jim Crow\" e la conseguente segregazione razziale negli Stati Uniti d'America.\nIl giornalista e scrittore documentarista Ken Chowder considera Brown un \"testardo... egoista, ipocrita e talvolta ingannevole, eppure... in certi momenti, un grande uomo\" e sostiene che egli sia stato adottato sia dalla sinistra politica che dalla destra e che le sue azioni vennero fatte \"ruotare\" per adattarsi alla visione del mondo predominante in vari momenti della storia americana.\nGli autori Toledo (2002), Peterson (2002), DeCaro (2002, 2007), Reynolds (2005) e Carton (2006) apprezzano criticamente la storia di Brown, ponendosi cos\u00ec decisamente lontano dalle opinioni degli scrittori precedenti; il passaggio a una prospettiva di apprezzamento su Brown sposta molti storici bianchi verso la visione a lungo sostenuta dagli studiosi neri come William Edward Burghardt Du Bois, Benjamin Arthur Quarles e Lerone Bennett, Jr.\nStoriografia.\nGli storici affermano che l'incursione contribu\u00ec all'aumento di tensioni che, un anno dopo con l'elezione di Lincoln presidente fortemente antischiavista, sfoceranno nella secessione degli stati schiavisti del Sud e nella conseguente guerra di secessione americana:\nNelle arti.\nLa condanna a morte di John Brown forn\u00ec agli abolizionisti una causa per cui combattere, un martire a cui rifarsi. D'ora in poi, egli divent\u00f2 un esempio da seguire per i combattenti, e ispir\u00f2 una canzone che divent\u00f2 l'inno della causa dell'Unione:\nNella letteratura e nel cinema.\nI due ritratti cinematografici pi\u00f9 famosi di Brown sono stati entrambi interpretati dall'attore Raymond Massey. Il film del 1940 \"I pascoli dell'odio\", interpretato da Errol Flynn e Olivia de Havilland, dipingeva Brown in modo completamente antipatico come un pazzo vigliacco; Massey ha aggiunto a questa impressione rappresentandolo con uno sguardo dagli occhi selvaggi. La pellicola ha dato l'impressione di non opporsi alla schiavit\u00f9, fino al punto di far dire ad un personaggio della \"Mammy\", dopo una battaglia particolarmente feroce: \"il signor Brown ci ha promesso la libert\u00e0, ma... se questa \u00e8 la libert\u00e0, non ne desidero alcuna\".\nMassey ritraeva Brown di nuovo nel poco noto e a basso budget \"I sette ribelli\", in cui non era solo il personaggio principale, ma bens\u00ec anche raffigurato in un modo molto pi\u00f9 sobrio e simpatetico.\nMassey insieme a Tyrone Power e Judith Anderson ha poi recitato nell'acclamata lettura drammatica del 1953 del poema \"John Brown's Body\" (1928), vincitore del premio Pulitzer per la poesia a Stephen Vincent Ben\u00e9t. Tre attori in abito formale hanno recitato in una presentazione di due ore del poemetto. La produzione ha girato per 60 citt\u00e0 in 28 differenti Stati.\nNel 1938-40 il pittore John Steuart Curry dipinse \"Tragic Prelude\", un murale di Brown con in mano una pistola e una \"Bibbia\", posizionato nel Campidoglio di Topeka.\nNel 1941 l'artista afroamericano Jacob Lawrence illustr\u00f2 la vita di Brown in \"The Legend of John Brown\", una serie di 22 dipinti a guazzo. Nel 1977 queste erano in condizioni cos\u00ec fragili da non poter essere esposte e il Detroit Institute of Arts dovette commissionare a Lawrence di ricreare le serie come serigrafia.\nIl risultato \u00e8 stato un \"portfolio\" in edizione limitata di 22 stampe a mano, pubblicate con un poema, \"John Brown\" di Robert Hayden, commissionato appositamente per il progetto.\nSebbene Brown fosse stato un argomento popolare per molti pittori \"The Legend of John Brown\" fu la prima serie a esplorare la sua eredit\u00e0 da una prospettiva afroamericana. Altri dipinti come \"The Last Moments of John Brown\" di Hovenden immortalano una storia apocrifa, in cui una donna nera offre al condannato Brown il suo bambino da baciare mentre va verso la forca. Probabilmente \u00e8 stato un racconto inventato dal giornalista James Redpath.\nBrown \u00e8 stato anche oggetto di numerose opere letterarie; molti poeti americani hanno scritto poesie su Brown, tra cui John Greenleaf Whittier, Louisa May Alcott e Walt Whitman. Il poeta polacco Cyprian Kamil Norwid scrisse due poesie lodando Brown: \"John Brown\" e il pi\u00f9 noto \"Do obywatela Johna Brown\" (\"Un Cittadino John Brown\").\n\"Marching Song\" (1932) \u00e8 invece un'opera inedita sulla leggenda di John Brown scritta da Orson Welles. Il romanzo biografico del 1998 su John Brown, \"Cloudsplitter\", di Russell Banks \u00e8 stato finalista del premio Pulitzer; \u00e8 narrata dal punto di vista del figlio sopravvissuto, Owen Brown.\nIl romanzo di James McBride del 2013 \"The Good Lord Bird\" racconta la storia di John Brown attraverso gli occhi di un giovane schiavo, Henry Shackleford, che accompagna Brown ad Harper's Ferry. Il romanzo ha vinto il \"National Book Award\" del 2013 per la narrativa.\nTra le altre opere letterarie che lo vedono come protagonista abbiamo:\nBibliografia.\nFonti secondarie.\nversione online;"}
{"id": "86037", "revid": "1516087", "url": "https://it.wikipedia.org/wiki?curid=86037", "title": "Exxon Valdez", "text": "Exxon Valdez fu una superpetroliera di propriet\u00e0 della Exxon. Il 24 marzo 1989 la nave si incagli\u00f2 in una scogliera dello stretto di Prince William, un'insenatura del golfo di Alaska, disperdendo in mare 40,9 milioni di litri di petrolio. Dopo questo incidente fu rinominata \"Sea River Mediterranean\".\nLa nave.\nLa nave, lunga 300 m larga 50 m e con un pescaggio di 27 m, aveva lo scafo in acciaio, pesava 30.000 tonnellate, disponeva di un motore diesel da 31.650 cavalli vapore () e poteva trasportare fino a 1,48 milioni di barili (200.000 t) di petrolio ad una velocit\u00e0 di 16,25 nodi (30 km/h). \u00c8 stata costruita a San Diego, consegnata alla Exxon nel dicembre 1986 e destinata al trasporto del petrolio dal terminal dell'oleodotto del consorzio Alyeska situato a Valdez, in Alaska, negli Stati Uniti.\nL'incidente.\nIl 24 marzo del 1989 la petroliera lasci\u00f2 il terminal di Valdez in direzione sud, attraversando lo stretto di Prince William carica di petrolio. Il comandante chiese al locale comando della guardia costiera di cambiare rotta per evitare alcuni piccoli \"iceberg\". Per una serie di equivoci nella linea di comando vi fu un cambio di rotta effettuato troppo lentamente e la nave urt\u00f2 contro una scogliera (Bligh Reef), disperdendo nell'ambiente circa 42.000 m\u00b3 di greggio e inquinando 1.900\u00a0km di coste.\nMigliaia di animali perirono a causa della fuoriuscita, la stima fu di 250.000 uccelli marini, 2.800 lontre, 300 foche, 250 aquile di mare testabianca, 22 orche e miliardi di uova di salmone e aringa. I danni ambientali che ne conseguirono costrinsero il governo degli Stati Uniti a rivedere i requisiti di sicurezza delle petroliere e ad assegnare i costi delle operazioni di pulizia della costa alle compagnie petrolifere.\nNel 1991 la Exxon fu condannata in sede civile e penale per oltre un miliardo di dollari, il maggior risarcimento fino ad allora mai registrato per un disastro industriale (superato nel 2012 con i 4,5 miliardi pagati dalla BP per l'incidente della Deepwater Horizon). Le operazioni di ripulitura delle coste costarono alla Exxon circa 2 miliardi di dollari, coperti in gran parte delle assicurazioni.\nL'incidente alla petroliera ha rappresentato uno tra i maggiori disastri per l'ecosistema, sebbene sia stato - per gravit\u00e0 - assai inferiore al disastro provocato dall'incendio della piattaforma Ixtoc 1 nel Golfo del Messico nel marzo 1979 e a quello della Deepwater Horizon.\nAttivit\u00e0 successiva.\nDopo l'incidente, la nave venne riparata, e nei primi anni '90 torn\u00f2 in attivit\u00e0, col divieto di entrare nello stretto di Prince William, ed avendo mutato il nome in \"Exxon Mediterranean\". Successivamente cambi\u00f2 ancora nome e proprietario, divenendo via via \"SeaRiver Mediterranean\", \"S/R Mediterranean\" e \"Mediterranean\" nel 2005, essendo utilizzata in Europa, Medio Oriente ed Asia.\nNel 2008 venne acquistata da una societ\u00e0 di Hong Kong che la ribattezz\u00f2 \"Dong Fang Ocean\" e la trasform\u00f2 da petroliera a nave mercantile. Il 29 novembre 2010, la \"Dong Fang Ocean\" entr\u00f2 in collisione con un'altra nave, nel Mar Cinese Meridionale. Entrambi i battelli subirono gravi danni e dovettero essere rimorchiati in porto.\nNel marzo 2012 la nave venne venduta come rottame ad una ditta di Singapore. Cambi\u00f2 di mano diverse volte fino ad arrivare ad una ditta indiana che la rinomin\u00f2, per l'ennesima volta, \"Oriental Nicety\". Dopo una serie di azioni legali, dovute al fatto che i nuovi proprietari volevano farla riprendere a navigare, venne portata in bacino, nel porto di Alang il 2 agosto 2012, dove venne smantellata."}
{"id": "86040", "revid": "1422914", "url": "https://it.wikipedia.org/wiki?curid=86040", "title": "Landing Craft, Vehicle, Personnel", "text": "Le Landing Craft, Vehicle, Personnel o LCVP costituivano la principale tipologia di imbarcazioni per lo sbarco di truppe e veicoli utilizzata, durante la seconda guerra mondiale, dalle forze alleate.\nGeneralit\u00e0.\nVenivano indicate anche come Higgins Boat, dal nome del progettista e principale costruttore.\nDurante il conflitto ne furono costruite pi\u00f9 di 23.000, dalla Higgins Industries e da altre ditte su licenza tra il 1942 e il 1945 in diverse versioni. Il termine LCVP nasce come \"hull classification symbol\" (simbolo di classificazione di scafo) dell'US Navy, ma \u00e8 usato talvolta per estensione anche per indicare mezzi di questo tipo da marine di altre nazioni.\nLo scafo era costruito principalmente in compensato ed aveva il fondo piatto. Il loro impiego prevedeva che queste imbarcazioni, una volta raggiunta la spiaggia si arenassero, per il tempo necessario allo sbarco, e poi disincagliandosi tornassero verso le navi per un nuovo carico.\nL'equipaggio era costituito da pilota, meccanico e marinaio. Questi ultimi due, durante le operazioni svolgevano il compito di mitraglieri utilizzando le due armi di cui disponeva l'imbarcazione. In alcuni casi veniva imbarcato, su pochi mezzi, un quarto uomo che aveva la funzione di segnalatore o di comandante dell'intera ondata di mezzi da sbarco.\nL'imbarcazione poteva trasportare un plotone al completo (36 soldati) o un veicolo della grandezza di una Jeep oppure 12 soldati e una Jeep insieme alla velocit\u00e0 di 16\u00a0km/h (10\u00a0mph).\nL'imbarcazione disponeva a prua di una rampa in acciaio che poteva essere utilizzata sia per l'accesso che, uso pi\u00f9 frequente, per l'uscita dei soldati o del mezzo. \nDi solito i soldati prendevano posto nell'imbarcazione in alto mare scendendo, con l'aiuto di una rete posizionata sulla fiancata della loro nave trasporto, verso il mezzo che li attendeva al suo fianco.\nAnche il veicolo poteva essere caricato sul mezzo, sempre al largo, con le gru della nave.\nGli LCVP furono utilizzati su tutti i fronti del conflitto, sia nella Campagna del Pacifico che negli sbarchi avvenuti in Nordafrica e in Europa (Sicilia, Anzio/Nettuno, Normandia, sud della Francia).\nDurante il solo sbarco in Normandia furono impiegati 1.089 LCVP."}
{"id": "86041", "revid": "125842625", "url": "https://it.wikipedia.org/wiki?curid=86041", "title": "Saint Kitts e Nevis", "text": "Saint Kitts e Nevis, o Saint Christopher e Nevis (San Cristoforo e Nevis), \u00e8 uno Stato insulare dell'America centrale corrispondente a un piccolo arcipelago formato da due isole delle Piccole Antille, Saint Kitts (o Saint Christopher) e Nevis.\nLa capitale \u00e8 Basseterre. Si parla la lingua inglese e sono presenti chiese sia anglicane, sia cattoliche.\nNel 1623, britannici e francesi sbarcarono sull'isola, che per circa 40 anni fece parte dell'Impero coloniale britannico e dei possedimenti della \"Compagnie des Indes Occidentales\" francese. Negli anni 1660, la corona britannica riusc\u00ec a espellere la piccola comunit\u00e0 francofona e gli agenti della \"Compagnie\".\nDopo aver assunto nel 1967 la condizione di Stato associato, nel 1983 \u00e8 diventato uno Stato indipendente membro del Commonwealth britannico.\nGeografia fisica.\nLe due maggiori isole del Paese, Saint Kitts e Nevis, appartengono all'arcipelago delle Piccole Antille, in particolare al gruppo delle Isole Sopravento Settentrionali. Il punto pi\u00f9 alto a metri \u00e8 sul Monte Liamuiga.\nLe isole sono di origine vulcanica, con i larghi picchi centrali coperti dalla giungla; i pendii ripidi che conducono a questi picchi sono disabitati. La vasta maggioranza della popolazione in entrambe le isole vive vicino al mare dove il terreno \u00e8 piatto. Ci sono numerosi fiumi che scendono dalle montagne in entrambe le isole, che forniscono acqua dolce alla popolazione locale. Saint Kitts ha anche un piccolo lago.\nStoria.\nAbitata dal popolo dei Caribe, l'isola di Saint Kitts fu raggiunta nel 1493 da Cristoforo Colombo, che le diede il nome di San Cristoforo, e nel 1623 l'esploratore britannico Thomas Warner fond\u00f2 la prima colonia di successo delle Indie occidentali a Old Road, localit\u00e0 della costa occidentale dell'isola. Nel 1627 Pierre Belain d'Esnambuc fond\u00f2 il primo insediamento francese e quindi per tutto il XVII secolo l'isola rimase divisa tra coloni francesi e inglesi, ma fu consegnata al Regno Unito di Gran Bretagna dal trattato di Utrecht dell'aprile del 1713 e successivamente dal trattato di Versailles del 1783, dopo la conquista da parte dei francesi della fortezza di Brimstone Hill dell'anno precedente. L'isola di Nevis fu individuata da Cristoforo Colombo lo stesso anno dell'arrivo a Saint Kitts e il suo nome deriva dal termine spagnolo \"las nieves\", con cui lo stesso esploratore italiano descrisse le nuvole in cima al vulcano dell'isola. Dal 1628 alla met\u00e0 del XIX secolo prosper\u00f2 economicamente come colonia britannica, nonostante i continui attacchi francesi e spagnoli dei secoli XVII e XVIII.\nUnite con l'isola di Anguilla nel 1882, ottennero nel 1967 la possibilit\u00e0 di autogovernarsi dal Regno Unito, che per\u00f2 mantenne il compito della difesa e delle relazioni internazionali. Nel maggio del 1967 gli abitanti dell'isola di Anguilla, scontenti di dipendere dall'amministrazione di Saint Kitts, dichiararono unilateralmente l'indipendenza e crearono un loro consiglio indipendente.\nIndipendenza.\nEssendo falliti tutti i tentativi di negoziazione, Anguilla fu posta sotto il diretto controllo britannico nel 1967 e separata formalmente dalle altre due isole nel 1980, mentre Saint Kitts e Nevis ottennero l'indipendenza dal Regno Unito il 19 settembre 1983. Dopo i danni causati, intorno alla met\u00e0 degli anni 1980, dal crollo mondiale del prezzo dello zucchero, il governo guidato da Kennedy Simmonds, leader del partito People's Action Movement che amministr\u00f2 il Paese fino al 1995, si sforz\u00f2 di diversificare l'economia. Andato al potere nel 1995, il presidente Denzil Douglas del Labour Party affront\u00f2 un movimento indipendentista nell'isola di Nevis, per il quale fu indetto un referendum nel 1998, ma non venne raggiunta la maggioranza necessaria. Nel 2005 il governo chiuse l'industria statale dello zucchero a causa della sua improduttivit\u00e0 e ora il governo del presidente Timothy Harris, che ha vinto le elezioni del 2015 con la coalizione Team Unity, gestisce un Paese che ha come principali fonti di reddito il turismo, le societ\u00e0 offshore e alcune aziende di servizi.\nSociet\u00e0.\nDemografia.\nNel luglio del 2000 la popolazione contava abitanti; la loro aspettativa media di vita era di 72,4 anni. L'emigrazione storicamente fu molto alta e il numero della popolazione \u00e8 di circa il 25% pi\u00f9 basso rispetto al suo picco, registrato con circa abitanti nel 1960: Saint Kitts e Nevis \u00e8 dunque lo Stato del mondo a pi\u00f9 bassa crescita demografica.\nL'emigrazione da Saint Kitts e Nevis negli Stati Uniti d'America:\nLingue.\nLa lingua ufficiale del Paese \u00e8 l'inglese.\nPolitica.\nIl Paese \u00e8 un membro del Commonwealth delle nazioni. Il monarca del Regno Unito di Gran Bretagna e Irlanda del Nord, attualmente Elisabetta II, \u00e8 il capo di Stato. La sovrana usa il titolo di \"Sua Maest\u00e0 Elisabetta II, per la Grazia di Dio, Regina di San Christopher e Nevis e degli altri Suoi Reami e Territori, Capo del Commonwealth\". \nIn sua assenza \u00e8 rappresentata da un Governatore generale, che agisce su consiglio del Primo Ministro del Gabinetto. Il Primo Ministro \u00e8 il capo del partito di maggioranza in Parlamento.\nSaint Kitts e Nevis ha un parlamento monocamerale, noto anche come Assemblea Nazionale. Esso \u00e8 composto da quattordici membri: undici rappresentanti eletti (tre dell'isola di Nevis) e tre senatori, che sono nominati dal governatore generale. Due dei senatori sono nominati su consiglio del primo ministro, e uno su consiglio del capo dell'opposizione. A differenza di altri Paesi, i senatori non costituiscono un Senato distinto o una Camera alta del Parlamento, ma siedono nell'Assemblea Nazionale, insieme ai rappresentanti dell'Assemblea. Tutti i membri del Parlamento e del Governo restano in carica per 5 anni. Il primo ministro e il Gabinetto sono responsabili verso il Parlamento delle loro azioni.\nSaint Kitts e Nevis \u00e8 un membro della Comunit\u00e0 Caraibica (CARICOM) e dell'Organizzazione degli Stati dei Caraibi Orientali (OECS), oltre che dell'ONU.\nDivisione amministrativa di Saint Kitts e Nevis.\nLa federazione di Saint Kitts e Nevis \u00e8 divisa in 14 parrocchie (tra parentesi i capoluoghi):\nEconomia.\nSin dagli anni 1970 l'economia si basa soprattutto sul turismo, che ha progressivamente rimpiazzato la coltivazione dello zucchero, ma la diminuzione del numero degli arrivi turistici e di investimenti provenienti dall'estero ha portato il paese a sperimentare una contrazione economica tra il 2009 e il 2013, dalla quale la ripresa \u00e8 iniziata soltanto nel 2014. Gli sforzi del governo sono diretti a controllare l'alto debito pubblico, che \u00e8 stato creato dalle perdite dell'industria statale dello zucchero ed \u00e8 diminuito tra il 2011 e il 2013, e a sviluppare nuovi settori economici, come l'industria manifatturiera orientata all'esportazione e le banche offshore. Secondo i dati della CIA, nel 2010 il paese era il terzo pi\u00f9 indebitato al mondo, con un debito pubblico pari al 185%, posizionandosi subito dopo Zimbabwe e Giappone.\nSport.\nUno degli atleti nevisiani pi\u00f9 celebri \u00e8 Kim Collins, campione del mondo dei 100 metri piani a , gara in cui vinse con il tempo di 10\"07, con solo 2 centesimi di secondo di vantaggio tra lui e altri tre atleti. Oltre al titolo mondiale del 2003, in carriera Collins pu\u00f2 vantare quattro medaglie di bronzo ai Mondiali, tra cui quella conquistata con la staffetta 4\u00d7100 metri (composta da Jason Rogers, lo stesso Collins, Antoine Adams e Brijesh Lawrence) a con il tempo di 38\"96, e svariate medaglie in altre competizioni internazionali (suddivise tra 100, 200 e 4\u00d7100 metri).\nCalcio.\nLa squadra di calcio di Saint Kitts e Nevis, conosciuta anche come \"Sugar Boyz\", negli ultimi anni ha avuto qualche successo in partite internazionali, accedendo al secondo turno delle qualificazioni CONCACAF per la coppa del mondo 2006, sconfiggendo Isole Vergini americane e Barbados prima di essere eliminata da Messico, Saint Vincent e Grenadine e Trinidad e Tobago.\nUn calciatore nevisiano di rilievo \u00e8 Keith Gumbs (meglio conosciuto come Kayamba), che per tre anni ha militato in squadre europee, senza per\u00f2 avere molto spazio. Nel 2001 passa al Palmeiras, dove segna tre gol. Per sette anni gioca a Hong Kong, per poi trasferirsi nel 2007 in Indonesia. Attualmente conta 131 presenze e 47 gol in nazionale.\nIl calciatore del Manchester United Marcus Rashford ha origini nevisiane."}
{"id": "86042", "revid": "1543377", "url": "https://it.wikipedia.org/wiki?curid=86042", "title": "Saint Vincent e Grenadine", "text": "Saint Vincent e Grenadine (in italiano anche: San Vincenzo e Grenadine; in inglese \"Saint Vincent and the Grenadines\"; IPA: , ) \u00e8 uno Stato insulare dell'America centrale facente parte delle Piccole Antille. L'isola principale \u00e8 Saint Vincent (o San Vincenzo) di 345\u00a0km\u00b2, sulla quale \u00e8 posta la capitale Kingstown.\nStoria.\nI caribi, la popolazione indigena e di indole guerriera che abitava le isole di Saint Vincent e delle Grenadine, resero possibile l'insediamento europeo solo a partire dal XVIII secolo. L'isola di Saint Vincent, o Hairouna in lingua Caribe, venne infatti scelta come meta da parte degli schiavi africani che fuggivano da Barbados, Saint Lucia e Grenada. Questi riuscirono ad ottenere una convivenza pacifica con i locali e finirono con il mescolarsi con loro e dare origine ad una popolazione nota come garifuna o caribi neri.\nNel 1719, tuttavia, coloni francesi iniziarono le coltivazioni di caff\u00e8, tabacco, indaco, cotone e zucchero con manodopera schiavizzata.\nNel 1763 Saint Vincent pass\u00f2 sotto il dominio inglese per poi ritornare sotto quello francese nel 1779 e ripassare alla corona britannica nel 1783 con il Trattato di Parigi. I conflitti tra gli inglesi e i garifuna, comandati dal Capo Supremo Joseph Chatoyer, terminarono nel 1796, quando il Generale Ralph Abercromby represse una rivolta fomentata dal francese Victor Hugues. Oltre 5.000 garifuna furono deportati a Roat\u00e1n di fronte all'Honduras.\nLa schiavit\u00f9 fu abolita nel 1834. Dopo il periodo di apprendistato, terminato prematuramente nel 1838, la mancanza di manodopera nelle piantagioni venne compensata con l'immigrazione di contadini specializzati. Tra questi si ricordano i portoghesi dell'isola di Madera (a partire dal 1840) e braccianti provenienti dall'India orientale (tra il 1861 e il 1880). Tuttavia la nuova manodopera non risollev\u00f2 l'economia locale a causa di una depressione dei prezzi della canna da zucchero durata fino al 1900.\nSaint Vincent pass\u00f2 attraverso diversi stadi politici dal 1763 all'indipendenza. Nel 1776 venne autorizzata un'Assemblea dei Rappresentanti. Nel 1877 fu installato il Governo Coloniale della Corona. Nel 1925 fu creato il Consiglio Legislativo. Nel 1951 si arriv\u00f2 al suffragio universale.\nIl Regno Unito tent\u00f2 a pi\u00f9 riprese, invano, di unire tutti i territori inglesi nelle Antille sotto un'unica amministrazione chiamata \"Federazione delle Indie Occidentali\" che tuttavia si sciolse nel 1962. Il 27 ottobre 1969, Saint Vincent ottenne l'indipendenza per gli affari interni. A seguito di un referendum durante il governo di Milton Cato, Saint Vincent e Grenadine ottenne l'indipendenza assoluta il 27 ottobre 1979.\nGeografia.\nSaint Vincent e Grenadine si trova tra Saint Lucia e Grenada nelle isole Windward delle Piccole Antille, un arco di isole nel mare dei Caraibi. Le isole di Saint Vincent e delle Grenadine includono l'isola principale Saint Vincent (344 km\u00b2), con il vulcano La Soufri\u00e8re, pi\u00f9 a nord e le Grenadine (45\u00a0km\u00b2) oltre ad un arcipelago di piccole isole che si estendono verso sud da Saint Vincent fino a Grenada.\nPolitica.\nSaint Vincent e Grenadine \u00e8 una monarchia parlamentare membro del Commonwealth inglese. Il capo di Stato \u00e8 il sovrano del Regno Unito di Gran Bretagna e Irlanda del Nord.\nLa Regina di Saint Vincent e Grenadine \u00e8 Elisabetta II ed \u00e8\nrappresentata in sua assenza dal Governatore Generale con incarichi principalmente cerimoniali. La guida della nazione \u00e8 invece tenuta dal Primo Ministro e dal Gabinetto. Si tratta di uno Stato bipartitico.\nSaint Vincent e Grenadine \u00e8 inoltre membro della Comunit\u00e0 Caraibica (CARICOM) e della Organizzazione degli Stati dei Caraibi Orientali (OECS).\nLa nazione non mantiene forze armate anche se la Royal Saint Vincent and the Grenadine Police Force include un servizio di Unit\u00e0 Speciali.\nGeografia antropica.\nSuddivisioni amministrative.\nAmministrativamente, Saint Vincent e Grenadine \u00e8 suddivisa in sei parrocchie: cinque in Saint Vincent, mentre la sesta \u00e8 formata dalle isole Grenadine. La capitale Kingstown si trova nella Parrocchia di St. George ed \u00e8 il centro amministrativo della nazione.\nI nomi delle sei parrocchie sono i seguenti:\nEconomia.\nL'attivit\u00e0 economica principale rimane l'agricoltura, dominata dalla produzione di banane. Per quanto riguarda il settore secondario, l'introduzione di nuove industrie rimane difficoltosa. Il settore terziario risulta avere le prospettive pi\u00f9 rosee, grazie ad un turismo in costante crescita con un conseguente sviluppo dell'edilizia e di altre attivit\u00e0 correlate. Restano minori la manifattura e i servizi bancari off-shore che hanno provocato qualche preoccupazione a livello internazionale a causa di norme sulla segretezza molto restrittive.\nTuttavia, il forte tasso di disoccupazione (22%) e la dipendenza dalla produzione di materie prime grezze rimangono ancora il principale freno allo sviluppo dell'economia nazionale.\nSociet\u00e0.\nEtnie.\nIl principale gruppo etnico (66% della popolazione) \u00e8 rappresentato dai discendenti degli schiavi africani, portati sull'isola per lavorare nelle piantagioni. Vi \u00e8 poi una consistente minoranza di meticci (19%), oltre a piccoli gruppi di indiani provenienti dall'Asia (6%), di caribi (originari abitanti dell'isola, 2%) e di bianchi (discendenti di coloni inglesi e portoghesi).\nReligione.\nCirca l'80% degli abitanti \u00e8 di fede protestante (suddivisi fra anglicani e metodisti); l'11% di fede cattolica. Si nota inoltre la presenza di culti sincretisti come il Battismo Spirituale, praticato principalmente in queste isole, nato dall'importazione di culti animisti degli schiavi africani e del cristianesimo.\nLingue.\nLa lingua ufficiale \u00e8 l'inglese. Il creolo delle Antille basato sul francese, un tempo molto utilizzato, \u00e8 pressoch\u00e9 scomparso.\nComunicazioni.\nTelecomunicazioni.\nNel 2005, Saint Vincent e Grenadine aveva 22.500 linee telefoniche fisse (una ogni 5 abitanti). La linea telefonica terrestre \u00e8 completamente automatica e copre l'intera isola e tutte le isole abitate delle isole Grenadine. Nel 2004, c'erano 57.000 telefoni cellulari (uno ogni 2 abitanti). La copertura telefonica raggiunge la maggior parte del territorio. L'unico operatore di telefonia mobile \u00e8 Digicel.\nNel 2004, vi erano sette stazioni radio (1 AM, 6 FM) e una stazione televisiva. Il paese ha due ISP."}
{"id": "86046", "revid": "3732", "url": "https://it.wikipedia.org/wiki?curid=86046", "title": "Linguaggio di descrizione di pagina", "text": "Un linguaggio di descrizione di pagina \u00e8, in informatica, un linguaggio nato per descrivere la composizione, l'impaginazione e il contenuto di una pagina da stampare. \nLa sua funzione \u00e8 quella di consentire al computer di trasmettere alla stampante un file con la descrizione della pagina da stampare indipendente dal software o dalla piattaforma utilizzata. La stampante, una volta ricevuto il file, provvede ad elaborarlo e a generare la bitmap che verr\u00e0 stampata. In sintesi, tale linguaggio descrive l'aspetto di una pagina stampata a un livello pi\u00f9 alto della semplice bitmap, restituita in uscita alla stampante. \nI linguaggi di descrizione di pagina sono flussi di dati binari o testuali. In teoria, lo stesso flusso di dati pu\u00f2 essere renderizzato pi\u00f9 volte per generare diverse copie della stessa immagine. Sono distinti dalle API grafiche (come GDI e OpenGL), che possono essere chiamate dai software per generare un output grafico. Sebbene siano spesso dei linguaggi completi e quindi in grado di essere utilizzati per produrre programmi, essi non vengono utilizzati a questo scopo dato che sono spesso interpretati e quindi lenti.\nL'adattamento a linguaggio di markup di un linguaggio di descrizione di pagina \u00e8 il \"Page description markup language\". \nI pi\u00f9 famosi linguaggi di descrizione di pagina sono:\nAlcuni di questi linguaggi sono stati resi standard aperti, mentre altri sono soluzioni proprietarie dei vari produttori di stampanti."}
{"id": "86048", "revid": "599013", "url": "https://it.wikipedia.org/wiki?curid=86048", "title": "Rosmarino (disambigua)", "text": ""}
{"id": "86052", "revid": "1987609", "url": "https://it.wikipedia.org/wiki?curid=86052", "title": "Arco di Galerio", "text": "L'arco di Galerio fu eretto a Tessalonica (attuale Salonicco, in Grecia) dopo il 297 per celebrarne il trionfo contro il re persiano Narsete.\nSu di esso vi \u00e8 raffigurato Galerio in vari momenti della guerra contro i Persiani: ora mentre \u00e8 a cavallo e calpesta i soldati di Narsete, ora mentre offre un sacrificio agli dei per ringraziarli della vittoria, ora mentre entra in una citt\u00e0. Si vedono poi immagini simboliche dei tetrarchi tra gli dei Olimpici: sull'Arco di Galerio i tetrarchi vengono rappresentati in modo identico come metafora della concordia e la \"fratellanza\" tra i 4 principi.\nNell'arco c'\u00e8 una narrazione con una serie di storie, ognuna giustapposta all'altra. Si vedono i due imperatori in trono ed i due Cesari in piedi: l'imperatore seduto ha pi\u00f9 autorit\u00e0 e pi\u00f9 poteri. La cattedra su cui siede l'imperatore \u00e8 trascinata da un carro e poggia sulla personificazione della Terra.\nScena con \"adventus\" o viaggio: l\"'adventus\" era l'ingresso cerimoniale nella citt\u00e0, che comportava dei riti che potevano prevedere anche la costruzione di un arco.\n\u00c8 una struttura pesante e c'\u00e8 pesantezza espressiva. Ci sono fregi animali e vegetali che separano i vari registri e sottolineano le scene principali. Sono raffigurate due citt\u00e0, una di partenza ed una di arrivo, forse proprio Salonicco."}
{"id": "86055", "revid": "228587", "url": "https://it.wikipedia.org/wiki?curid=86055", "title": "DVI (TeX)", "text": "DVI (\"DeVice Independent\" cio\u00e8 \"Indipendente dal dispositivo\") \u00e8 il formato di output del linguaggio di impaginazione , progettato da Donald Knuth nel 1979. Diversamente dai file , i file DVI non sono fatti per essere leggibili dall'uomo; consistono di dati binari, contenenti una descrizione della pagina indipendente dal dispositivo di uscita. Il DVI \u00e8 progettato per dare la migliore qualit\u00e0 visiva sia che sia visualizzato su un monitor sia che sia stampato con una costosa stampante laser a colori. Normalmente un file DVI viene immesso in un DVI driver che si preoccupa di interpretare i comandi del file producendo una rappresentazione bitmap da stampare o visualizzare. Utilizzando un driver opportuno un file DVI pu\u00f2 essere stampato, convertito in formato grafico come il TIFF, JPEG, ecc. oppure convertito in un altro formato di descrizione di pagine come il PDF o il PostScript. Wikipedia usa la sintassi di per definire le formule matematiche che poi vengono passate ad un opportuno driver che le converte in immagini PNG.\nI file DVI non sono cifrati ed \u00e8 possibile rigenerare da essi un documento , sebbene l'operazione non sia n\u00e9 semplice n\u00e9 indolore. Spesso il file che si ottiene non ha la stessa qualit\u00e0 del DVI di partenza soprattutto se per generare il file si sono utilizzate delle estensioni come LaTeX.\nProgrammi che gestiscono il formato DVI.\nI file DVI sono spesso convertiti in PDF o PostScript per la lettura o la stampa. Possono anche essere visti direttamente in un visore di file DVI."}
{"id": "86059", "revid": "125832530", "url": "https://it.wikipedia.org/wiki?curid=86059", "title": "Vasco Pratolini", "text": "Biografia.\nVasco Pratolini nacque nel 1913 a Firenze, nel quartiere popolare di via de' Magazzini, da una famiglia operaia. I genitori sono Ugo Pratolini (1885-1967), commesso nel negozio di colori e articoli da disegno Zolfanelli &amp; Neri di via de\u2019 Calzaioli, e Nella Casati (1892 circa-1918), sarta in un atelier in piazza Sasso di Dante. Nel 1915, all\u2019ingresso dell\u2019Italia in guerra, il padre fu richiamato e, ferito nell\u2019autunno del 1917, trascorse la convalescenza a Parma dove la moglie lo raggiunse e dove fu concepito il secondo figlio, che nacque il 14 giugno 1918 e cui furono dati i nomi di Dante Renato Dino, ma fu poi chiamato Ferruccio dalla famiglia cui fu affidato. Il 12 luglio mor\u00ec la madre, colpita dall\u2019epidemia di \u2018spagnola\u2019 e da un attacco di meningite. La partenza del padre per la guerra lo costrinse a vivere dai nonni materni Pio e Rosa Casati, presso i quali rest\u00f2 anche dopo il secondo matrimonio contratto dal padre con Erica Giannetti al rientro dal conflitto; comp\u00ec gli studi elementari dapprima presso le Scuole pie fiorentine, dalle quali venne espulso per indisciplina, poi nella scuola elementare pubblica \"U. Peruzzi\", in via Magliabechi. Nel 1921 nasce il fratellastro Nello. Dai dodici ai diciotto anni, dopo la morte del nonno, avvenuta nel maggio 1925, fu costretto ad interrompere gli studi a causa di gravi problemi economici, che lo costrinsero ad esercitare fino al 1931 i mestieri pi\u00f9 disparati per sopravvivere: garzone di bottega, venditore ambulante, barista, non trascurando mai il suo grande amore per i libri. Lesse inizialmente Dante e Alessandro Manzoni, poi Jack London, Charles Dickens, Mario Pratesi, Federigo Tozzi, e crebbe in un ambiente letterario fiorentino influenzato dalla rivista \"Solaria\" e dai movimenti cattolici francesizzanti. \nSi impegn\u00f2 a fondo nel miglioramento della propria formazione culturale che gli studi irregolari non avevano consentito di coltivare adeguatamente; in questa prospettiva si colloca negli anni 1927-1928 la frequenza di un corso serale di lingua e letteratura francese presso il Circolo filologico, in piazza dei Peruzzi, e proprio a questi anni risalgono le sue prime esperienze di scrittore. Lasciata alla fine del 1929 la casa di via del Corno, dove era andato ad abitare con la nonna nel 1926, si trasfer\u00ec nell'abitazione del padre, vicina allo studio del pittore Ottone Rosai. L'amicizia con quest'ultimo risult\u00f2 di fondamentale importanza per Pratolini, che proprio grazie a Rosai comp\u00ec le prime scoperte letterarie. Inoltre, frequentando lo studio di Rosai, si leg\u00f2 in amicizia con i suoi giovani allievi - quali Bruno Becchi e Renzo Grazzini - e conobbe Aldo Palazzeschi e Romano Bilenchi. Da questo momento Pratolini decise di dedicarsi agli studi e all'attivit\u00e0 letteraria. Durante i primi anni trenta inizi\u00f2 a dedicarsi da autodidatta alla lettura e scrisse i primi racconti; dal 1932 cominci\u00f2 a collaborare con il settimanale \"Il Bargello\",fondato nel 1929 da Alessandro Pavolini, nel quale pubblic\u00f2 alcuni racconti, poi in gran parte ristampati, recensioni di libri, film, spettacoli teatrali, mostre di pittura ma soprattutto articoli di carattere politico-culturale.\nNell'aprile 1935, affaticato dal troppo lavoro e della vita sregolata, Pratolini si ammal\u00f2 di tubercolosi polmonare e fu ricoverato nei sanatori Villa delle Rose e Villa Bellaria di Arco (Trento) e poi in quello di Sondalo, dal quale usc\u00ec definitivamente guarito nel 1937. Tornato a Firenze riprese a frequentare Elio Vittorini e Romano Bilenchi. Al caff\u00e8 \"Giubbe rosse\" conobbe Eugenio Montale. Nel 1938, insieme ad Alfonso Gatto ed Enrico Vallecchi, diede vita alla breve, ma eccezionale esperienza di \u00abCampo di Marte\u00bb, la rivista intorno alla quale si raccolsero le forze pi\u00f9 vive dell'ermetismo italiano che, dopo solo un anno di vita, sar\u00e0 costretta dalla censura fascista a sospendere le pubblicazioni; nel numero di ottobre dello stesso anno della rivista \u00abLetteratura\u00bb, fondata e diretta da Alessandro Bonsanti, pubblic\u00f2 \"Prima vita di Sapienza\", poi confluito, in versione accorciata, in \"Tappeto verde\".\nNell'ottobre 1939, si trasfer\u00ec a Roma dove trov\u00f2 impiego presso la Direzione generale delle belle arti del Ministero dell'educazione nazionale; per integrare lo stipendio ministeriale fu costretto comunque a cercare nuove collaborazioni editoriali. Nell'aprile 1941 spos\u00f2 Cecilia Punzo, una giovane attrice napoletana. Negli stessi giorni usc\u00ec, presso l'editore Vallecchi di Firenze, \"Il tappeto verde\", un libretto in cui Pratolini raccolse quanto della sua produzione gli premeva in quel momento salvare, a cui seguono: \"Via de' Magazzini\" (1942), edito anch'esso presso Vallecchi, \"Le amiche\" (1943), \"Il Quartiere\" (1944).\nNell'ottobre 1941, il Ministero dell'educazione nazionale lo nomin\u00f2 professore di storia dell'arte presso il Conservatorio \"G. Verdi\" di Torino, prima di essere distaccato nel 1943 all'Istituto d'arte \"A. Venturi\" di Modena. Risiedette per un mese circa a Parma e successivamente a Fermo, presso una sorella della moglie, dove mise mano ad una prima stesura di \"Cronache di poveri amanti\".\nNel luglio seguente torn\u00f2 a Roma, dove strinse contatti con intellettuali militanti comunisti, iniziando cos\u00ec la propria partecipazione alla Resistenza. Dal settembre 1943 fino al giugno dall'anno successivo fu responsabile politico del Partito Comunista Italiano (PCI) per il settore Flaminio-Ponte Milvio.\nNel 1944 nacque la figlia Aurelia. In questo periodo partecip\u00f2 ai lavori per la fondazione della casa editrice La nuova biblioteca, che nel dicembre 1944 pubblic\u00f2 \"Il Quartiere\". Tra l'autunno 1944 e la primavera del 1945 lavor\u00f2 con Luchino Visconti, Michelangelo Antonioni, Giuseppe De Santis e Antonio Pietrangeli alla sceneggiatura di un film che Visconti non avrebbe peraltro mai portato a termine. Nel luglio 1945 mor\u00ec il fratello Ferruccio e nello stesso mese Pratolini and\u00f2 a vivere a Milano, dove era stata trasferita la redazione de \u00abLa settimana\u00bb, restandovi fino alla fine dell'anno e collaborando al quotidiano \u00abMilano Sera\u00bb. Alla fine del 1945, decise di abbandonare il giornalismo e si trasfer\u00ec a Napoli dove, insegnando storia dell'arte presso l'Istituto statale d'arte Filippo Palizzi, rimase fino ai primi mesi del 1952. Interrotta nel frattempo la stesura di \"Cronache di poveri amanti\", si dedic\u00f2 a \"Cronaca familiare\", opera scritta di getto tra il dicembre 1945 e il gennaio 1946. Riprese quindi la stesura, per l'ultima e decisiva volta, delle \"Cronache\", che fin\u00ec di scrivere a settembre. Nel dicembre dello stesso anno torn\u00f2 a Milano, in cerca di collaborazioni e nella speranza di essere assunto a \u00abTempo\u00bb, settimanale diretto da Arturo Tofanelli. Il 5 gennaio 1947, il manoscritto di \"Cronache di poveri amanti\" ricevette a Lugano il premio Libera stampa 1946.\nDi ritorno a Napoli dette un'ultima revisione alle \"Cronache\" e si mise a lavorare al saggio-inchiesta su \"Firenze Cronache fiorentine 20\u00ba secolo\", destinato ad un numero speciale sull'Italia della rivista francese \"Les Temps Modernes\", fondata da Jean Paul Sartre, edito anche nel dicembre 1947 da Elio Vittorini ne \u00abIl Politecnico\u00bb; ad ottobre, presso Mondadori, pubblic\u00f2 \"Mestiere da vagabondo\". In questo periodo progett\u00f2 due romanzi, entrambi non portati a termine: \"Il sabato \u00e8 festa\" - una sorta di continuazione in ambiente studentesco e non operaio del \"Quartiere\" - e \"Cronaca napoletana\". Nell'ottobre 1947 cominci\u00f2 a scrivere \"Un eroe del nostro tempo\"; ader\u00ec quindi all'Alleanza della cultura, fondata a Firenze il 20 febbraio 1948, e nel settembre dello stesso anno scrisse \"Le ragazze di Sanfrediano\", che sarebbe apparso nella rivista romana \u00abBotteghe Oscure\u00bb.\nNel 1949 uscirono \"Un eroe del nostro tempo\" (febbraio) e la seconda edizione di \"Via de' Magazzini\" (maggio). Con Luchino Visconti e Suso Cecchi d'Amico lavor\u00f2 al trattamento e alla sceneggiatura di \"Cronache di poveri amanti\", idea cinematografica poi lasciata da Visconti e ripresa da Carlo Lizzani che vi avrebbe ricavato un celebre film uscito nel 1953.\nNell'aprile 1950 si rec\u00f2 a Parigi in occasione dell'uscita della traduzione francese di \"Cronache di poveri amanti\". Nel novembre 1951 si ritir\u00f2 nella solitudine di Procida, dove rimase fino a met\u00e0 gennaio 1952 per lavorare a \"Una storia italiana\". Sempre nel 1952 si pose in aspettativa dall'insegnamento, lasci\u00f2 Napoli e nell'aprile si trasfer\u00ec definitivamente a Roma, dove continu\u00f2 a lavorare a \"Una storia italiana\", che sarebbe poi divenuta \"Metello\". Dall'aprile al novembre 1952 fu nella redazione del settimanale \u00abVie Nuove\u00bb come critico d'arte. In ottobre pubblic\u00f2, presso le edizioni Atlante di Roma, i racconti \"Gli uomini che si voltano\" e \"Diario di Villa Rosa\", poi confluiti nel \"Diario sentimentale\", edito da Vallecchi nel 1956. Nel 1952 apparve la prima edizione in volume de \"Le ragazze di Sanfrediano\" e nel luglio 1954 usc\u00ec, presso le Edizioni di cultura sociale di Roma, \"Il mio cuore a Ponte Milvio\". Nel febbraio 1955, presso Vallecchi, vide la luce \"Metello\", primo volume della trilogia \"Una storia italiana\"; al romanzo fu assegnato il premio Viareggio. Nel 1956 presso Vallecchi pubblic\u00f2 \"Diario sentimentale\", l'ultimo libro di Pratolini stampato dal vecchio editore fiorentino. Nell'ottobre 1956 si rec\u00f2 in Polonia, dove partecip\u00f2 al congresso dell'Unione degli scrittori. Il 7 giugno 1957 l'Accademia nazionale dei Lincei gli confer\u00ec il premio \"Antonio Feltrinelli\" per le Lettere.\nDurante l'estate 1958 collabor\u00f2 con Luchino Visconti e Suso Cecchi d'Amico al soggetto di \"Rocco e i suoi fratelli\", film che sarebbe uscito nel 1960. Nei mesi di novembre e dicembre 1958 a Capri pose fine a \"Lo scialo\" - seconda opera della trilogia \"Una storia italiana\" -, che avrebbe continuato a rivedere fino al febbraio 1960; il romanzo venne edito presso Mondadori, suo nuovo editore, nel maggio 1960 e nell'anno successivo vinse il Premio internazionale Veillon. Cominci\u00f2 quindi a lavorare al terzo volume di \"Una storia italiana\", che nell'ottobre 1966 sarebbe uscito presso Mondadori col titolo \"Allegoria e derisione\", e a \"Gli anni belli\", poi edito nel 1963 come \"La costanza della ragione\", libro che ricevette il Premio Marzotto. Nel 1967 pubblic\u00f2 nell'\u00abAlmanacco dello Specchio\u00bb dodici poesie sotto il titolo di \"Calendario del '67\" e prepar\u00f2 per gli Oscar Mondadori un'edizione profondamente riveduta de \"Lo scialo\", poi stampata nel marzo 1976. Nel 1980 raccolse ne \"Il mannello di Natascia\" gli inediti versi giovanili. Nel 1982 lavor\u00f2 alla revisione di \"Allegoria e derisione\", la cui edizione sarebbe uscita nel febbraio 1983 sempre nella collana degli Oscar. L'11 giugno 1983 la facolt\u00e0 di Magistero dell'Universit\u00e0 di Firenze gli confer\u00ec la laurea honoris causa. Nel 1985 pubblic\u00f2 \"Il mannello di Natascia e altre cronache in versi e prosa (1930-1980)\", in cui confluirono i versi scritti negli ultimi anni con l'aggiunta delle precedenti raccolte poetiche; il libro ricevette il premio Viareggio per la poesia. Il 6-7 luglio 1985, in occasione di un convegno su \"Pratolini e il cinema\", il Comune di Firenze gli consegn\u00f2 il Fiorino d'oro. Nel 1988 gli furono assegnati il Premio Letterario Ori di Taranto-Una vita per il romanzo e il Premio Pirandello per la narrativa. Ricevette inoltre il premio Penna d'oro della Presidenza del Consiglio dei ministri.\nA seguito dell'aggravarsi delle condizioni di salute, Vasco Pratolini mor\u00ec nella sua casa romana la mattina del 12 gennaio 1991. \u00c8 sepolto al Cimitero delle Porte Sante presso la basilica di San Miniato al Monte di Firenze.\nScrittura.\nTra le opere pi\u00f9 importanti: \"Cronaca familiare\" (1947), \"Cronache di poveri amanti\" (1947) e \"Metello\" (1955).\nIn \"Cronaca familiare\" Pratolini prosegue il cammino iniziato con \"Il tappeto verde\", scandendo le tappe della sua fanciullezza patetica e avventurosa attraverso la narrazione della genesi e dello sviluppo, fino al tragico epilogo, della sua difficile relazione con il fratello Ferruccio. I due vengono separati nei primi anni dell'infanzia, dopo la morte prematura della madre, e Ferruccio \u00e8 allevato dal maggiordomo di un ricco barone inglese, che gli impartisce un'educazione rigorosa e severa; Vasco \u00e8 invece allevato con grande affetto dalla nonna. I due fratelli si ritrovano dopo alcuni anni, e un delicato affetto fraterno cancella le antiche incomprensioni. La scrittura di Pratolini \u00e8 tersa e sorvegliata, improntata a un sapiente e raffinato lirismo, vicino al ritmo della prosa d'arte.\n\"Cronache di poveri amanti\" \u00e8 un romanzo ambientato quasi interamente in Via del Corno, negli anni 1925-1926. I personaggi sono i consueti del repertorio pratoliniano: giovani proletari alle prese con esperienze sentimentali e con la durezza della loro difficile condizione sociale. \nSullo sfondo si apre lo scenario della Firenze nei primi anni del fascismo, una citt\u00e0 in lotta per l'affermazione di ideali politici e umani contrastanti. Come in quasi tutti gli altri romanzi di Pratolini l'ambientazione storica \u00e8 la cornice esterna di storie soggettive e di vicende sentimentali, e consente al lettore di entrare in contatto con un periodo ormai trascorso e di riviverne l'atmosfera e gli umori. Pratolini, in questo romanzo a sfondo autobiografico, descrive lo sconvolgimento della realt\u00e0 popolare fiorentina negli anni dell'affermazione del fascismo, legando la storia di Firenze alle drammatiche vicende italiane.\n\"Un eroe del nostro tempo\" narra la dolorosa storia di una vedova costretta a trasferirsi in una via di Firenze in cui non conosce nessuno e dove fatica ad inserirsi: ella ha sempre avuto al suo fianco persone dal carattere forte (prima il padre e poi il marito) le quali le hanno sempre consigliato di diffidare degli sconosciuti, soprattutto se non appartengono a un determinato partito politico: quello fascista. La donna vive cos\u00ec le sue prime settimane segregata nella sua nuova abitazione, senza parlare con nessuno. Le sottili mura del suo appartamento le permettono di sentire ci\u00f2 che avviene nella casa vicina ed ella inizia a seguire con attenzione sempre maggiore i movimenti del giovane Sandro, un ragazzo rimasto orfano del padre, costretto a diventare adulto prima del tempo. Tra i due inizia una relazione che porter\u00e0 la donna, succube del forte carattere del giovane, ad annullare s\u00e9 stessa per il suo innamorato. Sullo sfondo, soprattutto nelle vicende che riguardano la vita lavorativa di Sandro, riemerge una Firenze dilaniata dalla lotta tra fascismo e comunismo. Con questa opera incomincia il trapasso da un lirismo-regionale ad una \"storia italiana\" che verr\u00e0 poi espanso nei lavori successivi.\n\"Metello\" racconta la storia di Metello Salani, un orfano allevato da contadini che si trasferisce ancora ragazzo a Firenze per trovare lavoro. Partecipa a degli scioperi, al movimento socialista e al nascente movimento operaio nel periodo che intercorre fra il 1875 ed il 1902. In parallelo si sviluppano le vicende affettive del protagonista che finir\u00e0 per sposare Ersilia. \n\"Metello\" \u00e8 il primo volume di una trilogia che si intitola \"Una storia italiana\" e che comprende come secondo capitolo \"Lo scialo\" e come epilogo \"Allegoria e derisione\".\nCon \"Lo scialo\" lo scrittore descrive la storia della borghesia ai tempi dell'avvento del regime fascista. Il protagonista rinuncia ai suoi ideali giovanili socialisti per opportunismo e convenienza. Ma al centro dell'attenzione dell'autore vi \u00e8 proprio la borghesia, che grazie al fascismo raggiunge una posizione di privilegio sociale. Rispetto al capitolo precedente della trilogia, la struttura del romanzo appare pi\u00f9 composita e meno compatta.\nPratolini ha curato opere di Mario Pratesi (\"L'eredit\u00e0\"), Victor Hugo (\"Cose viste\"), Charles-Louis Philippe (\"Bubu di Montparnasse\"), Jules Supervielle (\"Il ladro di ragazzi\"), Raffaele Viviani (\"Poesie\") e due antologie per la scuola media: \"Quello che scoprirai\" (in collaborazione con Luigi Incoronato, Vallecchi, 1953) e \"Il Portolano\" (con Sergio Checconi e Franco Mollia, Calderini, 1983).\nPoetica.\nVasco Pratolini \u00e8 un autore che ha tentato di tradurre l'atmosfera neorealista in una precisa poetica. \u00c8 uno degli iniziatori del neorealismo, la corrente della quale furono massimi esponenti Italo Calvino, Elio Vittorini e Cesare Pavese.\nLa produzione letteraria giovanile risente dell'ambiente fiorentino in cui Pratolini si era formato. Nei suoi racconti si coglie un aspetto originale, tipico del suo stile, che lo differenzia da tutti gli altri scrittori neorealisti; si nota infatti un forte impatto narrativo e una riscoperta della realt\u00e0 cittadina non contrapposta al mondo contadino, ma descritta come luogo corale di sentimenti (amore, amicizia e solidariet\u00e0) ed esperienze comuni ad ogni uomo. Successivamente, grazie anche all'esperienza politica della Resistenza ed al clima che contraddistingue il dopoguerra, la produzione di Pratolini si consolid\u00f2 sempre pi\u00f9 verso un tipo di racconto che si allarga via via dalla citt\u00e0 alla storia collettiva.\nIl romanzo di Pratolini accolto dal maggiore successo di pubblico fu \"Metello\", stampato nel 1955, che si aggiudic\u00f2 il Premio Viareggio.\nArchivio.\nL'archivio Vasco Pratolini \u00e8 suddiviso in due parti:\nla prima, donata dalla famiglia, viene conservata presso il Gabinetto scientifico letterario G. P. Vieusseux. Archivio contemporaneo Alessandro Bonsanti;\nla seconda, costituita da manoscritti/dattiloscritti e altri materiali, viene conservata presso l'Universit\u00e0 degli studi di Siena, Facolt\u00e0 di lettere e filosofia, Biblioteca\".\""}
{"id": "86060", "revid": "2091899", "url": "https://it.wikipedia.org/wiki?curid=86060", "title": "Printer Control Language", "text": "In informatica, PCL o Printer Control Language (Printer Command Language secondo Hewlett Packard) \u00e8 un linguaggio di descrizione di pagina progettato per controllare le stampanti sviluppato da Hewlett Packard (HP) e utilizzato per la prima volta nel 1980. HP ha sviluppato molte versioni del linguaggio e molti altri costruttori lo hanno utilizzato nelle loro stampanti rendendolo uno standard de facto.\nNormalmente i comandi PCL necessari per produrre la pagina stampata vengono inviati dai driver della stampante. Questo programma pu\u00f2 essere o una parte del sistema operativo o direttamente una parte del programma che ha generato la pagina da stampare. Una volta che il driver ha generato il comando, il sistema operativo si preoccupa di inviarli alla stampante che provveder\u00e0 a interpretarli e quindi a stampare la pagina.\nNei comandi PCL esistono dei comandi per stampare con un particolare carattere (memorizzato nella stampante), per posizionare il cursore di stampa in uno specifico punto del foglio, per stampare utilizzando una particolare trama bitmap trasmessa dal computer, ecc. Ogni comando \u00e8 preceduto da un carattere di ritorno a capo. Le ultime versioni del linguaggio gestiscono anche la trasmissione di grafica vettoriale.\nLa complessit\u00e0 del PCL \u00e8 a met\u00e0 strada tra la semplice trasmissione di caratteri ASCII (compreso il ritorno a capo e il salto di una linea di stampa) e il linguaggio PostScript (il PostScript \u00e8 un linguaggio completo ma richiede per essere interpretato un microcomputer integrato nella stampante)."}
{"id": "86061", "revid": "599013", "url": "https://it.wikipedia.org/wiki?curid=86061", "title": "Dvi", "text": ""}
{"id": "86062", "revid": "599013", "url": "https://it.wikipedia.org/wiki?curid=86062", "title": "Pcl", "text": ""}
{"id": "86067", "revid": "941725", "url": "https://it.wikipedia.org/wiki?curid=86067", "title": "Panthera pardus", "text": "Il leopardo, \"Panthera pardus\" () \u00e8 una specie di felide della sottofamiglia dei panterini. In passato era noto anche con il nome di pardo o, soprattutto per quanto riguarda la popolazione asiatica, pantera. Questo felino presenta un manto fulvo costellato da rosette, simili a quelle del giaguaro, ma pi\u00f9 piccole e con una distribuzione pi\u00f9 fitta. Esiste anche una forma melanica, conosciuta col nome di pantera nera. Eccellente arrampicatore e saltatore, il leopardo ha la particolarit\u00e0 di issare le sue prede alla biforcatura di un albero per metterle fuori dalla portata di altri predatori.\nFelino solitario e opportunista, il leopardo \u00e8 ampiamente diffuso in Africa e in Asia sud-orientale in numerosi tipi di habitat. L'entit\u00e0 della popolazione, tuttavia, \u00e8 considerata in diminuzione dall'Unione internazionale per la conservazione della natura, che classifica la specie come vulnerabile. Cinque sottospecie sono considerate in pericolo o in pericolo critico di estinzione: il leopardo d'Arabia, il leopardo dell'Amur, il leopardo di Giava, il leopardo di Ceylon e il leopardo persiano.\nDescrizione.\nIl leopardo ha un corpo lungo e muscoloso, con grandi zampe. I muscoli pettorali sono sviluppati per consentirgli di arrampicarsi sugli alberi. La lunga coda viene tenuta incurvata verso l'alto quando l'animale cammina e funge da bilanciere durante gli spostamenti tra gli alberi. Il peso medio del leopardo \u00e8 di 58\u00a0kg nei maschi e 37\u00a0kg nelle femmine. Gli esemplari pi\u00f9 grandi possono raggiungere i 90\u00a0kg e si trovano prevalentemente in Asia centrale e in Iran, in alcune foreste indiane dove la tigre \u00e8 assente e in Sri Lanka, nonch\u00e9 in certe parti dell'Africa come il Sudafrica, le valli montane del Kenya, le foreste tropicali dell'Africa occidentale (Congo, Gabon, Camerun) e, anticamente, l'Algeria. In tutte queste zone, il leopardo svolge il ruolo di superpredatore. La taglia della femmina \u00e8 pari a circa due terzi quella del maschio. La lunghezza del corpo \u00e8 di 1-1,9 metri nei maschi e di 0,95-1,25 metri nelle femmine, con una coda di 52\u201390\u00a0cm. L'altezza al garrese varia da 45 a 78\u00a0cm. Gli artigli del leopardo (che possono raggiungere i 2,5\u00a0cm di lunghezza) sono i pi\u00f9 affilati fra tutti i felini (necessari per arrampicarsi). I canini possono raggiungere i 6\u00a0cm di lunghezza.\nI leopardi presentano un certo dimorfismo sessuale: oltre alle dimensioni maggiori, i maschi posseggono anche una giogaia sotto la gola, assente nelle femmine, e che si accentua con l'et\u00e0, in particolare a partire dai 6-7 anni. Il significato di essa \u00e8 sconosciuto, ma \u00e8 presumibile che abbia un ruolo nella conquista della femmina e come segnale di avvertimento per gli altri maschi, al pari della criniera dei leoni e della \"barba\" delle tigri maschio.\nManto.\nIl manto \u00e8 contrassegnato da macchie su un fondo di colore variabile dal giallo pallido al marrone camoscio. La gola, il petto, il ventre, la faccia interna delle zampe e la coda sono bianchi. Le orecchie arrotondate hanno la parte posteriore nera e una macchia bianca all'interno. Sui fianchi, il dorso e la parte superiore delle zampe, le macchie formano delle rosette dall'interno bruno che talvolta presentano anche una macchiolina nera, come quelle del giaguaro. La testa, le zampe e la coda hanno macchie nere. Sulla coda, le macchie possono formare degli anelli. La disposizione e la forma delle macchie variano molto da un individuo all'altro. Nelle regioni tropicali, il pelame tende a essere corto e di colore scuro e brillante, mentre nelle regioni fredde \u00e8 pi\u00f9 lungo, setoso e chiaro. Il leopardo dell'Amur \u00e8 la sottospecie che presenta rosette pi\u00f9 distanziate e manto pi\u00f9 chiaro. Il leopardo d'Arabia ha una colorazione chiara ed \u00e8 caratterizzato dalla piccola taglia.\nIl leopardo nero, noto comunemente come \u00abpantera nera\u00bb, presenta una variazione di colore dovuta a una mutazione genetica chiamata melanismo: il mantello conserva le sue macchie, ma esse sono visibili solo da certe angolazioni di luce. Questa mutazione, che non \u00e8 propria di un'unica sottospecie, \u00e8 pi\u00f9 frequente nelle foreste umide e fitte del Bengala e di Giava, ove la colorazione costituisce un camuffamento efficace.\nPrestazioni fisiche.\nDurante uno sprint, la velocit\u00e0 di un leopardo pu\u00f2 raggiungere i 65\u00a0km/h. Eccellente arrampicatore, questo felino solleva prede molto pi\u00f9 pesanti di lui, come la carcassa di un piccolo di giraffa che pu\u00f2 raggiungere i 150\u00a0kg di peso, fino all'altezza di 6 m.. \u00c8 l'unico grande felino in grado di scendere lungo il tronco degli alberi a testa in gi\u00f9, col muso rivolto verso il basso. Condivide questa abilit\u00e0 con solo altri due (piccoli) felini: il margay e il leopardo nebuloso. Il leopardo \u00e8 in grado di effettuare da fermo salti di sei metri di lunghezza e tre metri di altezza. \u00c8 anche un abile nuotatore, seppur non ami l'acqua, e pu\u00f2 percorrere diverse centinaia di metri a nuoto.\nConfusione con altri felini.\nIl leopardo pu\u00f2 essere confuso con il giaguaro (\"Panthera onca\"), felino che vive in America. La testa del leopardo, tuttavia, \u00e8 pi\u00f9 piccola, e la coda pi\u00f9 lunga; l'aspetto generale \u00e8 meno tozzo di quello del giaguaro. Anche il ghepardo (\"Acinonyx jubatus\") viene confuso dal grande pubblico con il leopardo. Pi\u00f9 piccolo di quest'ultimo, il ghepardo ha inoltre una costituzione pi\u00f9 slanciata; il manto non presenta rosette, ma soltanto delle macchie nere solide. La faccia del ghepardo, pi\u00f9 corta e rotonda, \u00e8 inoltre marcata da \u00ablacrime\u00bb caratteristiche, che il leopardo non possiede.\nA causa del loro mantello pi\u00f9 chiaro, i leopardi dell'Asia centrale e dell'Iran vengono a volte confusi con l'irbis (chiamato anche pantera delle nevi o leopardo delle nevi) (\"Panthera uncia\").\nEvoluzione della specie e sottospecie.\nFilogenesi.\nLa linea evolutiva delle pantere, i \"Pantherinae\", si separ\u00f2 dall'antenato comune dei \"Felidae\" circa 10,8 milioni di anni fa, e circa 6,4 milioni di anni fa avvenne la separazione tra la linea evolutiva delle pantere nebulose, \"Neofelis\", e quella dei \"Panthera\". Il pi\u00f9 antico antenato comune alle specie di \"Panthera\" di cui abbiamo a disposizione i fossili \u00e8 \"Panthera palaeosinensis\", che visse tra la fine del Pliocene e l'inizio del Pleistocene.\nForme fossili di leopardo sono state scoperte in Europa meridionale, il c.d. \"leopardo delle caverne\".\nAlbero filogenetico del genere \"Panthera\".\nSottospecie.\nL'estrema variabilit\u00e0 del manto port\u00f2 in passato alla creazione di un gran numero di sottospecie in base alla forma o alla colorazione delle macchie. La forma melanica non costituisce una sottospecie, poich\u00e9 nascono regolarmente cucciolate miste di leopardi neri e maculati. Ventisette sottospecie di leopardo (\"Panthera pardus\") venivano comunemente riconosciute prima che il biologo singalese Sriyanie Miththapala e i suoi collaboratori revisionassero la classificazione dei leopardi tramite lo studio diretto del DNA nel 1995.\nSecondo l'Unione internazionale per la conservazione della natura esistono nove sottospecie di leopardo:\nLa sottospecie \"P. p. saxicolor\" non viene citata in \"Mammal Species of the World\" e nel Sistema d'informazione tassonomica integrato. Il riconoscimento dei leopardi di Giava e d'Arabia \u00e8 considerato come provvisorio dalla IUCN a causa del basso numero di campioni disponibili. Il modello a nove sottospecie spinge a includere le ulteriori sottospecie riconosciute in precedenza all'interno delle nuove; ad esempio il leopardo di Zanzibar (\"Panthera pardus adersi\") viene oggi classificato come un leopardo africano (\"Panthera pardus pardus\").\nLa sottospecie \"Panthera pardus tulliana\", o leopardo d'Anatolia, veniva considerato scomparso da molto tempo. Tuttavia, l'uccisione di un leopardo avvenuta nel 2013 a Diyarbak\u0131r rinsalda la speranza di riscoprire in futuro esemplari sopravvissuti di questa sottospecie.\nIbridazione.\nCasi di ibridazione tra il leopardo e altri felini sono ben documentati. L'incrocio tra una leonessa (\"Panthera leo\") e un leopardo, chiamato leopone, \u00e8 avvenuto molte volte in cattivit\u00e0: il caso meglio documentato \u00e8 quello del Koshien Hanshin Park di Nishinomiya in Giappone negli anni '50. Sebbene leoni e leopardi entrino naturalmente in contatto nell'Africa sub-sahariana, non sono mai avvenuti incroci tra le due specie; il marozi \u00e8 considerato dai criptozoologi come un incrocio naturale tra queste due specie.\nCasi di incroci avvenuti in cattivit\u00e0 con il giaguaro (\"Panthera onca\"), chiamati giagupardi o leguari, vengono ugualmente riportati, dal momento che il cariotipo delle due specie \u00e8 quasi perfettamente identico. Le femmine sono fertili e il ligiagupardo, o leone maculato del Congo, \u00e8 stato un celebre incrocio prodotto nel 1908 tra una femmina di giagupardo e un leone. Incroci avvenuti in cattivit\u00e0 con le tigri (\"Panthera tigris\") sono stati sporadicamente osservati. Dal momento che il presunto marozi viene considerato come il frutto del naturale incrocio leone-leopardo, l'ipotetico dogla sarebbe il frutto di un incrocio tigre/leopardo che sarebbe possibile, geograficamente parlando, incontrare in natura.\nIl pumapardo \u00e8 il frutto di un incrocio tra un leopardo e un puma (\"Puma concolor\"), felino che non appartiene allo stesso genere del leopardo. Incroci ripetuti sono stati effettuati da Carl Hagenbeck dello zoo di Amburgo agli inizi del XX secolo, in seguito alla nascita di due pumapardi a Chicago.\nComportamento.\nTerritorialit\u00e0.\nPer quanto riguarda l'habitat, il leopardo \u00e8 una specie molto versatile. Tranne che ai deserti aperti e alle mangrovie, il felino si adatta a foreste sempreverdi, savane, boschi, colline rocciose, paludi, coste marine e montagne. Una carcassa di leopardo \u00e8 stata trovata a 5700 metri di altitudine sul Kilimangiaro in Tanzania.\nLe dimensioni del territorio del leopardo variano a seconda dell'habitat. Nella savana, nelle zone dove le prede sono abbondanti, il territorio misura da 30 a 78\u00a0km\u00b2 per i maschi e da 16 a 38\u00a0km\u00b2 per le femmine. Nelle regioni montuose, il territorio pu\u00f2 estendersi fino a 400\u00a0km\u00b2. In Thailandia, i leopardi occupano un territorio di 27\u201337\u00a0km\u00b2, mentre in Russia il territorio pu\u00f2 raggiungere i 300\u00a0km\u00b2. Il territorio del maschio si sovrappone a quello di una o pi\u00f9 femmine. La marcatura del territorio viene effettuata graffiando gli alberi, o spruzzando urina su cespugli e rocce.\nLa densit\u00e0 di popolazione varia notevolmente da regione a regione. Essa viene stimata a 6 individui ogni 100\u00a0km\u00b2 nella foresta di Ta\u00ef in Costa d'Avorio, a 8-12 individui nella foresta dell'Ituri nella Repubblica Democratica del Congo, a 3,5 individui nel parco nazionale Kruger in Sudafrica (ma tale numero sale a 30 individui nelle zone ricche di corsi d'acqua). Tra i parchi nazionali che ospitano buone popolazioni di leopardo figurano quelli di Amboseli, Nairobi, Serengeti, Hwange, Sud-Luangwa e Kruger.\nCaccia e alimentazione.\nIl leopardo \u00e8 un predatore generalmente crepuscolare che trascorre il giorno riposando all'ombra e va a caccia di notte. Nelle foreste pluviali, pu\u00f2 cacciare durante il giorno se non vi \u00e8 alcuna fonte di disturbo nelle vicinanze. La preda viene individuata tramite la vista e l'udito. Il leopardo \u00e8 un predatore furtivo che si avvicina alla preda strisciandole incontro prima di saltarle addosso e ucciderla con un morso alla nuca o tramite strangolamento. Pu\u00f2 anche sorprendere la preda saltandole addosso dalla cima di un albero. Nel caso la preda fugga via, il leopardo abbandona rapidamente l'inseguimento. Eccellente arrampicatore, il leopardo ha la particolarit\u00e0 di issare la sua preda su un albero, lontano da altri predatori. Pu\u00f2 sollevare anche prede molto pi\u00f9 pesanti di lui, come la carcassa di un piccolo di giraffa, che pu\u00f2 raggiungere i 150\u00a0kg di peso, fino a 6 m di altezza.\nUn adulto consuma da 1,5 a 2,5\u00a0kg di carne al giorno. Nel caso la preda sia di grosse dimensioni, continua a mangiarla per diversi giorni. Per le scimmie, il leopardo ha sviluppato una tecnica di caccia particolare: finge di arrampicarsi su un albero, aspetta che la scimmia scenda al suolo e la cattura.\nPredatore opportunista, \u00e8 il felino con la dieta pi\u00f9 variegata; si nutre di tutti gli animali di taglia medio-piccola che pu\u00f2 catturare (scimmie, roditori, uccelli, insetti, lucertole, serpenti, anfibi, procavie, pesci), nonch\u00e9 di carogne. Le sue prede predilette in Africa sono la gazzella di Thomson (\"Eudorcas thomsonii\"), la gazzella di Grant (\"Nanger granti\"), l'impala (\"Aepyceros melampus\"), la cervicapra redunca (\"Redunca redunca\"), il tragelafo striato (\"Tragelaphus striatus\"), il cobo (\"Kobus ellipsiprymnus\"), il lichi (\"Kobus leche\"), gli gnu (\"Connochaetes\"), il damalisco (\"Damaliscus korrigum\"), l'alcelafo (\"Alcelaphus buselaphus\"), il facocero (\"Phacochoerus africanus\"), lo springbok (\"Antidorcas marsupialis\"), l'istrice (\"Hystrix cristata\"), varie specie di colobi e cercopitechi (\"Colobus\" e \"Cercopithecus\"), le antilopi di foresta, il potamocero (\"Potamochoerus larvatus\"), il potamochero (\"Potamochoerus porcus\"), i babbuini (\"Papio\"), e gli scimpanz\u00e9 (\"Pan troglodytes\"). In Israele, si nutre di procavie delle rocce (\"Procavia capensis\"), di stambecchi (\"Capra nubiana\") e di istrici e aggiunge cinghiali al suo menu in Iran. Prede principali sono il cervo pomellato (\"Axis axis\"), gli entelli (\"Semnopithecus\"), i cinghiali indiani (\"Sus scrofa cristatus\") e le antilopi indiane (\"Antilope cervicapra\") in India, Sri Lanka e Nepal, il muntjac (\"Muntiacus\") nella penisola indocinese e il cervo dal ciuffo (\"Elaphodus cephalophus\") e il mosco (\"Moschus\") in Cina. Dovunque viva, la dieta del leopardo si compone anche di altri carnivori pi\u00f9 piccoli, tra cui sciacalli, volpi, otocioni, cani procioni, linci, leopardi nebulosi, caracal, servali, gatti selvatici, gatti leopardo e altri piccoli felini, proteli, tassi, martore, tassi del miele e altri mustelidi, manguste, suricati, genette, civette, binturong e panda minori. Il peso medio della preda varia da 5 a 175\u00a0kg.\nIl leopardo, tuttavia, \u00e8 un felino molto forte, e potenzialmente in grado di uccidere animali molto pi\u00f9 grandi di quelli sopra riportati; la preda pi\u00f9 grande osservata essere abbattuta da un leopardo \u00e8 stato un eland gigante di 900 kg, dieci volte pi\u00f9 pesante del felino stesso. La selezione della preda \u00e8 influenzata dalla presenza di altri grandi predatori: dove sono presenti in buon numero competitori come leoni, iene e tigri, il leopardo punta agli animali di taglia medio-piccola; laddove essi siano invece scarsi o assenti, tende a cacciare le specie pi\u00f9 grandi del suo habitat, come zebre, orici, kudu, sambar, nilgau e gorilla.\nNelle aree urbane, il leopardo attacca cani, gatti e bestiame, e a volte anche bambini. Gli animali domestici e da fattoria costituiscono il 25% della sua alimentazione nelle aree urbane\nLeopardi mangiatori di uomini.\nNonostante abbiano una reputazione migliore rispetto a leoni e tigri, sono i leopardi i grandi felini che pi\u00f9 spesso presentano esemplari antropofagi, cio\u00e8 specializzati nella cattura di esseri umani. I casi di antropofagia nei leopardi sono pi\u00f9 frequenti in Asia che in Africa e, sebbene siano avvenuti in diversi paesi (tra cui lo Sri Lanka), \u00e8 in India che sembrano trovare la maggiore concentrazione. Sono esistiti diversi esemplari che hanno provocato numerosi decessi; i pi\u00f9 emblematici (limitandosi alla regione indiana) sono:\nTra il 1876 e il 1886, dalle 194 alle 300 persone vennero uccise ogni anno dai leopardi in India. Tra il 1982 e il 1989, 170 persone sono morte in India in seguito all'attacco di un leopardo. Tra il 2001 e il 2006, nei pressi di Mumbai, si sono verificati 72 attacchi di leopardo alle persone, di cui 58 fatali. Ancora oggi, in tutta l'India, i leopardi uccidono mediamente una trentina di persone ogni anno. Sebbene la reputazione di mangiatore di uomini di questo animale sia pi\u00f9 forte in Asia che in Africa, esistono casi di antropofagia anche in quest'ultimo continente.\nVocalizzazioni.\nLa vocalizzazione pi\u00f9 caratteristica \u00e8 costituita da un grido che ricorda il suono di una sega, composto in media da una serie di una dozzina di richiami rauchi e striduli, emessi tanto durante l'inspirazione che durante l'espirazione. Questo richiamo pu\u00f2 essere preceduto da uno o pi\u00f9 ruggiti.\nIl leopardo pu\u00f2 anche emettere dei brevi richiami lamentosi e taglienti; pu\u00f2 soffiare, ringhiare e ruggire quando \u00e8 in collera o in pericolo. Tossisce quando carica. I giovani leopardi miagolano e cinguettano.\nCiclo vitale.\nIl leopardo \u00e8 un animale esclusivamente solitario tranne durante la stagione degli amori. La stagione riproduttiva \u00e8 situata all'inizio della primavera (gennaio-febbraio) nelle regioni subtropicali, ma dura tutto l'anno nelle zone tropicali. L'estro dura circa sette giorni. La femmina partorisce ogni due anni dopo 90-105 giorni di gestazione. La sua tana pu\u00f2 essere una fessura della roccia, un albero cavo, o un fitto cespuglio; essa cambia dimora di tanto in tanto trasportando uno alla volta i suoi piccoli per la collottola. La cucciolata \u00e8 in genere composta da due a tre piccoli, talvolta da quattro. Essi sono ricoperti da una peluria lanosa con macchie indistinte e pesano solo 430-600 g alla nascita. Aprono gli occhi dopo sette-dieci giorni e iniziano a esplorare l'ambiente a due settimane. La madre insegna loro a cacciare a partire dal terzo mese e rimangono con lei fino alla prossima cucciolata.\nLa maturit\u00e0 sessuale viene raggiunta a 24-36 mesi dai maschi, a 30-36 mesi dalle femmine, e in media a 33 mesi. I giovani della stessa cucciolata possono rimanere insieme per qualche mese prima di separarsi. Il 41% dei giovani muore prima di aver raggiunto un anno di et\u00e0. La longevit\u00e0 \u00e8 di 12-15 anni in natura e pu\u00f2 raggiungere i 23 anni in cattivit\u00e0.\nRelazioni interspecifiche.\nSebbene il leopardo sia un potente predatore, ha dei nemici: il leone in Africa e la tigre in Asia, che possono uccidere sia i cuccioli che gli adulti. I leopardi, dal loro canto, possono uccidere sia i cuccioli di tigre, sia i cuccioli di leone, se li trovano isolati dalle madri. I leopardi maschi stessi possono commettere infanticidio uccidendo i leopardi giovani, per invogliare le femmine ad accoppiarsi con loro.\nAltri potenziali nemici sono le iene maculate, i licaoni, le iene striate, gli sciacalli dalla gualdrappa, i lupi, le iene brune, gli sciacalli dorati e i cuon che, in superiorit\u00e0 numerica, possono scacciare il leopardo dalla preda e cacciare gli esemplari anziani e i cuccioli. \u00c8 pur vero che si conosce almeno un caso in cui fu il felino a sottrarre la preda ad un gruppo di licaoni. D'altro canto, un leopardo maschio adulto \u00e8 in grado di uccidere ciascuno di loro, se li sorprende isolati dal branco; gli sciacalli in particolare costituiscono una parte della dieta del felino. Inoltre, i leopardi uccidono i cuccioli di questi competitori, per diminuire la loro concorrenza.\nI leopardi possono cacciare gli orsi malesi (anche se pu\u00f2 rischiare la vita visto che malgrado sono gli orsi pi\u00f9 piccoli, sono lo stesso pi\u00f9 grossi del leopardo in questo caso) e i cuccioli di altri orsi pi\u00f9 grandi che incontrano nel territorio asiatico, come gli orsi dal collare o i panda giganti, ma raramente entrano in competizione con essi. Il conflitto maggiore avviene tutt'oggi in Sri Lanka, dove i leopardi, superpredatori dell'isola, competono con gli orsi labiati, uccidendo i loro cuccioli ed impegnandosi con gli adulti in lotte per la difesa del territorio.\nEssi possono incontrare occasionalmente gli Orsi bruni nel Subcontinente indiano e in Russia, Cina e Corea del nord, e grazia all enorme stazza scacciano facilmente i Leopardi dalle prede, di contro essi possono uccidere i piccoli di Orso.\nIl leopardo compete con il ghepardo, in alcune zone dell'areale africano, poich\u00e9 diverse prede (tra cui gazzelle e impala) sono cacciate da entrambi i predatori; solitamente il leopardo, pi\u00f9 grosso e forte, domina il cugino, e si sono verificati casi in cui il primo ha ucciso il secondo.\nI leopardi possono venire uccisi dai coccodrilli del Nilo in Africa e dai coccodrilli marini in Asia, quando vanno ad abbeverarsi. Seppure, nel caso il combattimento avvenga sulla terraferma, il leopardo abbia nella maggior parte dei casi la meglio e riesca ad uccidere il coccodrillo.\nSia in Asia che in Africa, il leopardo incontra alcune specie di grandi serpenti costrittori, come il pitone reticolato, il pitone moluro e il pitone delle rocce africano. Gli scontri si svolgono solitamente a favore del grande felino, con il rettile che diventa un lauto pasto per il predatore; pu\u00f2 tuttavia accadere il contrario: si sa ad esempio di un leopardo ritrovato dentro lo stomaco di un pitone indiano di 5 metri.\nI grandi gruppi di babbuini e scimpanz\u00e9, se posseggono abbastanza maschi adulti, possono uccidere un incauto leopardo che abbia deciso di assalire l'intera orda; difatti, quando il felino caccia questi primati, agisce perlopi\u00f9 di notte (quando le scimmie dormono) e si concentra sugli esemplari isolati.\nLa competizione interspecifica \u00e8 bassa con il leone, in quanto quest'ultimo attacca prede pi\u00f9 grandi di quelle catturate dal leopardo. La coesistenza con la tigre, invece, \u00e8 pi\u00f9 difficile, poich\u00e9 essa pu\u00f2 impadronirsi delle prede del leopardo. Dove le tigri sono presenti, il leopardo \u00e8 pi\u00f9 raro e trova rifugio sugli alberi. Delle tecniche di evitamento sono state osservate nel parco nazionale di Chitwan: i periodi di caccia dei due felini sono differenti, il leopardo caccia in luoghi diversi, e cattura prede diverse da quelle della tigre. Dove non sono presenti leoni e tigri, il leopardo tende a diventare il predatore incontrastato, dato che gli altri carnivori non rappresentano una minaccia per il grande felino: ci\u00f2 succede ad esempio in Sri Lanka, a Giava, in Asia centrale, in Iran, nel bush africano, nella foresta pluviale africana e in alcune foreste indiane dove la tigre \u00e8 assente..\nQuando viene afferrato da un leone o da una tigre, il leopardo si gira sulla schiena (per difendere il collo) e si difende ferocemente, protendendo verso l'avversario gli artigli delle zampe anteriori e i denti e sferrando furiose zampate e mordendo il muso del nemico; nel frattempo le zampe posteriori sferrano calci sotto al ventre dell'aggressore, squarciandogli la pancia con gli artigli. Spesso questa difesa \u00e8 sufficiente per far mollare la presa alla tigre o al leone. Famoso \u00e8 stato il caso, nel Parco nazionale Kruger, di un grande leopardo maschio che \u00e8 riuscito a difendersi (e a fuggire) dall'attacco simultaneo di quattro leonesse (ciascuna pesante il doppio di lui) grazie a questa tecnica.\nLa presenza dell'uomo non disturba affatto il felino, che pu\u00f2 vivere anche nelle citt\u00e0, all'insaputa degli abitanti. Cos\u00ec, quando negli anni settanta vennero organizzate delle battute di caccia per catturare un leopardo fuggito dallo zoo di Nairobi, vennero catturati, oltre a lui, altri cinque esemplari.\nEcologia e protezione.\nDistribuzione.\nIl leopardo \u00e8 il felino che occupa l'areale pi\u00f9 esteso. Originariamente, era diffuso in tutta l'Africa. Oggi \u00e8 scomparso dal Nordafrica, a eccezione di alcune popolazioni residue sull'Atlante del Marocco e presso la frontiera tra Algeria e Marocco; alcune osservazioni sono state effettuate anche nell'Ahaggar in Algeria nel 2006. Il leopardo viene considerato estinto in Egitto. Il leopardo \u00e8 ancora comune nell'Africa sub-sahariana, sebbene sia divenuto raro in Africa occidentale e le sue popolazioni siano frammentate. Le maggiori rarefazioni della specie sono avvenute in Nigeria, in Sudafrica e nel Sahel. L'area di distribuzione del felino si \u00e8 ridotta a livello locale nelle zone pi\u00f9 densamente popolate. Dagli inizi del XX secolo, l'area di distribuzione del leopardo in Africa si \u00e8 ridotta del 36,7%.\nIn Asia, \u00e8 diffuso dal Medio Oriente alla Cina, anche se le popolazioni si stanno riducendo sempre di pi\u00f9 al di fuori delle aree protette. Nella penisola arabica, la popolazione totale \u00e8 stata stimata dalla \"Arabian Fauna Conservation Workshop\" a meno di 200 individui suddivisi in tre aree distinte: il Negev, le montagne di Wada'a nello Yemen e le montagne del Dhofar nell'Oman. La presenza del felino in Arabia Saudita \u00e8 dubbia. Il leopardo \u00e8 presente sull'isola dello Sri Lanka, sebbene le popolazioni abbiano subito un declino del 75% tra l'inizio e la fine del XX secolo. In Indonesia, il felino \u00e8 presente sulle isole di Giava e di Kangean. Le popolazioni dell'Amur sono molto minacciate; ne rimangono solo pochi esemplari in Russia e forse in Corea del Nord.\nProtezione.\nLe principali minacce che gravano sulla specie sono il bracconaggio per la sua pelle e le sue ossa, utilizzate nella farmacopea tradizionale asiatica, oltre ai conflitti con i proprietari di bestiame e la rarefazione delle prede.\nIl leopardo \u00e8 protetto ai termini dell'appendice I della Convenzione sul commercio internazionale delle specie minacciate di estinzione (CITES) dal luglio 1975, quindi l'esportazione di un esemplare \u00e8 possibile unicamente dopo il rilascio e la presentazione preliminare di un apposito permesso. La CITES ha stabilito delle quote che permettono di esportare circa 2600 trofei di leopardo all'anno. L'Unione internazionale per la conservazione della natura (IUCN) classifica la specie come vulnerabile (VU) dal 2016, con uno status differente per cinque sottospecie: in pericolo per le sottospecie di Sri Lanka e di Persia, e in pericolo critico per le sottospecie di Giava, d'Arabia e dell'Amur.\nDifficile da osservare, il leopardo vive nascosto, al punto che gli studiosi non possono avanzare statistiche affidabili sul livello effettivo delle popolazioni. Negli anni novanta, la sua popolazione venne stimata a circa 700.000 individui. Nonostante una massiccia diminuzione nell'ultimo decennio, gli scienziati concordano sul fatto che questo carnivoro notturno, abbastanza potente da issare su un albero una carcassa di antilope per metterla al sicuro dagli altri predatori, non sia ancora in serio pericolo di estinzione (a differenza degli altri grandi felini) e che \u00e8 facilmente recuperabile con il dovuto impegno di conservazione. La sua caccia \u00e8 vietata nella maggior parte dei paesi africani (Angola, Repubblica Democratica del Congo, Botswana, Ruanda, ecc.) o molto regolamentata (Sudafrica, Kenya, Namibia, Tanzania). I permessi di esportazione del leopardo, regolamentati dalla CITES, sono di circa 2600 trofei e pelli all'anno, provenienti dai paesi dell'Africa. In Tanzania, la tariffa per un trofeo \u00e8 passata da 2500 a 12.000 dollari a partire dal luglio 2007 per decisione governativa.\nPer garantire la sostenibilit\u00e0 della popolazione in cattivit\u00e0, alcune sottospecie sono oggetto di un programma di riproduzione in cattivit\u00e0. Un Programma europeo per le specie minacciate (EEP) \u00e8 in corso per il leopardo persiano (\"Panthera pardus saxicolor\"), il leopardo della Cina del Nord (\"Panthera pardus japonensis\"), il leopardo dello Sri Lanka (\"Panthera pardus kotiya\") e il leopardo dell'Amur (\"Panthera pardus orientalis\"). Inoltre, quest'ultima sottospecie \u00e8 anche oggetto di un programma americano per le specie minacciate (SSP).\nAttualmente, la popolazione di leopadi in natura \u00e8 stimata intorno ai 75.000 esemplari, cos\u00ec ripartita nelle varie sottospecie:\nAree protette asiatiche con presenza di leopardi:\nIl leopardo e l'uomo.\nEtimologia e semantica.\nL'etimologia dei termini \u00ableopardo\u00bb e \u00abpantera\u00bb riveste un'importanza particolare perch\u00e9 ha servito da base alle descrizioni dei bestiari medievali.\nLa parola \"leopardo\" deriva dal latino tardo \"leopardus\", a sua volta composto dai termini \"leo\" (leone) e \"pardus\" (pantera). In francese il termine pass\u00f2 da \"leupart\" nel XII secolo a \"leopart\" nel XIII secolo. Fino al XII-XIV secolo, veniva anche utilizzata la forma \"liopardo\".\nLa parola \u00ableopardo\u00bb \u00e8 utilizzata per metonimia per designare la pelle del leopardo utilizzata in pelletteria. Designa anche l'Inghilterra, a causa della presenza di leopardi sul suo blasone. L'aggettivo \u00ableopardato\u00bb, derivato dalla parola \u00ableopardo\u00bb, designa una pelle costellata di macchie, che ricorda quella del leopardo; il termine, tuttavia, viene maggiormente utilizzato per designare il \u00ableone leopardato\u00bb o \u00abilleopardito\u00bb, vale a dire un leone passante, con la testa di profilo.\nLa parola \u00abpantera\u00bb deriva dal latino \"panthera\", a sua volta derivato dal greco antico \u03c0\u03ac\u03bd\u03b8\u03b7\u03c1, derivato dal sanscrito \"pu\u1e47\u1e0dar\u012bka\" \u2018tigre\u2019. Per accostamento paretimologico, \u00e8 stato avvicinato al greco \u03c0\u1fb6\u03c2 \u03b8\u03b7\u03c1\u03af\u03bf\u03bd \"p\u00e2s th\u0113r\u00edon\" \u2018tutto animale selvaggio\u2019, descrivendo l'insieme delle bestie selvagge.\nPer analogia nell'aspetto, numerosi animali o piante portano nomi contenenti il termine leopardo o pantera: squalo leopardo, amanita pantera, leopardo delle nevi, ecc.\nRaffigurazioni.\nUna pittura rupestre raffigurante un leopardo, scoperta nel 1993 in una grotta dell'Ard\u00e8che, \u00e8 stata datata a circa 31.000 anni fa. Il leopardo \u00e8 presente su alcuni mosaici romani, cos\u00ec come sarcofaghi di epoca antonina recanti immagini dell'animale - nell'ambito del trionfo indiano del dio Bacco - sono a Roma al Casino Rospigliosi, al Museo Capitolino, a palazzo Giustiniani ed a palazzo Mattei, nonch\u00e9 in vari musei all'estero. In effetti, il leopardo \u00e8 uno degli attributi di Dioniso (Bacco nella versione latina), ed \u00e8 pi\u00f9 volte rappresentato come sua cavalcatura o come bestia che traina il suo carro durante i trionfi del Dio. Filostrato il Vecchio (III secolo) dichiar\u00f2 che Bacco amava il leopardo perch\u00e9 \u00e8 un animale eccitato, infuriato come una baccante. Per questo motivo, il leopardo figura in numerose sculture, pitture, mosaici in compagnia di Bacco, come nel tempio di \"Liber Pater\" in Libia, o ancora in \"Bacco e Arianna\" di Tiziano.\nNel XVIII secolo, i pittori lavoravano con una precisione anatomica particolarmente sviluppata, esercitandosi in particolare raffigurando soggetti reali custoditi negli zoo. Nel XIX secolo, i leopardi figuravano tra i soggetti preferiti dei pittori, come la coppia di leopardi di Jacques-Laurent Agasse.\nIl pittore giapponese Kawanabe Ky\u014dsai dipinse un leopardo nel XIX secolo, intitolando l'opera \u00abTigre selvaggia finora sconosciuta\u00bb.\nCultura africana.\nIn Africa, i capi indossano cappucci o mantelli in pelliccia di leopardo, o ricoprono il trono con una pelle di leopardo. A causa della sua discrezione, il leopardo \u00e8 una figura scaltra nelle leggende africane: ha infatti la reputazione di cancellare le sue tracce con la coda man mano che avanza.\nPresso alcune trib\u00f9 bantu, in particolar modo nel Congo-Kinshasa, il leopardo era considerato un animale scaltro, potente e forte. \u00c8 per questo che il presidente Mobutu Sese Seko portava un copricapo di leopardo e altri suoi attributi che lo rendevano potente agli occhi della popolazione. Mobutu Sese Seko era d'altra parte soprannominato \u00abil leopardo di Kinshasa\u00bb. Un leopardo compare attualmente sullo stemma del paese.\nIl leopardo viene preferito al leone come re degli animali presso le trib\u00f9 africane. Come il leone, viene ridicolizzato nelle leggende da animali inferiori, come la tartaruga, la lepre o la gazzella.\nNel regno di Dahomey, il sovrano veniva chiamato \u00abil leopardo\u00bb e indossava pelli di questo animale. Il commercio di queste pelli \u00e8 stato quindi molto attivo nel paese. Altri capi tribali tenevano leopardi in cattivit\u00e0 con loro e, una volta domati, li portavano con s\u00e9 negli incontri pubblici come segno di potere.\nIl leopardo \u00e8 considerato il grande felino pi\u00f9 selvaggio dalle trib\u00f9 africane e aveva fama di essere un mangiatore di uomini. La leggenda degli uomini-leopardo \u00e8 simile a quella dei lupi-mannari: un uomo assume l'aspetto di un leopardo in seguito a una magia per uccidere degli uomini. La setta degli uomini-leopardo Aniota \u00e8 una societ\u00e0 segreta africana i cui uomini indossavano vestiti e armi ricavati dal leopardo.\nImpero Romano.\nIl leopardo venne importato dai Romani in Europa per utilizzarlo negli anfiteatri, in particolare nei giochi delle venationes e nelle condanne a morte (damnatio ad bestias). Gli animali provenivano principalmente dal Nord Africa e dalla Turchia. \nAraldica.\nIl leopardo \u00e8 in araldica un simbolo di potere e di autorit\u00e0. Il leopardo \u00e8 un leone passante: il corpo \u00e8 di profilo sulle quattro zampe, con il volto rivolto di fronte, la coda ripiegata sul dorso e il pennacchio rivolto verso l'esterno del blasone. Un leopardo illeonito \u00e8 un leopardo rampante, vale a dire in piedi sulle zampe posteriori, con la testa di fronte. Un altro mobile araldico \u00e8 la testa di leopardo, che \u00e8 una testa di leone rivolta di fronte. In Francia, il leopardo compare sulle arme dei guerrieri che hanno riportato vittorie contro l'Inghilterra, il cui simbolo \u00e8 appunto il leopardo.\nLa pantera araldica \u00e8, al contrario, molto differente dall'originale: si tratta di una creatura mitica con la testa di toro o di cavallo, il corpo di leone e le zampe anteriori di aquila. Dalla sua gola fuoriescono fiamme. \u00c8 presente unicamente sulle arme austriache.\nIl leopardo nei bestiari.\nNei bestiari antichi e medievali, tre animali mitici, considerati \u00abreali\u00bb, possono essere correlati al leopardo vero e proprio: il pardo, la pantera e il leopardo. L'etimologia dei termini \u00ableopardo\u00bb e \u00abpantera\u00bb ha fatto da base a queste descrizioni.\nLa pantera, un animale divino.\nLa pantera, nei bestiari, \u00e8 una bestia dal manto multicolore, costellato di cerchi bianchi o neri somiglianti a occhi. Dopo un banchetto, la pantera dorme per tre giorni nella sua caverna. Al risveglio, emette un forte ruggito, il cui alito profumato attira tutti gli animali, tranne il drago che, terrorizzato, corre a nascondersi in un pertugio nel terreno. La pantera ha un volto terrificante e per catturare le prede le \u00e8 sufficiente coprire la faccia e lasciare che il suo alito attiri gli altri animali. La pantera si trova in Africa e in Siria; la femmina pu\u00f2 partorire solo una volta, poich\u00e9 durante il primo parto il piccolo ne lacera l'utero con gli artigli.\nTale descrizione della pantera perdur\u00f2 dall'Antichit\u00e0 fino agli inizi del Rinascimento, grazie ad autori come Plinio il Vecchio (I secolo), Isidoro di Siviglia (VII secolo), Filippo di Thaon (XII secolo) o Bartolomeo Anglico (XIII secolo). Le illustrazioni dei bestiari medievali sono molto simili: la pantera \u00e8 mostrata circondata da numerosi animali, generalmente con la bocca aperta. Molto spesso nella solita miniatura \u00e8 rappresentato anche un drago, mentre cerca di nascondersi sotto terra. I disegnatori non sempre sapevano come disegnare una pantera, e in certi casi davano a essa l'aspetto di una scimmia o di un cavallo.\nL'alito favoloso veniva paragonato dai Cristiani alla parola divina; la pantera in tal caso sarebbe la personificazione di Ges\u00f9 Cristo, che toglie potere al drago e attira a s\u00e9 l'umanit\u00e0, tre giorni dopo la crocifissione. Le numerose macchie sul suo manto rappresentano le virt\u00f9 di Dio.\nIl leopardo e il pardo.\nSecondo i bestiari, il pardo \u00e8 una belva maculata, molto veloce, che uccide la preda in un sol balzo. Isidoro di Siviglia aggiunge che il pardo ama il sangue.\nIl leopardo \u00e8 frutto dell'incrocio adulterino tra una leonessa (\"leo\" in latino) e un pardo. Secondo Bartolomeo Anglico, il leopardo abbandona la caccia se non riesce a catturare la preda in meno di tre salti, non corre mai e si limita a balzare sulle prede. La grotta del leopardo ha due aperture, una per entrare, l'altra per uscire; il centro della grotta \u00e8 molto stretto. La forma della tana gli permette di attaccare il pi\u00f9 nobile degli animali, il leone: quando un leone insegue un leopardo, lo rincorre fin dentro alla tana, rimanendovi per\u00f2 bloccato al centro. Il leopardo pu\u00f2 allora uscire dalla seconda apertura e attaccare il leone alle spalle.\nConseguenze.\nLe descrizioni dell'Antichit\u00e0 sono servite da base all'intero lavoro dei biologi per secoli. Il leopardo viene ritratto come una belva che detesta gli uomini, i galli e i serpenti fino a spingersi a distruggere una loro immagine. \u00c8 inoltre terrorizzato dalle iene, tanto che Plinio il Vecchio racconta che una pelle di leopardo messa accanto a quella di una iena inizierebbe a perdere i peli. Ancora nel XVI secolo si credeva che il leopardo, crudele e feroce, manifestasse un ardente desiderio di uccidere le sue prede e di succhiare loro il sangue. Vivendo in gruppo, i leopardi si ubriacherebbero di vino e si divorerebbero tra loro. Nel caso mangiassero piante velenose, utilizzerebbero degli escrementi umani come antidoto. Descrizioni simili vennero realizzate da Conrad Gessner (XVI secolo), che si bas\u00f2 su un libro del III secolo per descrivere la tecnica di caccia del leopardo per catturare le scimmie: esso si fingerebbe morto smettendo di respirare e aspetterebbe che tutte le scimmie scendano dagli alberi per ucciderle. Inoltre, secondo Gessner, il leopardo partorirebbe raramente, sempre tra grandi sofferenze e dando alla luce un unico piccolo per volta. Il leopardo simboleggerebbe una donna astuta e malvagia, attaccata alla sua prole.\nPubblicit\u00e0.\nIl leopardo \u00e8 presente nelle pubblicit\u00e0. Clive il leopardo \u00e8 stato scelto dalla Schweppes come una figura giovane, trendy e alla moda per promuovere le sue bibite senza alcool.\nNel 1966, per le Confezioni Marzotto, venne trasmesso un carosello intitolato \"La Donna Pantera\", nel quale la ballerina Elena Sedlak rivestiva il ruolo di una sinuosa supereroina dal costume maculato.\nLa pantera nera della Dulux Valentine \u00e8, dal 1985, la rappresentante del marchio per la sua immagine di eleganza e raffinatezza. Agli occhi dei consumatori il felino ricorda il gatto domestico, pur con un lato selvaggio. Nella prima pubblicit\u00e0 il felino compare in scena assieme a un pittore, pronto ad aggredirlo se lasciasse cadere a terra una sola goccia di vernice. In seguito, in pubblicit\u00e0 pi\u00f9 brevi la pantera appariva colorata in tinte pastello. La pantera nera \u00e8 stata scelta come logo e marchio pubblicitario delle forniture sportive Airness.\nCinema e letteratura.\nL'arte marziale del leopardo simboleggia agilit\u00e0, carattere selvaggio, potenza. La forza si concentra in un unico punto, e la combattivit\u00e0 dell'avversario viene spezzata con un attacco determinato.\n\"La pantera rosa\" \u00e8 un personaggio dei cartoni animati creato nel 1963 per l'omonimo film di Blake Edwards. Sar\u00e0 la protagonista di numerose avventure nel corso di oltre 120 episodi prodotti fino agli anni '80. Essendo muta, il cartone animato \u00e8 scandito dalla celebre musica di Henry Mancini.\nIl leopardo compare in numerosi film, telefilm e cartoni animati tanto come semplice comparsa che come attore principale con personaggi come l'uomo-leopardo de \"L'Isola del dottor Moreau\" (1933), il film horror \"Il bacio della pantera\" del 1942 diretto da Jacques Tourneur e l'omonimo remake del 1982 diretto da Paul Schrader con Nastassja Kinski, \"Cat Girl\", un film del 1957 che racconta la storia di una donna trasformata in pantera, o il leopardo \u00abBaby\u00bb della commedia \"Susanna!\" (1938). Nel cartone animato \"Tarzan\" della Disney, Sabor il Leopardo \u00e8 il nemico principale, mentre Panthro \u00e8 il meccanico dei \"Thundercats\". In \"One Piece\" Rob Lucci si trasforma in un Leopardo.\nNel 1894, Rudyard Kipling cre\u00f2 Bagheera, la pantera nera protettrice ed educatrice di Mowgli. Bagheera \u00e8 presente negli adattamenti cinematografici o televisivi del \"Libro della giungla\"."}
{"id": "86068", "revid": "6923", "url": "https://it.wikipedia.org/wiki?curid=86068", "title": "Cuneo Levaldigi", "text": ""}
{"id": "86070", "revid": "339392", "url": "https://it.wikipedia.org/wiki?curid=86070", "title": "Aeroporto di Rimini e San Marino", "text": ""}
{"id": "86073", "revid": "4", "url": "https://it.wikipedia.org/wiki?curid=86073", "title": "Aeroporto di Torino Caselle", "text": ""}
{"id": "86074", "revid": "17351", "url": "https://it.wikipedia.org/wiki?curid=86074", "title": "Aeroporto di Catania", "text": ""}
{"id": "86075", "revid": "486946", "url": "https://it.wikipedia.org/wiki?curid=86075", "title": "Aeroporto di Roma Fiumicino", "text": ""}
{"id": "86076", "revid": "2812", "url": "https://it.wikipedia.org/wiki?curid=86076", "title": "Il Corriere della Sera", "text": ""}
{"id": "86078", "revid": "6790", "url": "https://it.wikipedia.org/wiki?curid=86078", "title": "Aeroporto internazionale di Milano Linate", "text": ""}
{"id": "86080", "revid": "17351", "url": "https://it.wikipedia.org/wiki?curid=86080", "title": "Aeroporto internazionale Orio al Serio", "text": ""}
{"id": "86081", "revid": "17351", "url": "https://it.wikipedia.org/wiki?curid=86081", "title": "Aeroporto di Bergamo", "text": ""}
{"id": "86082", "revid": "339392", "url": "https://it.wikipedia.org/wiki?curid=86082", "title": "Aeroporto internazionale di Roma Ciampino", "text": ""}
{"id": "86084", "revid": "9", "url": "https://it.wikipedia.org/wiki?curid=86084", "title": "Schaffhausen", "text": ""}
{"id": "86090", "revid": "2528", "url": "https://it.wikipedia.org/wiki?curid=86090", "title": "Gran Premio di Malesia", "text": ""}
{"id": "86092", "revid": "7", "url": "https://it.wikipedia.org/wiki?curid=86092", "title": "Isola di Sumatra", "text": ""}
{"id": "86093", "revid": "767487", "url": "https://it.wikipedia.org/wiki?curid=86093", "title": "Weezer (The Blue Album)", "text": "Weezer (The Blue Album) \u00e8 il primo album dei Weezer, pubblicato il 10 maggio 1994.\nIl disco.\nAlbum di esordio della band statunitense, che li proiett\u00f2 nella scena mainstream, con i suoi 3 milioni di copie vendute negli USA e la certificazione del triplo disco di platino. Da questo album vennero estratti tre singoli e altrettanti video: \"Buddy Holly\", \"Undone (The Sweater Song)\" e \"Say It Ain't So\". La prima canzone, \"My Name is Jonas\", \u00e8 stata inserita nella tracklist del gioco ."}
{"id": "86094", "revid": "767487", "url": "https://it.wikipedia.org/wiki?curid=86094", "title": "Weezer (The Green Album)", "text": "Weezer (The Green Album) \u00e8 il terzo album dei Weezer, pubblicato il 15 maggio 2001.\nL'album vede il ritorno dopo ben 5 anni della band, dopo che il precedente \"Pinkerton\" del 1996 fu inizialmente un fallimento, e riscosse buone critiche e recensioni solamente pi\u00f9 avanti. Questo \u00e8 anche il primo album della band senza il bassista Matt Sharp. L'album viene comunque accolto in maniera positiva, nonostante alcune critiche per i temi trattati e la modesta lunghezza dell'album stesso. I singoli che porteranno al successo \"The Green Album\" sono \"Hash Pipe\" e \"Island in the Sun\".\nL'album ha venduto alla data di ottobre 2005 circa un milione e mezzo di copie, diventando disco di platino. Si \u00e8 posizionato al quarto posto della Billboard Hot 100, diventando il primo disco della band ad entrare nella top ten negli Stati Uniti.\nL'album \u00e8 dedicato alla memoria di Mykel e Carli Allan, due sorelle che dirigevano il fan club della band. Le due ragazze morirono in un incidente d'auto nel 1997. Sono anche il soggetto ispiratore della b-side \"Mykel and Carli\"."}
{"id": "86100", "revid": "339392", "url": "https://it.wikipedia.org/wiki?curid=86100", "title": "L'Aquila Rugby", "text": ""}
{"id": "86101", "revid": "1543377", "url": "https://it.wikipedia.org/wiki?curid=86101", "title": "Common Development and Distribution License", "text": "Common Development and Distribution License (CDDL) \u00e8 una licenza open source sviluppata da Sun Microsystems. La licenza \u00e8 basata sulla Mozilla Public License, versione 1.1. La CDDL \u00e8 stata sottoposta per l'approvazione alla Open Source Initiative il 1\u00ba dicembre 2004, e riconosciuta come licenza open source nel gennaio del 2005.\nCome la MPL, si tratta di una licenza debolmente copyleft: richiede infatti che solo il codice originale modificato sia distribuito con lo stesso tipo di licenza, non l'intera opera che usa quel codice.\n\u00c8 incompatibile con la GNU GPL e con la GNU LGPL, come avviene normalmente per le licenze copyleft che non siano pensate esplicitamente per esserlo.\nDopo aver acquisito SUN, Oracle ha rilasciato una nuova versione (1.1) della licenza, aggiungendo una clausola riguardante i brevetti."}
{"id": "86107", "revid": "124009194", "url": "https://it.wikipedia.org/wiki?curid=86107", "title": "Common Desktop Environment", "text": "Il Common Desktop Environment (CDE) \u00e8 un'interfaccia grafica originariamente proprietaria per sistemi Unix basata sulle librerie grafiche Motif. \n\u00c8 l'interfaccia grafica standard per l'OpenVMS di Hewlett Packard, basato sul Visual User Environment (VUE) di HP.\nStoria.\nNel giugno del 1993 Hewlett-Packard, IBM, SunSoft, and Unix System Laboratories annuncuarono l'inizio dello sviluppo del progetto. Successivamente nel marzo del 1994 alla guida dllo sviluppo passarono a \"Open Software Foundation\" e \"Unix International\" e nel 1996 a \"The Open Group\" (nato dalla fusione delle precedenti associazioni) che nel 1997 pubblic\u00f2 la versione 2.1.\nSebbene nel 2000 CDE fosse considerato de facto l'interfaccia standard per sistemi UNIX l'avvento di progetti open source come KDE e GNOME per sistemi Linux e la loro rapida diffusione convinse i componenti della The Open Group ad abbandonare il CDE in favore delle interfacce grafiche \"open source\". Nel 2001 le societ\u00e0 Hewlett Packard (HP-UX) e Sun Microsystems (Solaris) annunciarono che i loro UNIX avrebbero abbandonato il CDE in favore del progetto GNOME.\nNell'aprile del 2003 HP ha deciso di ritornare a utilizzare la CDE dichiarando che il progetto GNOME non era in grado di fornire un'interfaccia grafica sufficientemente stabile per le loro esigenze. HP ha anche suggerito la necessit\u00e0 di realizzare delle API per la realizzazione di un'interfaccia grafica senza fronzoli ma stabile e parca di risorse.\nNel 2006 venne promossa una petizione per chiedere la pubblicazione del codice sorgente di CDE e all'inizio del 2010 venne avviato un progetto open source chiamato \"OpenCDE\", al fine di avere una versione libera del CDE. Il progetto intendeva riprodurre la grafica, l'organizzazione e le funzionalit\u00e0 di CDE senza l'utilizzo di codice derivato dallo stesso.\nIl 6 agosto 2012 CDE \u00e8 stato messo a disposizione sotto la licenza libera LGPL. Il codice sorgente \u00e8 disponibile su SourceForge e richiede le librerie grafiche Motif e Xlt. La Motif fu messa a disposizione con la licenza libera LGPL nel 26 ottobre 2012. Il codice sorgente \u00e8 anche disponibile da Sourceforge.\nProgetti collegati.\nNel 2019 \u00e8 stato creato il \"Not so Common Desktop Enviroment\" una reimplementazione pi\u00f9 moderna ed aggiornata di CDE, basata su FVWM il cui sviluppo \u00e8 curato da \"Hegel3DReloaded\", i vari rilasci sono disponibili su GitHub per le distribuzioni GNU/Linux. "}
{"id": "86111", "revid": "22475", "url": "https://it.wikipedia.org/wiki?curid=86111", "title": "SunOS", "text": ""}
{"id": "86112", "revid": "1226", "url": "https://it.wikipedia.org/wiki?curid=86112", "title": "The Vision of Escaflowne", "text": ""}
{"id": "86114", "revid": "287204", "url": "https://it.wikipedia.org/wiki?curid=86114", "title": "Fondazione Unione Sportiva Petrarca", "text": "La Fondazione Unione Sportiva Petrarca \u00e8 una societ\u00e0 polisportiva italiana fondata nel 1912 a Padova, nota in passato come Gruppo Sportivo Petrarca e Unione Sportiva Petrarca.\nStoria.\nFu fondata il 14 giugno 1912 dai gesuiti del \"Collegio Antonianum\" con il nome di G.S.P. (Gruppo Sportivo Petrarca) e affiliata alla Federazione Ginnastica d'Italia.\nLa centrale e prestigiosa posizione degli impianti sportivi storici della societ\u00e0 era a ridosso del noto Prato della Valle.\nLa denominazione attuale dell'Unione Sportiva \u00e8 del 2002, quando l'associazione cambi\u00f2 ragione sociale in Fondazione e si occup\u00f2 del coordinamento tra le varie societ\u00e0 del gruppo; secondo il codice etico della Fondazione, l'U.S. Petrarca ha come compito quello di accrescere il progresso civile della societ\u00e0 tramite l'accostamento dei giovani a forme di sport praticate secondo principi di correttezza e responsabilit\u00e0.\nGli impianti sportivi dell'Antonianum ospitarono le squadre del rugby, della pallavolo e della pallacanestro Petrarca nelle rispettive massime divisioni nazionali.\nNel 1981 il nuovo Stadio Plebiscito rimpiazz\u00f2 lo storico Tre Pini per le partite di rugby e fu inaugurato il Palasport di San Lazzaro \u2015 odierno PalaFabris \u2015 dove in tempi diversi si trasferirono le squadre seniores della pallavolo e della pallacanestro che in precedenza utilizzavano il Palasport Tre Pini dell'Antonianum.\nDi grande rilievo in quel periodo fu la costruzione del Centro Sportivo della Guizza, inaugurato nel 1989 nella periferia cittadina, una struttura voluta dalla sezione rugby del Petrarca che occupa una superficie di 100\u00a0000 m\u00b2 e ospita un gran numero di campi sportivi, tra cui quattro, illuminati, per il rugby.\nNel maggio 2002 il Collegio Antonianum vendette gran parte dei suoi terreni all'Orto botanico.\nFino al 2008 il palazzetto rimase in stato d'abbandono; iniziati i lavori di ampliamento dell'Orto, esso, insieme allo stadio Tre Pini, fu abbattuto per fare spazio ai lavori di espansione; quella parte di terreno non utilizzata dall'Orto Botanico e rimasta di propriet\u00e0 dei Gesuiti fu destinata alla costruzione di un istituto scolastico religioso.\nLe societ\u00e0 che fanno ancora parte dell'Unione Sportiva Petrarca utilizzano attualmente tutti impianti diversi da quelli originali dell'Antonianum.\nDiscipline.\nBench\u00e9 a livello nazionale e internazionale l'U.S. Petrarca sia nota principalmente per il rugby, varie sono le discipline che afferiscono alla polisportiva:\nCiclismo/Mountain biking.\nNel dicembre 2013 alcuni ex giocatori del Petrarca Rugby decidono di fondare una associazione dedita al ciclismo. Il 17 gennaio 2014 nasce l\"'Associazione Petrarca Bike\" dedita oltre che al ciclismo, anche al mountain biking.\nDiscipline non pi\u00f9 praticate.\nPallavolo.\nFondata nel 1971, la sezione di pallavolo vinse una Coppa Cev nel 1994 e vanta due quarti posti nel massimo campionato. Nel 1999 il club usc\u00ec dall'Unione Sportiva Petrarca e si chiam\u00f2 Sempre Volley. Nel 2009 cambi\u00f2 nuovamente ragione sociale e assunse il nome odierno di Pallavolo Padova.\nNuoto.\nIl \"Petrarca Nuoto\" praticava l'attivit\u00e0 sportiva nelle piscine dell'Antonianum, oggi demolite. Non ebbe mai una sezione agonistica, limitandosi solo ai corsi di nuoto e al tempo libero.\nAltre discipline.\nLe discipline praticate in passato e attualmente non pi\u00f9 gestite dalla polisportiva sono state sci, tennis, hockey su pista, ginnastica e canottaggio.\nIl complesso Tre Pini.\nIl complesso \"Tre Pini\" comprendeva uno stadio, un palazzetto dello sport, un campo di allenamento, un campo da pallacanestro all'aperto, piscine, un campo da tennis e una palestra per la scherma."}
{"id": "86116", "revid": "1226", "url": "https://it.wikipedia.org/wiki?curid=86116", "title": "Laghi Plitvice", "text": ""}
{"id": "86117", "revid": "121944635", "url": "https://it.wikipedia.org/wiki?curid=86117", "title": "Visual User Environment", "text": "Visual User Environment (VUE o HP-VUE) \u00e8 stata un'interfaccia grafica sviluppata da Hewlett Packard per il sistema X Window System, che costitu\u00ed la base per il \" Common Desktop Environment\"."}
{"id": "86119", "revid": "289247", "url": "https://it.wikipedia.org/wiki?curid=86119", "title": "Viadana Rugby", "text": ""}
{"id": "86122", "revid": "599013", "url": "https://it.wikipedia.org/wiki?curid=86122", "title": "Motif", "text": "Motif (o MOTIF), in informatica, \u00e8 un insieme di librerie grafiche che contengono delle primitive che vengono utilizzate per realizzare delle interfacce grafiche su sistemi X Window System, Unix o sistemi POSIX-compliant. Sono state create dal Open Software Foundation (spesso \u00e8 definito OSF/Motif) che attualmente \u00e8 confluito nel The Open Group.\nStoria.\nVenne sviluppata nel 1980 sulle workstation UNIX come competitore delle GUI OpenLook, che furono rapidamente abbandonate da Sun in favore di Motif. \u00c8 diventato uno standard industriale con il nome di IEEE 1295 (spesso ci si riferisce alle librerie con il nome di Motif API per evitare ambiguit\u00e0 con le interfacce grafiche che utilizzano le librerie). \nCaratteristiche.\nMotif distingue tra bottoni, effetti tridimensionali e bottoni in rilievo nelle varie componenti dell'interfaccia grafica. I menu, i pulsanti, i riquadri a scorrimento, i campi a inserimento testuale ecc, vengono trattati in modo separato. Queste librerie sono state spesso considerate come delle alternative all'interfaccia grafica di Windows 3.x per via della rappresentazione pseudo-3D degli oggetti. Il window manager scritto con Motif \u00e8 MWM.\nSono considerate oramai obsolete rapportate alle librerie GTK+ o Qt (ne \u00e8 prova il fatto che Sun Microsystems, uno dei maggiori utilizzatori di Motif abbia annunciato la dismissione di Motif in favore di GTK+ e GNOME) e che vengono mantenute oramai per questioni di compatibilit\u00e0.\nEsistono diverse implementazioni delle Motif API. Motif toolkit \u00e8 la prima implementazione. Esiste anche Open Motif, una implementazione delle primitive Motif rilasciata attraverso una licenza proprietaria shared source che consente la distribuzione libera da Royalty di Open Motif se la piattaforma su cui questo \u00e8 usato \u00e8 Open Source. L'uso e la distribuzione di Motif invece richiedono il pagamento di royalty.\nUtilizzo.\nLe librerie Motif sono utilizzate come componenti fondanti del Common Desktop Environment. Dalla versione 2.1 delle librerie supportano lo standard unicode per permettere la realizzazione di interfacce grafiche multilingua con alfabeti di derivazione non latina. Motif si appoggia, come Xaw alle librerie Xt, un set di primitive fornite dall'X Windows System; che invece vengono tralasciate dalle toolkit pi\u00f9 moderne, che sono scritte\ndirettamente sulle librerie di base chiamate Xlib.\nInfine \u00e8 stato rilasciato LessTif un'implementazione delle API Motif disponibile sotto licenza LGPL"}
{"id": "86126", "revid": "2175", "url": "https://it.wikipedia.org/wiki?curid=86126", "title": "Pentoso", "text": ""}
{"id": "86127", "revid": "92723", "url": "https://it.wikipedia.org/wiki?curid=86127", "title": "Lacand\u00f3n", "text": "I Lacand\u00f3n sono un popolo indio discendente dai maya che vive principalmente nelle foreste del Chiapas, nel sud-est del Messico (ma fino al 1854 parte del Guatemala). La foresta dove risiedono \u00e8 nota come Selva Lacandona.\nI Lacand\u00f3n sono stati i soli maya nella Nuova Spagna a non essere mai stati conquistati dagli spagnoli. Sono sfuggiti al controllo spagnolo nell'era coloniale vivendo in piccole comunit\u00e0 nella foresta del Chiapas e del Pet\u00e9n (un dipartimento dello stato del Guatemala), evitando i contatti con i colonizzatori europei prima, e gli abitanti delle societ\u00e0 post-coloniali poi. I costumi dei Lacand\u00f3n sono rimasti vicini a quelli che erano in epoca precolombiana. Hanno continuato a parlare la lingua maya, strettamente imparentata con il maya yucateco. Fino alla met\u00e0 del XX secolo hanno avuto pochi contatti con il mondo esterno e hanno adorato gli dei maya negli antichi templi costruiti dai loro antenati. Alcuni continuano a credere nei miti precolombiani, specialmente nel nord; altri, specialmente nel sud, furono convertiti da sette battiste alla fine del XX secolo, soprattutto da una societ\u00e0 cripto-missionaria che si definisce Istituto Linguistico Estivo.\nLe canzoni tradizionali dei Lacand\u00f3n, un retaggio culturale minacciato dalle attivit\u00e0 dei missionari, furono registrate nel febbraio del 1968 da un gruppo di studenti di musica svedesi, in collaborazione con la Casa Na Bolom di San Crist\u00f3bal de Las Casas. \u00c8 in progetto una commercializzazione di queste registrazioni sotto forma di CD.\nDagli anni 1970, il governo del Messico paga i Lacand\u00f3n per utilizzare il legname delle loro foreste, il che ha portato a qualche integrazione tra loro e il mondo esterno."}
{"id": "86132", "revid": "599013", "url": "https://it.wikipedia.org/wiki?curid=86132", "title": "Cde", "text": ""}
{"id": "86135", "revid": "2075278", "url": "https://it.wikipedia.org/wiki?curid=86135", "title": "Studio Ghibli", "text": "Lo \u00e8 uno studio cinematografico di film d'animazione giapponese fondato nel 1985 a Tokyo da Hayao Miyazaki, Isao Takahata, Toshio Suzuki e Yasuyoshi Tokuma.\nI film realizzati sono tra i pi\u00f9 visti nella storia del Giappone, e sono stati acclamati sia dalla critica giapponese sia da quella occidentale, al punto che il critico Roger Ebert ha classificato \"Il mio vicino Totoro\" e \"Kiki - Consegne a domicilio\" tra i pi\u00f9 bei film per bambini mai realizzati, e Janet Maslin del \"New York Times\" ha definito \"Princess Mononoke\" una pietra miliare del cinema d'animazione. Nel 2002, Hayao Miyazaki riceve la consacrazione, vincendo l'Oscar al miglior film d'animazione con \"La citt\u00e0 incantata\", diventando cos\u00ec il primo (e finora l'unico) regista di anime a vincere tale riconoscimento.\nStoria.\nNegli anni settanta gli animatori Hayao Miyazaki e Isao Takahata lavorarono nella compagnia Nippon Animation alla produzione di alcuni anime destinati alla televisione come \"Marco\" e \"Anna dai capelli rossi\", parte della serie World Masterpiece Theater, e \"Heidi\". Col passare del tempo le limitazioni di tema, tempo e denaro convinsero Miyazaki e Takahata che nella Nippon Animation non avrebbero potuto realizzare liberamente i propri progetti, opere di alta qualit\u00e0 \u00abin grado di immergere lo spettatore in profondit\u00e0 nella mente umana, e di trasmettergli in modo realistico le gioie e i dolori della vita\u00bb.\nNel 1979 Hayao Miyazaki realizz\u00f2 per la Tokyo Movie Shinsha il suo primo lungometraggio (\"Lupin III - Il castello di Cagliostro\"), e nel 1983 inizi\u00f2 la lavorazione del secondo (\"Nausica\u00e4 della Valle del vento\"), tratto da un suo fumetto omonimo edito dalla Tokuma Shoten di Yasuyoshi Tokuma. Il film, distribuito nel 1984, ebbe un discreto successo: tuttavia la Topcraft, che si era occupata dell'animazione, fall\u00ec poco dopo e Miyazaki, assieme al produttore Toshio Suzuki ed al finanziatore Tokuma, dovette cercare un altro studio che realizzasse i suoi futuri progetti. Alla fine, anche grazie ad un suggerimento di Takahata, i tre fondarono lo Studio Ghibli il 15 giugno 1985. Takahata, nonostante numerose sollecitazioni, rifiut\u00f2 sempre ogni carica formale all'interno del nuovo studio, affermando che \"gli autori non dovrebbero assumere ruoli dirigenziali\".\nTokuma lasci\u00f2 carta bianca per la produzione di futuri film, ma nei primi anni, per mantenere al minimo il rischio di flop, venivano impiegati 70 animatori a tempo determinato, mentre la sede dello studio era semplicemente un piano affittato in un edificio a Kichijoji, un sobborgo di Tokyo.\nI primi film ufficiali dello Studio Ghibli furono \"Laputa - Il castello nel cielo\", \"Il mio vicino Totoro\" e \"Una tomba per le lucciole\", che ebbero un discreto successo al botteghino giapponese e furono acclamati dalla critica. La produzione de \"Il mio vicino Totoro\" e di \"Una tomba per le lucciole\" fu molto intensa, poich\u00e9 i registi volevano che i due film, prodotti in contemporanea, avessero la stessa qualit\u00e0. Sebbene all'uscita nel 1988 non avessero riscosso il successo economico sperato, con gli anni diventarono i pi\u00f9 popolari tra i film d'animazione dello studio.\nIl primo vero successo fu \"Kiki - Consegne a domicilio\", diretto da Hayao Miyazaki e distribuito nel 1989. La pellicola fu vista da circa 2,62 milioni di persone e divenne il maggior successo giapponese al botteghino dell'anno. Il film super\u00f2 le precedenti pellicole dello studio, sia al box office, sia nelle vendite del merchandise, e port\u00f2 molti cambiamenti nella gestione: furono introdotti contratti a tempo pieno con stipendio fisso (che implic\u00f2 a un raddoppio dello stipendio del personale), si inizi\u00f2 ad assumere il personale su base regolare e a promuoverne la formazione. L'aumento delle spese interne port\u00f2, d'altra parte, a un aumento dei costi di produzione.\nAll'inizio degli anni novanta, durante la produzione di \"Porco Rosso\", si pens\u00f2 alla costruzione di una nuova sede. Fino a quel momento quasi 90 persone lavoravano in un ufficio in affitto di 300 metri quadrati, quindi la nuova sede fu necessaria per risolvere il disordine e la baraonda che portava a cali di concentrazione e, di conseguenza, di qualit\u00e0 del prodotto. Miyazaki fu il promotore della costruzione della nuova sede, e partecip\u00f2 alla sua realizzazione collaborando con i progettisti e disegnandone la planimetria e l'aspetto finale. Nel 1992 lo studio venne completato, quasi in contemporanea a \"Porco Rosso\". Subito dopo l'uscita del film, i dipendenti si spostarono nel nuovo studio, a Koganei, un sobborgo di Tokyo.\nCon \"Pom Poko\", del 1994, si inizi\u00f2 a utilizzare la CGI per alcune animazioni, mentre con \"I sospiri del mio cuore\", distribuito nell'estate del 1995, lo studio cerc\u00f2 di modificare i ruoli: a Miyazaki fu affidata la produzione e la sceneggiatura del film, mentre la regia fu affidata a Yoshifumi Kond\u014d, che era stato il direttore dell'animazione de \"Una tomba per le lucciole\", \"Kiki - Consegne a domicilio\", e \"Pioggia di ricordi\". Kond\u014d mor\u00ec nel 1998, all'et\u00e0 di 47 anni, a causa di un aneurisma cerebrale, e nel 2000 mor\u00ec anche Toru Hara, che era stato amministratore delegato dello studio per 15 anni.\nLa fama dello Studio Ghibli raggiunse il pubblico occidentale con \"Princess Mononoke\" (1997), \"La citt\u00e0 incantata\" (2001) e \"Il castello errante di Howl\" (2004), diretti da Hayao Miyazaki. Questi film sono tuttora fra i film di maggior successo in Giappone. Durante la produzione de \"La citt\u00e0 incantata\", Miyazaki port\u00f2 a termine anche il grande progetto del Museo Ghibli, a Mitaka, inaugurato il 1\u00ba ottobre 2001. Il museo nacque con un duplice scopo: espositivo (soprattutto dei materiali di lavorazione dei film) e ricreativo, offrendo al pubblico una ricca variet\u00e0 di esperienze.\nNel 2006 usc\u00ec il primo film diretto dal figlio di Miyazaki, Gor\u014d: \"I racconti di Terramare\". Dal 2008, con \"Ponyo sulla scogliera\", lo Studio Ghibli divenne l'unico studio d'animazione giapponese ad usare solo tecniche di disegno tradizionali per i propri film. Sempre nel 2008, Toshio Suzuki si dimise dopo tre anni di presidenza, e fu succeduto da Koji Hashino (ex-presidente della Walt Disney Japan).\nNel settembre 2013, durante la 70\u00aa Mostra internazionale d'arte cinematografica di Venezia in occasione della presentazione del film Miyazaki annunci\u00f2, tramite il presidente Koji Hashino, il ritiro dalle attivit\u00e0 cinematografiche. Alcuni giorni dopo, la decisione venne confermata dallo stesso Miyazaki durante una conferenza stampa in cui il regista giapponese individu\u00f2 i motivi del ritiro nel tempo impiegato per la realizzazione dei suoi film, non pi\u00f9 conciliabile con l'et\u00e0 avanzata. L'8 novembre 2014 l'Academy gli confer\u00ec l'Oscar alla carriera.\nIl 3 agosto 2014 venne diramato un presunto annuncio, durante un'intervista a Toshio Suzuki, dell'imminente chiusura delle attivit\u00e0 produttive dello Studio Ghibli con il mantenimento della sola gestione dei diritti d'autore delle opere prodotte. La notizia, riportata unicamente da un fan site statunitense e rimbalzata immediatamente su Internet destando grande scalpore, fu presto identificata come un errore di traduzione dal giapponese e fu subito dopo smentita da una traduzione pi\u00f9 corretta dell'intervista, durante la quale Toshio Suzuki aveva solamente parlato di una ristrutturazione dello studio per la creazione di un nuovo ambiente per la prossima generazione di registi e animatori dopo il ritiro di Miyazaki.\nNel giugno 2015, Hiromasa Yonebayashi, regista di \"Arrietty - Il mondo segreto sotto il pavimento\" e di \"Quando c'era Marnie\", dichiar\u00f2 di aver lasciato gi\u00e0 alla fine del 2014 lo studio. Poco tempo dopo anche Yoshiaki Nishimura, produttore di vari film dello studio, rese pubblico il suo abbandono per fondare un proprio studio di animazione, lo Studio Ponoc.\nNel luglio 2015, durante una conferenza dello Studio Ghibli a Tokyo, contrariamente a quanto affermato precedentemente circa il suo ritiro, Miyazaki annunci\u00f2 il suo impegno in un nuovo progetto relativo a un cortometraggio girato in CGI intitolato \"Kemushi no boro\"; inoltre, durante lo special televisivo \"Owaranai hito Miyazaki Hayao\" andato in onda su NHK il 13 novembre 2016, \u00e8 stato rivelato in esclusiva che il regista, vista l'insoddisfazione provata per la produzione del corto, sarebbe intenzionato a espanderlo e quindi tornare a lavorare su un nuovo lungometraggio, la cui produzione potrebbe richiedere pi\u00f9 di cinque anni di lavorazione. Ad ottobre 2017 con un'intervista il produttore Toshio Suzuki annuncia che il nuovo lungometraggio sar\u00e0 un adattamento del romanzo giapponese del 1937 \"Kimi-tachi wa do ikuruka?\" (\"Voi come vivete?\") di Genzaburo Hoshino.\nNome e pronuncia.\nIl nome dello studio di animazione si rif\u00e0 al Ghibli, vento caldo tipico del deserto proveniente da sud-est. Fu Hayao Miyazaki, appassionato di aviazione, a scegliere il nome (infatti \"Ghibli\" era anche il soprannome del Caproni Ca.309, aereo della Regia Aeronautica concepito per operare in Nordafrica con l'aviazione coloniale), per indicare l'entusiasmo e la determinazione nel creare qualcosa di nuovo e sensazionale nel mondo dell'animazione giapponese.\nAnche se lo studio prese spunto da una parola scritta con ortografia italiana, la pronuncia adottata in Giappone \u00e8 \u00abGibli\u00bb con la \"g\" dolce, letto .\nSede.\nSede dello studio, a partire dal 1992, \u00e8 un edificio presso 1-4-25, Kajino-cho Koganei-shi, 184. La struttura, di 1100 m\u00b2 e circondata da un'area verde, ha quattro piani, di cui uno seminterrato. Il secondo piano \u00e8 occupato dal reparto artistico, il primo da disegno e produzione, il piano terra da inchiostrazione e coloratura, mentre al piano seminterrato c'\u00e8 il reparto di fotografia. Al piano terra, inoltre, si trova uno spazio che, sebbene sia chiamato \"bar\", \u00e8 usato il pi\u00f9 delle volte come sala conferenze o sala mensa.\nLogo.\nIl logo dello studio, usato a partire dal 1991 con \"Pioggia di ricordi\", raffigura un \u014c-Totoro (\"Grande Totoro\") di profilo con un Chibi-Totoro (\"Piccolo Totoro\") sulla testa su uno sfondo blu, mentre sotto di essi campeggiano le scritte \u00ab\u00bb e \u00abStudio Ghibli\u00bb.\nDistribuzione.\nI diritti per la distribuzione dei film dello Studio Ghibli sono detenuti da diverse societ\u00e0. Dal 1996, dopo un accordo con la Tokuma Shoten, i prodotti dello studio vengono distribuiti negli Stati Uniti dalla Walt Disney Studios Motion Picture (ex Buena Vista International), azienda di propriet\u00e0 della Disney. Garanzia dell'accordo era il fornire un doppiaggio di qualit\u00e0 (per esempio quello de \"La citt\u00e0 incantata\" fu supervisionato da John Lasseter, fondatore della Pixar e amico di Miyazaki, mentre quello de \"Il castello errante di Howl\" fu supervisionato da Pete Docter) senza mutamenti dei dialoghi non accettati dallo studio. Dal settembre 2011, GKIDS detiene di diritti di distribuzione cinematografica, mentre alla Disney sono rimasti quelli di distribuzione in home video.\nA livello internazionale i film Studio Ghibli sono distribuiti anche da StudioCanal (Regno Unito), Wild Bunch (Francia ed altri Paesi europei) e Madman Entertainment (Australia e Nuova Zelanda).\nEdizioni italiane.\nIn Italia, escludendo \"Nausica\u00e4 della Valle del Vento\" trasmesso in TV su Rai 1 nel 1987, il primo film distribuito dello studio fu \"Una tomba per le lucciole\", pubblicato in VHS dalla Yamato Video nei primi anni '90 in un'edizione poi pi\u00f9 volte ristampata negli anni anche in DVD. Solo dal 2000 inizi\u00f2 una prima distribuzione continuativa, quando Buena Vista Italia, grazie al contratto di distribuzione stipulato fra Disney e Tokuma Shoten, distribu\u00ec al cinema ed in home video \"Princess Mononoke\" e poi direttamente in DVD \"Kiki - Consegne a domicilio\" e \"Laputa - Castello nel cielo.\" Intanto, nel 2003 Mikado Film distribu\u00ec al cinema \"La citt\u00e0 incantata\", poi edito in DVD pi\u00f9 volte da Universal. Buena Vista aveva inoltre commissionato un ridoppiaggio di \"Nausica\u00e4\" ed edizioni italiane degli inediti \"Porco Rosso\", \"I sospiri del mio cuore\" e \"Il mio vicino Totoro\" di cui venne pi\u00f9 volte annunciata la pubblicazione: ma a fine 2005 l'editore rinunci\u00f2 ai diritti di quasi tutti i film Ghibli per motivi non chiariti, cancell\u00f2 tutte le nuove uscite e realizz\u00f2 solo ristampe di \"Kiki\" e \"Mononoke\" finch\u00e9 anche i diritti di quei film scaddero nel 2008.\nA partire dal 2005 la distribuzione dei film dello studio \u00e8 affidata alla Lucky Red, che ha distribuito tutte le opere di Hayao Miyazaki e tutte le nuove uscite successive al 2000 sia al cinema sia in home video ed i film rimanenti direttamente in home video, realizzando ridoppiaggi per tutte le produzioni gi\u00e0 edite in Italia. L'unica eccezione \u00e8 avvenuta per \"La tomba delle lucciole\", ancora oggi edito da Yamato Video/Koch Media, nonostante anche questo sia stato ridistribuito al cinema nel 2015 e ripubblicato in DVD e Blu-Ray con un nuovo doppiaggio. L'adattamento dei dialoghi e la direzione dei doppiaggi per Lucky Red (e per \"La tomba delle lucciole\") sono stati affidati a Gualtiero Cannarsi, che aveva gi\u00e0 lavorato su buona parte dei film distribuiti da Buena Vista. L'edizione Lucky Red dell'intero catalogo Ghibli \u00e8 stata completata nel 2016.\nDal 2020 i film Ghibli (tranne \"La tomba delle lucciole\") sono distribuiti in streaming da Netflix in tutto il mondo tranne Giappone e Nordamerica; le prime sette pellicole (\"Laputa - Castello nel cielo\", \"Il mio vicino Totoro\", \"Kiki - Consegne a domicilio\", \"Pioggia di ricordi\", \"Porco Rosso\", \"Si sente il mare\" e \"I racconti di Terramare\") sono disponibili dal 1\u00ba febbraio, altre sette (\"Nausica\u00e4 della Valle del vento\", \"Principessa Mononoke\", \"I miei vicini Yamada\", \"La citt\u00e0 incantata\", \"La ricompensa del gatto\", \"Arrietty\" e \"La storia della Principessa Splendente\") dal 1\u00ba marzo e le restanti sette (\"Pom Poko\", \"I sospiri del mio cuore\", \"Il castello errante di Howl\", \"Ponyo sulla scogliera\", \"La collina dei papaveri\", \"Si alza il vento\" e \"Quando c'era Marnie\") dal 1\u00ba aprile. I film avranno sottotitoli in 28 lingue e fino a 20 doppiaggi. Per la lingua italiana vengono riutilizzati i doppiaggi prodotti da Lucky Red.\nPolitica sugli adattamenti all'estero.\nLo studio \u00e8 ben noto per essere molto severo sulla politica del \"niente tagli\" nella distribuzione dei propri film fuori dal Giappone. Ci\u00f2 \u00e8 dovuto al primo adattamento statunitense di \"Nausica\u00e4 della Valle del vento\": al momento nella sua uscita negli Stati Uniti era stata distribuita una versione intitolata \"I guerrieri del vento\" con grossi tagli e riscritture della storia. Nel 1994, inoltre, Fox Video aveva distribuito una versione con grossi rimaneggiamenti nei dialoghi de \"Il mio vicino Totoro\".\nNegli anni '90 lo Studio si accord\u00f2 con la Disney per la distribuzione dei propri film nel mercato americano con un doppiaggio in inglese. \"Princess Mononoke\" sarebbe dovuto uscire sotto l'etichetta Miramax, il cui co-presidente, Harvey Weinstein, era noto per la sua tendenza a distribuire i film stranieri con delle modifiche al montaggio e al minutaggio; Suzuki fece quindi recapitare al produttore un pacco contenente una katana e un biglietto con su scritto \u00abniente tagli\u00bb. Questo aneddoto \u00e8 stato smentito dal produttore Steve Alpert, che seguiva la distribuzione in occidente, e attribuisce la causa di questo a una interpretazione sbagliata nella traduzione. In seguito \u00e8 stato chiarito che non fu lo stesso Miyazaki a mandare il messaggio e che la lettera contenesse solo un'immagine di una katana.Weinstein insistette per accorciare la durata del film da 135 a 90 minuti, tuttavia Miyazaki ebbe la meglio e il film usc\u00ec negli Stati Uniti col minutaggio originale.\nImpatto culturale.\nCon gli anni lo Studio Ghibli \u00e8 diventato molto celebre sia in Giappone sia nel resto del mondo: infatti su 21 lungometraggi, 18 hanno su Rotten Tomatoes un indice di gradimento da parte della critica specializzata superiore all'80%, mentre gran parte dei suoi film sono tra quelli pi\u00f9 visti del Sol Levante. Nel tempo, inoltre, ha attirato verso di s\u00e9 un gran numero di ammiratori, facendo diventare i propri film, soprattutto in patria, un fenomeno di massa.\nLavori dello Studio Ghibli.\nLungometraggi animati.\nSebbene venga spesso considerato un film dello Studio Ghibli, in realt\u00e0 \u00e8 stato realizzato prima della sua fondazione."}
{"id": "86137", "revid": "729019", "url": "https://it.wikipedia.org/wiki?curid=86137", "title": "Roberto Farinacci", "text": " \u00c8 stato segretario del Partito Nazionale Fascista.\nBiografia.\nLa giovinezza socialista e l'interventismo.\nFiglio di un commissario di pubblica sicurezza, a otto anni segu\u00ec la famiglia al nord, prima a Tortona, in Piemonte, poi a Cremona. Lasci\u00f2 presto la scuola per cercarsi un lavoro, che trov\u00f2 all'et\u00e0 di 17 anni alle ferrovie di Cremona; rest\u00f2 ferroviere per dodici anni. Si avvicin\u00f2 giovanissimo alla politica e si occup\u00f2 della riorganizzazione del sindacato agrario socialista, di cui divenne molto esperto. Inizi\u00f2 a scrivere sul giornale locale \"L'Eco del Popolo\" e nel 1913 fond\u00f2 un circolo giovanile dedicato a Roberto Ardig\u00f2.\nIn questo periodo milit\u00f2 nella corrente riformista di Leonida Bissolati. Nel 1914 pass\u00f2 al settimanale socialista \"La Squilla\", che si caratterizzava per la battaglia a favore dell'interventismo: l'eloquenza di Farinacci era caratterizzata dal cipiglio aggressivo, dalle peculiari imperfezioni (i fogli satirici lo chiamavano \"l'antigrammatico\"), e affascinava soprattutto gli incolti, con cui il futuro gerarca condivideva le umili origini.\nLa battaglia interventista nel cremonese, sostenuta unicamente da una parte dei socialisti riformisti, ebbe scarsa eco e il 24 novembre 1914 un comizio interventista fu disperso dai neutralisti guidati dai cattolici e dagli stessi socialisti. Analogo risultato si ebbe il 14 maggio 1915, quando un corteo interventista venne nuovamente disperso dai socialisti. Dal settimanale \"La Squilla\" Farinacci accus\u00f2 di \"connubio\" i socialisti e i cattolici di Guido Miglioli: quest'ultimo, che all'epoca guidava le leghe bianche della provincia, divenne in breve tempo uno dei suoi principali avversari e nel 1919 ader\u00ec poi Partito Popolare Italiano.\nIl 6 dicembre 1915 Farinacci fu iniziato alla massoneria nella loggia \"Quinto Curzio\" di Cremona, aderente all'obbedienza del Grande Oriente d'Italia di Palazzo Giustiniani (matricola n. 48.057), dopo che l'accettazione della sua domanda aveva portato ad una piccola scissione interna. Espulso per indegnit\u00e0, ader\u00ec all'obbedienza della Gran Loggia di Piazza del Ges\u00f9, dalla quale fu espulso nel 1916 per indegnit\u00e0, \"in seguito ad un poco elegante tentativo di esonero dal servizio di leva\".\nAllo scoppio della guerra fu esonerato dal servizio militare poich\u00e9 le ferrovie non intendevano sguarnire il personale e anche le sue continue richieste di partire volontario per il fronte furono respinte. Le difficolt\u00e0 ad arruolarsi gli attirarono l'ilarit\u00e0 degli avversari politici come il \"Becco giallo\", che in una vignetta satirica lo salut\u00f2 come il \"pluridecorato di guerra\". Solo nel 1916 riusc\u00ec a farsi assegnare come volontario al fronte, nel 3\u00ba Reggimento Genio Telegrafisti dove rest\u00f2 un anno, venendo decorato con una croce di guerra e ottenendo la promozione sul campo a caporale. Nel marzo 1917, a causa di una legge che richiamava in servizio il personale delle Ferrovie, torn\u00f2 a fare il capostazione a Cremona.\nIntanto i circoli socialisti autonomi cui Farinacci aveva aderito, caratterizzatisi per le posizioni interventiste e creati dalla precedente dirigenza socialista composta dal professore Alessandro Groppali e dal pastore metodista Paolo Pantaleo, e che nel cremonese erano stati soppiantati dalla corrente rivoluzionaria, erano diventati diciassette in tutta la provincia, rimanendo largamente minoritari. Alla fine della guerra inizi\u00f2 a collaborare con \"Il Popolo d'Italia\" di Benito Mussolini come corrispondente da Cremona. Successivamente abbandon\u00f2 il gruppo socialista di Bissolati, figura di politico che ancora anni dopo Farinacci definir\u00e0 \"anima nobile di apostolo, non di politico\".\nL'adesione ai Fasci.\nVicino a Mussolini, come esponente dell'\"Unione socialista italiana\", nel marzo 1919 prese parte alla riunione di piazza san Sepolcro e l'11 aprile 1919, con un gruppo di arditi, fond\u00f2 il Fascio di Combattimento di Cremona.\nIl 5 gennaio 1920, il vecchio battagliero foglio socialista \"La Squilla\", di cui nel frattempo Farinacci era divenuto direttore, cambi\u00f2 nome in \"La Voce del Popolo Sovrano\" e cambi\u00f2 area di riferimento rivolgendosi alle \"forze della nazione equilibrate e sane\" e il neocostituito sindacato fascista dei ferrovieri di Cremona, controllato da Farinacci, ottenne alte adesioni tanto che gi\u00e0 nel gennaio 1920 fu in grado di far fallire i primi scioperi nella provincia. Il 5 settembre 1920 al teatro Politeama Verdi di Cremona Mussolini indisse il congresso regionale dei Fasci di combattimento come segno di apprezzamento per l'attivit\u00e0 svolta da Farinacci.\nAlla manifestazione partecip\u00f2 lo stesso Mussolini che giunse in citt\u00e0 dopo un viaggio avventuroso dovendo eludere i picchetti degli scioperanti. Sempre il 5 settembre a Cremona, vi fu una manifestazione pro-Russia con tremila socialisti e una contromanifestazione con 800 fascisti che giunsero allo scontro. La sera del giorno seguente in piazza Roma, si verific\u00f2 uno scontro armato dove si registrarono due morti, il fascista Vittorio Podest\u00e0 e il reduce Luciano Priori (cinque i feriti). Secondo la Questura l'aggressione \"era da imputare agli affiliati del Psi\" e Farinacci avrebbe dovuto essere il bersaglio. Farinacci e Sigfrido Priori, fratello dell'ucciso furono trattenuti in stato di arresto per alcuni giorni e ad essi si aggiunsero altri socialisti i giorni seguenti. Ai funerali di Podest\u00e0 e Priori parteciparono circa 10.000 persone.\nLa breve stagione parlamentare.\nAlle elezioni politiche italiane del 1921 fu eletto alla Camera dei deputati nei Blocchi Nazionali insieme ad altri trentaquattro fascisti. La stampa satirica lo defin\u00ec \"Onorevole tettoia\" perch\u00e9 nel 1917 venne esonerato dal Regio Esercito e rimandato al suo posto di lavoro (come gli altri ferrovieri). Grazie ai suoi ottimi rapporti con gli industriali e gli agrari, Farinacci non ebbe pi\u00f9 bisogno di riscuotere lo stipendio di ferroviere e present\u00f2 cos\u00ec nel 1921 le proprie dimissioni. Intanto riprese gli studi e riusc\u00ec a conseguire in breve tempo la licenza liceale grazie a sessioni di esami apposite per reduci di guerra e si iscrisse alla facolt\u00e0 di giurisprudenza di Modena. Accantonata, per opportunit\u00e0 politica, la tesi di laurea che aveva scritto, si laure\u00f2 in Giurisprudenza il 28 dicembre 1923 con una tesi titolata \"\"Le obbligazioni naturali dal punto di vista della filosofia del diritto e del diritto civile\", acquistata da un altro studente.\nAlla prima seduta della Camera il 13 giugno Farinacci prese parte all'aggressione contro il deputato comunista Francesco Misiano, particolarmente inviso ai fascisti per aver disertato la chiamata alle armi ed essere fuggito all'estero. Farinacci gli strapp\u00f2 la pistola che portava sotto la giacca e la consegn\u00f2 a Giovanni Giolitti il quale per\u00f2 argoment\u00f2: \"Non posso prenderla, non ho il porto d'armi\"\".\nOper\u00f2, insieme ad Achille Starace per una massiccia campagna di propaganda nel Trentino-Alto Adige. L'anno seguente per\u00f2 la sua elezione fu invalidata, insieme a quella di Grandi e Bottai, poich\u00e9 al momento dell'elezione essi erano sotto l'et\u00e0 minima di trent'anni. Dal suo giornale \"Cremona Nuova\", fondato proprio nel 1922, minacci\u00f2 gli avversari politici che ne avevano provocato l'allontanamento dal Parlamento: \"Voi mi cacciate da quest'aula, ma io vi caccer\u00f2 dalle piazze d'Italia!\".\nIl Ras di Cremona.\nLa lotta contro le leghe.\nNonostante l'interesse che i Fasci riscossero presso le organizzazioni agrarie, Farinacci oper\u00f2 in modo che lo squadrismo almeno inizialmente non ne apparisse mai come il braccio armato criticando invece il Fascio di Padova troppo vicino alle posizioni agrarie. Pur perdurando l'ostilit\u00e0 nei confronti di Guido Miglioli che guidava le leghe bianche, almeno per tutta la prima met\u00e0 del 1921, le squadre d'azione non parteciparono agli scontri con i leghisti cattolici che erano concentrati presso Soresina. Farinacci infatti prefer\u00ec occuparsi principalmente della diffusione capillare dei Fasci in tutti i centri. Al 31 maggio 1921 risultavano attivi 16 Fasci con circa cinquemila iscritti.\nSecondo Farinacci, la \"caratteristica predominante\" delle azioni squadriste era la rappresaglia, secondo il seguente schema tipico: \"\"uccisione proditoria di un fascista, rappresaglia dei fascisti, funerali solenni del caduto, conflitto durante i funerali, nuove rappresaglie\". In realt\u00e0, il pi\u00f9 delle volte la pretesa provocazione che gli squadristi adducevano a motivo delle loro violenze era un mero pretesto, e appariva chiaro che la reazione squadrista non era affatto proporzionata all'offesa.\nPer esempio a Rivarolo l'8 aprile 1921 membri delle leghe rosse distrussero i vigneti (tagliandone le viti) dei proprietari simpatizzanti del movimento fascista; la notte stessa le squadre d'azione occuparono la sede della cooperativa rossa, la incendiarono, sequestrarono un impiegato della cooperativa e (utilizzando le liste degli iscritti col\u00e0 rinvenute) lo costrinsero a guidarli nelle abitazioni dei dirigenti; poi devastarono tali abitazioni e percossero tutte le persone che vi trovarono. Lo stesso Farinacci riconobbe che la denuncia delle violenze squadriste da parte socialista era giustificata: \"Certo, gli eccessi dei fascisti furono molti e molto dolorosi; e noi possiamo accettare per vera anche la fosca amplificazione che delle spedizioni punitive fu fatta dai capi del partito socialista ufficiale\".\nGli agguerriti leghisti bianchi di Miglioli che avevano il proprio feudo a Soresina il 10 marzo 1922 stipularono un'intesa con i ben pi\u00f9 tiepidi massimalisti socialisti della provincia con l'obiettivo di \"difendere e riconquistare i diritti dei lavoratori organizzati\". Una delle prime azioni della nuova intesa fu quella di celebrare la festivit\u00e0 del 1\u00ba maggio. Farinacci, conosciuto a questo punto anche come il \"ras\" di Cremona ne imped\u00ec lo svolgimento in diverse localit\u00e0 e a Cremona pretese di poter parlare dal palco organizzato dalle due leghe unite cos\u00ec le forze dell'ordine per evitare disordini preferirono spostare la manifestazione al 7 maggio. La celebrazione riusc\u00ec soltanto a Soresina e a Crema, in quest'ultima localit\u00e0 il corteo si snod\u00f2 fin davanti alla chiesa nello sventolio di bandiere rosse associate a quelle bianche. La fusione tra le due leghe rimase un fatto isolato e fu vista per\u00f2 con molto disagio dal Partito Popolare e dal Partito Socialista Italiano.\nFarinacci nello scontro con le leghe fu facilitato anche dalle imposte fiscali che molte amministrazioni socialiste introducevano in modo spesso vessatorio nei confronti del contado. Contro queste, nella primavera 1922, indisse uno sciopero che secondo le relazioni di Pubblica Sicurezza ottenne un certo successo. Le squadre d'azione, che nel 1922 si erano nel frattempo alleate con gli agrari, dato anche l'alto numero di adesioni, erano avvantaggiate nel favorire i propri tesserati. Infatti, fortemente indebolite le altre organizzazioni sindacali, solo i sindacati fascisti erano in grado di garantire la pace sociale. Nel frattempo al maggio 1922 il numero dei Fasci era salito a 107, mentre i tesserati erano oltre trentunomila.\nSecondo una relazione dell'Ispettore Generale di Pubblica Sicurezza Paolo Di Tarsia, datata 28 maggio 1922, sotto la guida di Farinacci il fascio della provincia di Cremona, \"organizzazione che ora sta trasmodando per la sua violenza\", era divenuto \"espressione e difensore\"\" della locale Associazione dei datori di lavoro (l'associazione degli agrari e dei proprietari fondiari, che aveva preso il posto della disciolta Federazione agraria); secondo voci, riportate come affidabili da Di Tarsia, in quel periodo l'on. Farinacci (eletto deputato) riceveva finanziamenti dagli agrari; comunque, per la direzione e la redazione del periodico \"Cremona Nuova\", Farinacci riscuoteva dall'Associazione dei datori di lavoro un compenso di 15.000 lire annue; nel suo rapporto, l'ispettore Di Tarsia conclude al riguardo che \"il fascio \u00e8, se non perfettamente al servizio dei proprietari, certamente da essi sostenuto\".\nLo scontro con le amministrazioni socialiste.\nOttenuto il controllo delle campagne Farinacci si rivolse alle citt\u00e0 e il primo obiettivo divennero le amministrazioni socialiste, in particolare Cremona dove i socialisti avevano un'ampia maggioranza. L'attacco all'amministrazione socialista di Cremona fu preceduto da intimidazioni ai rappresentanti politici i quali erano cos\u00ec impossibilitati a svolgere le proprie funzioni e disertavano quindi l'aula. Il 3 luglio 1922, constatata l'assenza del pro-sindaco Giuseppe Gandolfi che l'anno precedente, dopo le dimissioni di Tarquinio Pozzoli aveva rifiutato di ricoprire la carica Farinacci richiese al prefetto di rimuoverlo.\nNon avendo ottenuto risposta, il 6 luglio 1922 le squadre d'azione, composte da circa un migliaio di squadristi, occuparono la citt\u00e0: le forze dell'ordine, che pur avevano ordine di reprimere i moti altres\u00ec avevano esplicito divieto di ricorrere alle armi da fuoco e furono impossibilitate a reagire. La camera del lavoro fu facilmente occupata, cos\u00ec come il Municipio e alcune abitazioni private come quella di Guido Miglioli che fu distrutta. Farinacci si autoproclam\u00f2 sindaco facendo issare sul balcone il gagliardetto fascista. L'occupazione della citt\u00e0 dur\u00f2 fino al 18 luglio quando gli squadristi, dietro un espresso ordine di Mussolini, si ritirarono. L'amministrazione comunale fu commissariata dal prefetto. Nel giro di una settimana tutti gli amministratori pubblici della provincia di Cremona, sia socialisti, sia popolari decisero di dimettersi. Questa scelta dei socialisti e dei popolari nella provincia di Cremona fece guadagnare consensi al fascismo e fece poi fallire lo sciopero legalitario proclamato alcuni mesi dopo.\nSempre alla guida delle squadre d'azione, il 3 e il 4 agosto 1922 le squadre di Farinacci presero parte a Milano all'occupazione di Palazzo Marino da cui fu cacciata l'amministrazione socialista e poi alla fallita azione a Parma. Intanto il patto di pacificazione a Roma, sottoscritto da fascisti e socialisti ai primi di agosto fu contestato da Farinacci che lo defin\u00ec \"un oltraggio alla memoria dei nostri morti\" e dal quel momento assunse la leadership dello squadrismo pi\u00f9 intransigente e dal vecchio settimanale fond\u00f2 un nuovo quotidiano \"Cremona nuova\". Gli assalti contro le cooperative rosse, nonostante che Mussolini ricercasse pi\u00f9 moderazione, continuarono e le stesse forze dell'ordine in data 16 settembre lo avessero ufficialmente diffidato dal contestare i deputati Garibotti e Miglioli.\nIl 3 ottobre 1922 Farinacci, con le proprie squadre si spost\u00f2 a Trento dove assunse il comando di tutti gli squadristi che erano confluiti laggi\u00f9 per pretendere le dimissioni del commissario civile Luigi Credaro che era accusato di scarso impegno nella difesa della minoranza italiana in Alto Adige. Credaro, anche su consiglio delle autorit\u00e0 militari, si dimise il 5 ottobre. Il 17 ottobre 1922 il governo italiano soppresse la figura del commissario civile e al suo posto fu nominato un prefetto con giurisdizione anche sull'Alto Adige\nLa presa di Cremona.\nLa notte tra il 27 ottobre e 28 ottobre 1922, ancora prima che iniziasse ufficialmente la Marcia su Roma, le squadre cremonesi di Farinacci si mossero per occupare i punti strategici della citt\u00e0. Davanti alla Prefettura, durante l'assalto gli squadristi furono accolti a fucilate dal palazzo ma Farinacci ordin\u00f2 di non retrocedere e di non rispondere al fuoco: \"Fermi, non sparate, sono colpi a salve\" ma lo squadrista Antonio Vicini, fondatore del Fascio di Vicomoscano (Casalmaggiore), che era al suo fianco cadde colpito a morte. Vi fu una decina di caduti tra gli squadristi.\nL'assalto fu rinnovato il giorno seguente e gli squadristi penetrarono nella Prefettura. Farinacci raggiunse l'ufficio del colonnello Petrini, comandante del locale presidio, che gli comunic\u00f2 l'intenzione di rassegnare le dimissioni. Dal balcone del palazzo Farinacci proclam\u00f2 la vittoria e il colonnello Petrini, gli consegn\u00f2 ufficialmente la citt\u00e0.\nNelle giornate tra il 27 e il 31 ottobre in tutt'Italia i fascisti caduti furono complessivamente trenta di cui 10 nella provincia di Cremona. Lo squadrismo, del resto, ben si addiceva al carattere sanguigno di Farinacci, che pur essendo indubbiamente portato per la politica, la interpretava con accenti di fisicit\u00e0 che sollecitavano il lato violento del regime. Non soddisfatto del fascismo al potere, numerosi furono i suoi richiami ad una \"seconda ondata\" rivoluzionaria che avrebbe dovuto spazzare immediatamente i residui dello Stato liberale. Questo atteggiamento lo port\u00f2 alla critica degli stessi personaggi simbolo del partito come Gabriele D'Annunzio che a suo avviso avevano imborghesito il regime fascista..Il poeta gli rispose dandogli del \"goffo turiferario\".\nLe prese di posizione di Farinacci, che marcavano una netta distanza da Mussolini, lo resero inviso al Duce che lo allontan\u00f2 dal Gran Consiglio del Fascismo e Farinacci si dimise da console generale della Milizia volontaria per la sicurezza nazionale.\nIn effetti, con l'intento di istituzionalizzarle e di porle sotto stretto controllo dal 1\u00ba febbraio 1923 nella Milizia erano confluite tutte le squadre d'azione. Farinacci aveva iniziato a guidare la corrente pi\u00f9 intransigente chiamata anche dei \"terribilisti\". Il quadrumviro Emilio De Bono e il podest\u00e0 di Casalmaggiore, Giancarlo Lanciani Rocca, lo avvertirono che rischiava l'accusa di \"ammutinamento\" e il deferimento al tribunale.\nLo storico Giordano Bruno Guerri distingue le due anime del fascismo, quella di sinistra che solitamente faceva capo ai leader dello squadrismo, che voleva portare a termine la \"Rivoluzione fascista\" e l'anima di destra che invece puntava ad un ristabilimento dell'ordine secondo i dettami conservatori.\nLa segreteria nazionale.\nFarinacci fu eletto nuovamente il 6 aprile 1924 nelle elezioni politiche italiane del 1924 nella Lista Nazionale. Il 30 maggio, all'apertura della Camera, fu tra i parlamentari che pi\u00f9 volte interruppero il discorso di Giacomo Matteotti nel corso del quale accus\u00f2 i fascisti di aver vinto le elezioni con brogli elettorali. Nel periodo in cui Matteotti spar\u00ec e ancora nulla si sapeva sulla sua reale fine fu tra coloro che maggiormente sostennero Mussolini. Farinacci, nel momento in cui Mussolini si sentiva perso pass\u00f2 al contrattacco contro l'opposizione che ne richiedeva le dimissioni come pi\u00f9 tardi rievoc\u00f2:\nQuando verso settembre la situazione inizi\u00f2 a stabilizzarsi e Mussolini sent\u00ec di aver ripreso le redini invit\u00f2 Farinacci a moderare i discorsi: \"\"Devi agitare non un ulivo, ma un'intera foresta di ulivi\". Per Farinacci, auspicante una nuova ondata rivoluzionaria, per\u00f2 la sfida con le opposizioni aventiniane andava chiusa \"se non \u00e8 sufficiente la scopa, si adoperi la mitragliatrice\"\" e appoggi\u00f2 il 31 dicembre i trentatr\u00e9 consoli della MVSN che incontrarono Mussolini garantendo la propria fedelt\u00e0 ma reclamando una svolta politica. Fu la vittoria dell'estremismo farinacciano, infatti il 3 gennaio 1925 Mussolini in Parlamento si assunse la responsabilit\u00e0 morale dell'omicidio Matteotti e var\u00f2 le cosiddette leggi fascistissime con cui avvi\u00f2 il nuovo Regime.\nIl 12 gennaio Farinacci fu nominato segretario nazionale del Partito Nazionale Fascista e la scelta, soddisfacendo gli estremisti, pose un freno all'assalto alle cariche che era avvenuto negli anni precedenti: \u00abnon la \u201cseconda ondata\u201d era andata al potere con Farinacci, quanto l\u2019avversione alla \u201cseconda ondata\u201d aveva indotto Mussolini a designare Farinacci, cui i provinciali imputarono la colpa d\u2019aver fatto il gioco del \u201cDuce\u201d\u00bb.\nNel frattempo il suo giornale \"Cremona Oggi\" cambi\u00f2 nome diventando \"Il Regime Fascista\", l'unico giornale fascista insieme a \"Il Popolo d'Italia\", e spesso in dissenso, a raggiungere la tiratura nazionale. Ebbe inoltre la direzione della Cassa di Risparmio Lombarda; in un affare di concessioni pubbliche riguardante le terme di Salsomaggiore favor\u00ec una cordata di suoi amici, ottenendone in cambio sostanziosi emolumenti.Sul giornale \"Il Regime Fascista\" Farinacci e il suo clan criticavano Turati raccogliendo una serie di testimonianze scritte di uomini e donne prezzolati, che denunciavano presunti vizi e stravaganze sessuali dell'ormai ex segretario numero uno de \"La Stampa\"..\nLa strategia di Mussolini dopo la marcia su Roma prevedeva, fra l'altro, l'eliminazione di ogni margine di autonomia politica del Partito Nazionale Fascista, vale a dire che Mussolini intendeva sottoporre totalmente alle sue direttive il PNF. Su questo punto si ebbe, durante la segreteria di Farinacci, il principale motivo di contrasto fra lui e Mussolini; Farinacci avrebbe voluto, infatti, porre la figura del segretario del partito sullo stesso livello d'importanza politica del capo del governo, mantenendo il partito autonomo rispetto al governo e alimentando cos\u00ec una situazione di dualismo di potere tra Farinacci e Mussolini, situazione che era ovviamente inammissibile per quest'ultimo.\nIl 30 agosto 1925, Farinacci, accompagnato da Italo Balbo, si rec\u00f2 a Forl\u00ec per compiere un gesto di grande importanza propagandistica: la fondazione di Predappio Nuova, allo scopo di celebrare il luogo natale di Benito Mussolini. Tutto questo non sanava una contrapposizione che sempre avrebbe diviso Farinacci dal suo Duce, che egli riconosceva come capo, stimava e amava, ma cui rimproverava (anche pubblicamente, e non solo per propaganda) di essere eccessivamente liberale e morbido, costantemente ponendoglisi in controscena nel produrre proposte \"pi\u00f9 decise\" ogni volta che Mussolini gli pareva poco incisivo.\nL'inizio dell'irreversibile declino politico di Farinacci si ebbe all'indomani dell'eccidio di antifascisti che fu perpetrato in Toscana dagli squadristi nei giorni fra il 3 e il 5 ottobre 1925, espressione di ci\u00f2 che Renzo de Felice defin\u00ec \"bestiale violenza del fascismo toscano (che conferm\u00f2 il suo triste primato di pi\u00f9 feroce tra quelli della penisola)\". Preoccupato per l'eco negativa che questi tragici fatti stavano suscitando nell'opinione pubblica italiana e internazionale, Mussolini, nella riunione del Gran Consiglio del fascismo del 5 ottobre 1925, fece approvare un ordine del giorno riservato, che disponeva fra l'altro \"lo scioglimento immediato di qualsiasi formazione squadristica\" e l'espulsione dal partito di chiunque non ottemperasse a tale ordine. Di fronte alla riluttanza di Farinacci a far applicare questo ordine del giorno (che segnava per lui una grave sconfitta politica), Mussolini invi\u00f2 a Farinacci stesso, il 13 ottobre 1925, un durissimo telegramma, nel quale, dopo aver riaffermato il proprio potere assoluto e la natura autocratica del suo regime, Mussolini accusava tra le righe Farinacci di proteggere dei criminali in seno al partito:\nNel marzo 1926, dopo l'arresto degli assassini di Matteotti, nonostante Mussolini non volesse che al processo di Chieti venisse dato ampio risalto, Farinacci assunse la difesa del famigerato Amerigo Dumini. Il ras di Cremona, volendo rendere \"politico\". il caso giudiziario, dichiar\u00f2: \"\"Il processo non si far\u00e0 al regime, si far\u00e0 alle opposizioni\". Gli assassini di Matteotti furono condannati a pene lievi ma gi\u00e0 il 30 marzo 1926 - prima che si arrivasse alla sentenza - Farinacci era stato costretto a rassegnare le dimissioni.\nIl ritorno a Cremona.\nDopo le dimissioni da segretario ritorn\u00f2 a Cremona dove svolse l'attivit\u00e0 di avvocato ottenendo notevoli guadagni grazie probabilmente anche alla posizione che ricopriva, e scrivendo numerose lettere a Mussolini dove lanciava critiche ai pi\u00f9 svariati aspetti del regime, cui Mussolini solitamente o non rispose o rispose con poche righe. Intanto \"Il Regime Fascista\" cui si dedic\u00f2 attivamente arriv\u00f2 a vendere 150.000 copie e le posizioni intransigenti espresse coagularono intorno a Farinacci le simpatie dei fascisti pi\u00f9 intransigenti che sognavano un ritorno al fascismo delle origini.\nNacque anche la tentazione di fare di Farinacci una sorta di \"antiduce\" da contrapporre al moderato Mussolini, tanto che quando il 31 ottobre 1926 Mussolini sub\u00ec a Bologna un attentato dall'anarchico Anteo Zamboni si diffuse la notizia che Farinacci potesse esserne stato l'ispiratore. L'ipotesi del complotto farinacciano all'origine del caso Zamboni ha tuttora diversi sostenitori. Le critiche che Farinacci riportava sul giornale nei confronti di numerosi gerarchi gli valsero il nomignolo di \"suocera del regime\"\".\nGli articoli sul giornale gli alienarono le simpatie degli altri gerarchi e provocarono non poche tensioni. Le sue posizioni anticlericali crearono anche alcuni intoppi nel lavoro diplomatico che il regime andava intessendo con la Chiesa cattolica per l'elaborazione del Concordato che sarebbe stato poi sottoscritto nel 1929. Il suo giornale fu successivamente di tanto in tanto oggetto di censure, sequestri, ammonimenti. E forse anche per gli attacchi ad Arnaldo Mussolini, fratello del Duce, del quale insinu\u00f2 senza prove che avesse ottenuto finanziamenti occulti per \"Il Popolo d'Italia\".\nLo scandalo Belloni.\nNel 1928, dalle colonne de \"Il Regime Fascista\", dopo aver acquisito un memoriale scritto da Carlo Maria Maggi, precedente federale di Milano, accus\u00f2 Ernesto Belloni, podest\u00e0 di Milano, come responsabile di pubbliche malversazioni. Insieme al podest\u00e0 fu accusato anche il federale fascista Mario Giampaoli, la cui vita di lussi era ulteriormente impreziosita dalla passione per il gioco d'azzardo. Secondo le accuse Belloni aveva costruito una fitta rete di rapporti \"privilegiati\" con industriali e affaristi sino al punto di essersi garantito una maxi-tangente ritagliata da un colossale prestito erogato al comune di Milano (circa 30 milioni di dollari degli anni venti).\nLa vicenda suscit\u00f2 immediatamente un certo nervosismo da parte di Mussolini, che la seguiva attentamente: conscio della potenziale grave lesione all'immagine del nuovo stato fascista, invi\u00f2 Achille Starace per condurre le indagini e risolvere la situazione. La pubblicazione delle notizie aveva destato anche l'attenzione della magistratura che apr\u00ec nel settembre 1930 un pubblico processo (che avrebbe confermato le accuse). Mussolini nel frattempo destitu\u00ec Giampaoli prima del processo, ma anche Maggi fu allontanato.\nIl ritorno in politica.\nCon la nomina a segretario nazionale del PNF di Achille Starace Farinacci termin\u00f2 la propria opposizione a Mussolini dedicandosi esclusivamente all'attivit\u00e0 forense e allo sport come la scherma e le Mille Miglia. Con la battaglia del grano Cremona fu una delle province italiane ad ottenere i migliori risultati. Curiosamente in questo periodo Farinacci si caratterizz\u00f2 per la propria opposizione al Nazionalsocialismo di Adolf Hitler che di l\u00ec a poco assunse in Germania il potere. Nel gennaio 1935 Mussolini decise di riportare Farinacci nella politica e lo reintegr\u00f2 nel Gran Consiglio del Fascismo.\nCon la guerra d'Etiopia, \"il selvaggio Farinacci\" (com'era affettuosamente chiamato dai suoi fedelissimi) il 7 febbraio 1936 part\u00ec volontario come tenente dell'aviazione con la 15\u00aa Squadriglia da bombardamento Caproni \"La Disperata\" di Galeazzo Ciano. Durante un volo aereo perse la rotta e dovette atterrare in territorio nemico, restandovi finch\u00e9 non fu recuperato da Bruno Mussolini. Come aviatore fu decorato con la medaglia d'argento al valor militare, citando le \"\"32 missioni di guerra\" e le \"112 ore di volo\".\nIl 4 maggio, un giorno prima della fine della guerra, perse la mano destra durante il lancio di una bomba a mano che esplose in anticipo: si pens\u00f2 inizialmente che il fatto fosse accaduto durante una esercitazione bellica, ma poi si seppe che in realt\u00e0 fu per un incidente, occorsogli mentre con le bombe a mano pescava in un laghetto presso Dessi\u00e8.\nLa mutilazione fu comunque considerata come ferita bellica e ne ottenne un vitalizio: quando per\u00f2 Mussolini scopr\u00ec come erano andate le cose, lo costrinse a devolvere tale pensione d'invalidit\u00e0 in beneficenza. \nRientrato in Italia la sua fama ne fu accresciuta, ma da Ettore Muti venne comunque sarcasticamente soprannominato \"Martin pescatore\"\".\nNel 1937 fu inviato presso Francisco Franco direttamente dal Capo del Governo come osservatore militare in Spagna durante la guerra civile: le sue relazioni furono tecnicamente assai lucide, delineando un quadro prospettico alquanto critico.\nL'antisemitismo di Farinacci.\nDurante la guerra di Spagna, dove aveva avuto un confronto diretto con i tedeschi e l'ideologia nazionalsocialista, ader\u00ec in parte alle teorie razziste tanto che rientrato in Italia entr\u00f2 in contatto con Giovanni Preziosi e la sua rivista \"La vita italiana\" con la quale a breve, con l'articolo \"Matrimonio d'amore\", formalizz\u00f2 un'unione con \"Il Regime Fascista\". Farinacci rilev\u00f2 come le battaglie sostenute dai due fogli fossero sempre state le stesse e nelle sue intenzioni il giornale di Preziosi si sarebbe trasformato in una rivista esclusivamente politica di approfondimento destinata ad un ristretto numero di lettori. Posizioni antisemite si erano gi\u00e0 rilevate su \"Il Regime Fascista\" a partire dal 1934, per la prima volta su un importante quotidiano nazionale. L'arresto avvenuto l'11 marzo 1934 di alcuni ebrei italiani che dalla Svizzera stavano rientrando in Italia con \"stampati e libelli antifascisti\" provoc\u00f2, a partire dal 30 marzo, una dura campagna stampa che present\u00f2 tutti gli ebrei come elementi \"non nazionali\".\nL'evento cre\u00f2 una frattura fra gli stessi cittadini ebrei italiani dei quali alcuni, come il presidente della comunit\u00e0 milanese, presero posizione contro gli arrestati ribadendo la propria fedelt\u00e0 all'Italia. Negli anni successivi in Italia la polemica antiebraica si attenu\u00f2 per ritornare sporadicamente come il 12 settembre 1936 quando un corsivista anonimo del quotidiano di Farinacci fece proprie le teorie antisemite di Joseph Goebbels esposte al congresso nazista di Norimberga in cui indicava trecento esponenti dell'Unione Sovietica come di origine ebraica. Nel 1938 su \"Il Regime Fascista\" ricominci\u00f2 una intensa campagna antisemita e Farinacci stesso prese posizione contro la situazione politica di Trieste, citt\u00e0 in cui i cittadini di religione ebraica erano numerosi e spesso ricoprivano incarichi di potere.\n\"Il Piccolo\" di Trieste, diretto da Rino Alessi, prese le difese degli ebrei sostenendo che la citt\u00e0 rappresentava un caso speciale in cui costoro avevano sempre ricoperto posizioni di prestigio. L'adesione alle teorie razziali tedesche da parte di Farinacci inizialmente non fu totale, nei tedeschi lui vide principalmente gli apportatori di una nuova ideologia pi\u00f9 pura da contrapporre al fascismo italiano ormai imborghesito e il razzismo fosse il pegno da pagare. Ciononostante continu\u00f2 a tenere al proprio fianco la sua segretaria Jole Fo\u00e0 che era ebrea; successivamente, per\u00f2, la donna venne licenziata proprio in quanto ebrea e, nel dicembre del 1943, arrestata; detenuta in varie localit\u00e0, nell\u2019aprile del 1944 venne deportata ad Auschwitz; mor\u00ec prigioniera dei nazisti il 21 gennaio 1945.\nLa sottoscrizione del Patto d'Acciaio nel maggio 1939 rappresent\u00f2 una vittoria per la corrente farinacciana, il cui leader era ormai soprannominato \"Il tedesco\".\nL'introduzione delle leggi razziali fasciste nel 1938 fu seguita con interesse dal \"Regime fascista\" e nel novembre dello stesso anno, presso l'Istituto di Cultura fascista di Milano, Farinacci prese parte ad una conferenza relativa ai rapporti tra Chiesa cattolica ed ebrei tenuta insieme all'arcivescovo Schuster. L'alto prelato, trattando della tradizione cattolica e rifacendosi all'apostolo Paolo, aveva sottolineato che tutti i popoli discendenti dallo stesso Dio avrebbero dovuto riconoscersi come fratelli.\nFarinacci, prendendo spunto dalle parole dell'arcivescovo, sostenne che erano stati proprio gli ebrei a volersi sottrarre dalla comune fratellanza e li defin\u00ec quindi come una razza \"inconfondibile e inassimilabile\".\nNei mesi successivi Farinacci assunse un atteggiamento fortemente polemico nei confronti delle gerarchie ecclesiastiche, richiamandosi all'antisemitismo storico della Chiesa per sottolineare come la politica razzista del Fascismo non facesse altro che proseguire nella stessa tradizione e soprattutto ammonendo la Chiesa a non interferire in questioni politiche, in relazione al progressivo avvicinamento del Partito Fascista alla Germania hitleriana. Secondo alcuni, Mussolini avrebbe deciso di sfruttare queste aperture di Farinacci per affidargli i ruoli impopolari dell'introduzione delle leggi razziali fasciste nel 1938. Secondo altri Farinacci, che era stato tra i firmatari del \"Manifesto della razza\", avrebbe premuto per potersene occupare, convinto della loro opportunit\u00e0 politica.\nLa guerra.\nQuando le armate germaniche cominciarono l'invasione della Polonia, Farinacci fu un convinto sostenitore della necessit\u00e0 di entrare in guerra e sostenne questa tesi anche il 7 dicembre 1939 nella penultima riunione del Gran Consiglio del Fascismo, attirandosi l'inimicizia di Balbo, Grandi, Ciano e Badoglio. Dopo il 10 giugno 1940, ad ostilit\u00e0 ormai aperte, Farinacci prese parte agli ultimi scampoli della campagna di Francia.\nIl 22 febbraio 1941 fu inviato in Albania, come Ispettore generale della Milizia: qui, appoggiato anche da Ugo Cavallero, accus\u00f2 Pietro Badoglio di essere il principale responsabile della pessima campagna bellica in Grecia, risultando determinante nel fargli perdere il ruolo di Capo di Stato Maggiore. Caduto nuovamente in disgrazia, anche perch\u00e9 non rinunciava mai ad eccedere nei giudizi, fece ritorno a Cremona, dove dal suo giornale ricominci\u00f2 a lanciare critiche alla gestione della guerra e a Mussolini, provocando cos\u00ec ripetuti sequestri del quotidiano. Pass\u00f2 gran parte del periodo bellico a Cremona, muovendosi poi per recarsi a Roma al Gran Consiglio del Fascismo del 24 luglio 1943.\nVenuto in giugno a conoscenza di un complotto ordito da ambienti filo-monarchici per sostituire Mussolini, avvert\u00ec il Duce che essi intendevano arrestarlo a villa Savoia al termine di un incontro con il Re.\nLa mancanza di reazione di Mussolini lo convinse che fosse necessario provvederne alla sostituzione, opinione che conferm\u00f2 lo stesso 16 luglio ad altri gerarchi. Il 21 luglio mostr\u00f2 a Mussolini un ulteriore foglietto in cui il generale Ugo Cavallero gli confermava le manovre dei congiurati: \"Caro Farinacci, fai sempre maggiore attenzione. Grandi e C. congiurano per scalzare Mussolini ma il loro gioco sar\u00e0 in qualche modo vano, perch\u00e9 la Real Casa, con Acquarone, conduce la lotta per conto proprio e li giocher\u00e0 tutti\".\nIl 25 luglio 1943, nel corso della riunione del Gran Consiglio del Fascismo si oppose all'ordine del giorno Grandi e present\u00f2 una propria mozione in cui sostanzialmente proponeva le medesime cose contenute nella mozione Grandi, ma con l'obiettivo, invece di consegnare il comando delle forze armate al Re, di formare \"\"un'unione materiale di Comando con i tedeschi\". Pronunci\u00f2 quindi il proprio discorso in cui riaffermava la propria fedelt\u00e0 a Mussolini e al fascismo e respinse anche la proposta di Ciano di unificare le due mozioni. La vittoria con ampia maggioranza della mozione Grandi rese inutile la proposta di Farinacci in quanto ormai superata. La stessa sera, venuto a conoscenza dell'arresto di Mussolini, si rifugi\u00f2 nell'ambasciata tedesca e il giorno successivo fu trasferito a Monaco di Baviera.\nLa Repubblica Sociale.\nProbabilmente i tedeschi, prima di insediare Mussolini alla guida della Repubblica Sociale Italiana, pensarono a Farinacci come capo dello Stato fantoccio di Sal\u00f2, salvo poi scartarlo;. Farinacci non ricopr\u00ec alcun incarico all'interno della RSI, e ritorn\u00f2 al proprio giornale a Cremona, dove riprese ad attaccare i propri avversari e a difendere senza esitazione la causa della Germania nazista. Confidando quasi fino all'ultimo nella vittoria finale, sulla sua testata diede ampio spazio a teorie relative ad una rimonta militare tedesca attraverso il ricorso alle armi segrete.\nIl 29 settembre 1943, con l'articolo \"Eccomi di ritorno\" pubblicato sul \"Regime fascista\", si ripresent\u00f2 nelle consuete vesti di esponente dell'estremismo fascista in cui accus\u00f2 l'antifascismo di persecuzioni \"inumane verso i fascisti\"\" e denunciando l'omicidio di Ettore Muti. In previsione del congresso di Verona il suo programma politico si ispir\u00f2 ad un ritorno al fascismo delle origini. Nel corso della fase istruttoria del processo di Verona Farinacci fu indicato da Galeazzo Ciano come testimone a favore della difesa, ma la sua testimonianza non fu ammessa.\nPer tutta la durata della Repubblica Sociale la situazione a Cremona rimase tranquilla e Farinacci non sub\u00ec alcun attentato partigiano, anche se dagli stessi fu spesso additato come un nemico da colpire, essendo chiaro che, pur non avendo alcuna influenza sul governo di Mussolini, non avrebbe mai rinnegato il fascismo. Esperto giornalista, favor\u00ec la nascita del giornale \"Crociata Italica\" di don Tullio Calcagno, che fu stampato nella stessa tipografia del \"Regime Fascista\" ed arriv\u00f2 alla tiratura record di centocinquantamila copie.\nGi\u00e0 nell'agosto 1943, dopo la caduta del fascismo nel centro-sud, il nuovo governo Badoglio lo pose sotto inchiesta con l'accusa di \"illeciti arricchimenti\", accusa che lo segu\u00ec anche dopo l'insediamento della Repubblica Sociale e per il qual fatto fu insediata una commissione apposita presieduta dal ministro della Giustizia Piero Pisenti che era un suo vecchio avversario: la questione si concluse nel settembre 1944 con una serie di proscioglimenti. Dopo l'ottobre del 1943, contro quegli italiani che nascondevano in casa propria connazionali ebrei affinch\u00e9 sfuggissero alla persecuzione nazifascista, vennero diffusi in radio pi\u00f9 volte discorsi di Farinacci caratterizzati da acceso antisemitismo, in cui fra l'altro venivano minacciati di fucilazione tutti coloro che avessero aiutato gli ebrei.\nLa fucilazione.\nIl 25 aprile 1945 il vecchio avversario Guido Miglioli volle incontrarlo per convincerlo ad arrendersi, ma Farinacci si rifiut\u00f2: \"Non siamo ancora alla fine\". In seguito allo sfaldarsi della RSI per l'avanzata degli Alleati, e quando gi\u00e0 gruppi di insorti muovevano alla liberazione di Cremona, Farinacci lasci\u00f2 la citt\u00e0 il mattino del 26 aprile diretto in Valtellina insieme a un manipolo di fedeli, ma giunto nei pressi di Bergamo decise di staccarsi dalla colonna per recarsi a Oreno, insieme alla marchesa Maria Carolina Vidoni Soranzo in Medici del Vascello, segretaria dei Fasci femminili. Il cambio di percorso fu fatale, poich\u00e9 a Beverate la macchina fu investita dal fuoco di una pattuglia partigiana e Farinacci fu catturato, ai partigiani che lo arrestavano chiese: \"Quanti milioni volete?\" \"Vogliamo la tua pelle\", fu la risposta.\nL'autista rimase ucciso sul colpo mentre la marchesa mor\u00ec alcuni giorni dopo, a causa delle ferite riportate.\nIl gerarca fu trovato in possesso di dodici valigie, quasi tutte piene di gioielli e di denaro. Il giorno dopo, il 28 aprile, Farinacci fu sommariamente processato in una sala del Comune di Vimercate, in cui anche alcuni colpi di fucile furono esplosi in aria. Farinacci tent\u00f2 una difesa: \"\"Portatemi a Cremona. L\u00e0 vi diranno che ho fatto del bene e che bisogna liberarmi\" e contest\u00f2 ogni singola accusa. I giudici esitarono nel pronunciare la condanna a morte; infatti i rappresentanti della Democrazia Cristiana e del Partito Liberale Italiano propendevano per consegnarlo agli Alleati, mentre ebbero un peso decisivo i rappresentanti del Partito Comunista Italiano e del Partito Socialista Italiano.\nPortato nella piazza principale di Vimercate, rifiut\u00f2 di farsi bendare e pretese di essere fucilato al petto come i militari, ma ci\u00f2 non gli venne concesso. Nonostante fosse stato posto fronte al muro Farinacci riusc\u00ec a divincolarsi e a girarsi, cos\u00ec i partigiani spararono in aria; alla seconda scarica riusc\u00ec nuovamente a girarsi, venendo colpito al petto: prima di morire le sue ultime parole furono \"Viva l'Italia\"\".\nFarinacci fu sepolto inizialmente a Vimercate e solo nel 1956 la famiglia ottenne di farne trasferire le spoglie nella tomba di famiglia a Cremona, nel Cimitero Civico."}
{"id": "86139", "revid": "1632387", "url": "https://it.wikipedia.org/wiki?curid=86139", "title": "Reckoning Night", "text": "Reckoning night \u00e8 il quarto album del gruppo musicale finlandese Sonata Arctica, uscito alla fine del 2004.\nIl disco.\nL'album \u00e8 stato preceduto dal singolo \"Don't Say a Word\". Sono presenti canzoni heavy con largo uso di chitarre e ritmi speed (\"Misplaced\", \"Don't Say a Word\"), come pure un ballata basata su tastiera (\"Shamandalie\").\nLa copertina ed il booklet sono stati disegnati da Janne \"ToxicAngel\" Pitk\u00e4nen sotto la direzione di Tony Kakko. I disegni illustrano parti di canzoni: il veliero ed il faro fanno parte di \"White Pearl, Black Oceans...\", la marionetta di \"The Boy Who Wanted to Be a Real Puppet\", i lupi di \"Ain't Your Fairytale\", il fuoco di \"Wildfire\".\nIl chitarrista Jani Liimatainen in un'intervista ha dichiarato, riguardo all'album: \"Si tratta del nostro lavoro pi\u00f9 maturo, pesante, progressivo ed oscuro che abbiamo mai realizzato. Siamo molto soddisfatti anche della produzione che ha dato risalto al lavoro svolto dalle chitarre, che risultano molto compatte ed aggressive\"."}
{"id": "86140", "revid": "712828", "url": "https://it.wikipedia.org/wiki?curid=86140", "title": "Black Sabbath", "text": "I Black Sabbath sono stati un gruppo musicale heavy metal britannico, formatosi a Birmingham nel 1968 e scioltosi dopo un tour d'addio nel 2017. La formazione \"storica\" era costituita da Ozzy Osbourne (voce), Tony Iommi (chitarra), Geezer Butler (basso) e Bill Ward (batteria), rimasta invariata dal 1969 al 1978. In seguito, ci furono numerosi cambi nell'organico della band e Iommi rimase l'unico componente originale.\nI Black Sabbath sono stati tra i primi gruppi heavy metal della storia e hanno contribuito in modo significativo allo sviluppo del genere. Dal 1970 al 2010 hanno venduto pi\u00f9 di 100 milioni di dischi in tutto il mondo.\nContribuirono in modo determinante anche alla nascita di alcuni sottogeneri heavy, in particolar modo il doom metal e lo stoner rock. Nel 2003 furono all'85\u00ba posto nella lista dei 100 migliori artisti secondo Rolling Stone; 3 dei loro album sono stati citati nella lista dei 500 migliori album secondo Rolling Stone: \"Master of Reality\" (al 300\u00ba posto), \"Black Sabbath\" (241\u00ba posto) e \"Paranoid\" (131\u00ba posto) e nel 2006 sono stati inseriti nella Rock and Roll Hall of Fame.\nStoria del gruppo.\nDalle origini all'esordio (1968-1970).\nIl primo embrione dei Black Sabbath vide la luce nel 1968 ad Aston, un paese vicino a Birmingham, in Inghilterra, quando il chitarrista Anthony \"Tony\" Iommi e il batterista William \"Bill\" Ward (entrambi provenienti dai \"Mithology\") trovarono in un negozio di dischi l'annuncio di un cantante che cercava altri musicisti per fondare una \"band\" (\"Ozzy Zig cerca gruppo. Possiede amplificazione propria.\"). Ozzy Zig era John \"Ozzy\" Osbourne, un acerrimo rivale di Iommi ai tempi della scuola. Iommi e Ward si recarono a casa di Ozzy e decisero di formare un complesso musicale. Osbourne port\u00f2 nel gruppo altri due musicisti che avevano suonato assieme a lui nel gruppo \"Rare Breed\": i chitarristi Terence \"Geezer\" Butler e Jimmy Phillips.\nIn seguito Butler prese il ruolo di bassista, e fu assoldato anche il sassofonista Alan \"Aker\" Clarke. Il gruppo scelse inizialmente il nome \"Polka Tulk Blues Band\", accorciato poi in \"Polka Tulk\", e incominci\u00f2 a costruirsi un repertorio, prevalentemente blues. Clarke e Phillips uscirono dal gruppo e gli altri decisero di cambiare nome in \"Earth\". La formazione si esib\u00ec in vari locali suonando cover di Jimi Hendrix, Blue Cheer, Beatles e Cream, e incise nel 1968 il primo demo, che ebbe un discreto successo nel giro dei pub inglesi e permise al gruppo di farsi un nome anche in Germania, grazie all'intraprendenza del manager Jim Simpson.\nDopo un breve periodo, il nome della band fu cambiato perch\u00e9 esisteva un altro gruppo che si chiamava \"Earth\". Il nome nuovo venne da un'idea di Butler, grande appassionato dei romanzi di magia nera e horror di Dennis Wheatley e che conosceva un film di Mario Bava chiamato \"I tre volti della paura\" del 1963; nella versione inglese il titolo era \"Black Sabbath\" (\"sabba nero\"), e scrisse una canzone che ne riprendeva il titolo. Questo divenne il nuovo nome del gruppo.\nAl nuovo nome si accompagn\u00f2 una transizione dal blues a un sound prima con elementi di folk europeo, poi con toni sempre pi\u00f9 forti e cupi, fino a una soluzione inedita per la quale i Sabbath divennero famosi e annoverati, da molti critici, come i pionieri dell'heavy metal assieme ai Led Zeppelin. La prima casa discografica per cui i Sabbath firmarono fu la Fontana Records; in seguito approdarono all'appena nata Vertigo. Con questa etichetta il 13 febbraio del 1970 usc\u00ec l'album di esordio della band, intitolato semplicemente \"Black Sabbath\".\nIl periodo \"classico\" (1970-1972).\n\"Black Sabbath\" ebbe un grande successo (n. 8 nelle classifiche di vendite inglesi) dovuto, in gran parte, alla presenza di composizioni storiche della band come \"Black Sabbath\", \"The Wizard\" e \"N.I.B.\" Il disco presentava tratti originali e diversi dal panorama rock di quei tempi, sia per la musica sia per i testi. I loro coevi Deep Purple e Led Zeppelin, altre formazioni influenti per il metal, praticavano un sound pi\u00f9 melodico e aperto anche a rock 'n' roll e blues. La musica dei Black Sabbath, pur con caratteristiche simili, presentava sonorit\u00e0 pi\u00f9 pesanti e oscure, con riferimenti al demonio e all'occulto. Nella canzone \"Black Sabbath\" Tony Iommi utilizza la \"Triade del Diavolo\" (un giro fondato sull'intervallo di tre toni, tritono appunto, o quinta diminuita, I - Vb), un intervallo musicale fortemente dissonante e disorientante che nel Medioevo veniva chiamato \"diabolus in musica\".\nSebbene cenni di questo tipo si potessero trovare anche nei lavori di altri gruppi dell'epoca, come i Led Zeppelin o i Beatles, i Sabbath si spinsero oltre, sia per l'insistenza su questi argomenti sia per il modo diretto in cui erano affrontati, tant'\u00e8 che questi divennero, in seguito, alcuni degli stereotipi che caratterizzeranno il metal. Questo tipo di testi port\u00f2 alla band numerose critiche, accuse di satanismo e occultismo e in generale la disapprovazione di molta parte dell'opinione pubblica del tempo. Queste contestazioni, tuttavia, contribuirono al fascino che la band esercitava sul suo vasto pubblico di giovani.\nIl successivo \"Paranoid\" rappresenta tuttora il maggior successo commerciale del gruppo (n. 1 nella classifica inglese, con quattro dischi di platino e uno d'oro all'attivo) ed \u00e8 considerato di essenziale importanza per la nascita dell'heavy metal. Il lavoro conquist\u00f2 milioni di \"fan\" in tutto il mondo, grazie a \"Paranoid\", \"Iron Man\", \"Electric Funeral\" e \"War Pigs\". Con questo lavoro il gruppo mostr\u00f2 di andare oltre l'immagine \"nera\" che lo accompagnava, componendo brani con argomenti pi\u00f9 maturi, come \"War Pigs\", critica dei politici responsabili degli orrori della guerra, o \"Iron Man\" che ha un testo fantascientifico.\nNel 1971 i Black Sabbath pubblicarono un terzo album di notevole successo, \"Master of Reality\", l'album pi\u00f9 oscuro e introspettivo della band. Assieme ai precedenti \"Black Sabbath\" e \"Paranoid\", \u00e8 considerato fondamentale per la nascita del doom metal e sludge metal. Oltre ai brani del classico stile sabbathiano (\"Children of the Grave\" e \"After Forever\"), \"Master of Reality\" \u00e8 noto, soprattutto, per i suoi stilemi \"sinistri\" (\"Sweet Leaf\", \"Lord of This World\", \"Solitude\" e \"Into the Void\"), base per questo genere portato in auge da Saint Vitus e Candlemass.\nIl disco presentava una particolare innovazione. Iommi suona con la chitarra accordata in Do diesis (un tono e mezzo pi\u00f9 bassa dell'accordatura tradizionale), come Butler con il basso. Questo cambiamento, su dichiarazione del chitarrista, fu adottato per adattarsi allo stile vocale di Ozzy e per dare un suono pi\u00f9 pesante alla loro musica (successivamente, a partire dall'album \"Heaven and Hell\", la chitarra e il basso furono accordati in Re diesis). Sebbene Jimi Hendrix e altri avessero gi\u00e0 adottato tale pratica in passato, i Black Sabbath furono tra i primi a fare uso del cosiddetto \"downtuning\", pratica che divenne quasi uno standard per numerosi gruppi rock e heavy metal.\nSperimentazioni (1972-1976).\nIl seguente \"Black Sabbath, Vol. 4\" del 1972 mostr\u00f2 le prime delle varie modifiche nel sound della formazione, per via di una evidente contaminazione di rock progressivo. Uno dei punti di forza \u00e8 la ballad \"Changes\", nel quale Osbourne canta accompagnato da pianoforte e archi. Il brano \u00e8 un esempio di come le sonorit\u00e0 della formazione si stessero evolvendo, ma pezzi come \"Tomorrow's Dream\", \"Snowblind\" e \"Supernaut\" mostrano ancora il loro lato musicale pi\u00f9 pesante.\nNel 1973 pubblicarono \"Sabbath Bloody Sabbath\", album caratterizzato da atmosfere progressive rock ancor pi\u00f9 nette. Ci\u00f2 si deve anche alla presenza di Rick Wakeman degli Yes che compariva alle tastiere, come membro esterno. Fra i brani pi\u00f9 evidentemente \"progressive\" si possono citare \"Spiral Architect\" e \"A National Acrobat\" ma non mancava comunque il \"classico\" sound della formazione con \"Sabbath Bloody Sabbath\" e \"Killing Yourself to Live\". Il disco divenne platino e si conferm\u00f2 un altro grande successo e un punto importante della loro carriera artistica.\nIn questo periodo ci furono una serie di sbandamenti per la band. Tutti i membri ebbero seri problemi di dipendenza da droghe, in particolare Osbourne e Ward, i quali, su ammissione del cantante, fecero uso di LSD tutti i giorni per due anni. Un cambiamento di etichetta (da Vertigo a WWA) fece slittare l'uscita del nuovo album, \"Sabotage\", pubblicato solamente nel 1975. Dal punto di vista musicale, \"Sabotage\" \u00e8 uno degli album pi\u00f9 variegati del gruppo, alternando pezzi heavy metal come \"Hole In The Sky\" e \"Symptom Of The Universe\" a sperimentazioni originali e spiazzanti, ad esempio i cori in stile russo di \"Supertzar\" e le sonorit\u00e0 pop rock di \"Am I Going Insane (Radio)\".\nIl declino e l'addio di Osbourne (1976-1979).\nL'album successivo, \"Technical Ecstasy\" del 1976, fu oggetto di accese discussioni da parte dei loro sostenitori, per via di un sound pi\u00f9 duttile e per la presenza di musica d'orchestra e sintetizzatori. Per quanto alcuni considerino positivamente il disco come molto ambizioso e innovativo, esso contribu\u00ec a disilludere i fan dello stile iniziale del gruppo.\nNel 1977, al termine del tour di \"Technical Ecstasy\", Osbourne abbandon\u00f2 il gruppo, a seguito di tristi vicissitudini personali dovute alla morte del padre, oltre ai problemi derivati dalla sua dipendenza da alcool e droghe ormai inarrestabile. I restanti membri del gruppo arrivarono a provare per pochi mesi con il cantante Dave Walker (ex Fleetwood Mac e Savoy Brown), con cui incominciarono a lavorare a nuove canzoni, prima del momentaneo rientro di Osbourne alla voce nel 1978 con l'album \"Never Say Die!\".\nQuesto lavoro ricalca la scia del precedente, con suoni elettronici e sperimentali (Don Airey suon\u00f2 le tastiere nel disco), lontani da quelli pi\u00f9 massicci e sulfurei di \"Paranoid\" e \"Master of Reality\". In ogni caso, la risposta del pubblico fu negativa e certi lo giudicarono come uno dei peggiori della formazione di Birmingham, con la sola title-track \"Never Say Die\" a godere di una buona popolarit\u00e0 tra i loro fan, sebbene oggi molti critici e fan lo abbiano rivalutato, considerandolo un album raffinato e ispirato.\nNel 1979, a causa di conflitti irreversibili con gli altri membri della band, Osbourne venne licenziato per la sua tendenza ad abusare di stupefacenti e alcool. Dopo l'uscita definitiva di Osbourne, i Black Sabbath non presentarono pi\u00f9 una formazione salda, raggiungendo molte volte il punto di instabilit\u00e0 e assoldando vari musicisti nel corso della loro seguente carriera.\nI Black Sabbath con Ronnie James Dio (1980-1982).\nL'addio di Osbourne, tuttavia, preoccup\u00f2 i Black Sabbath, dato che Ozzy contribu\u00ec molto alla realizzazione delle canzoni e, soprattutto, fu un ottimo intrattenitore del pubblico durante le performance dal vivo, quindi trovare un degno rimpiazzo fu un'impresa ardua. Dopo la sua uscita, fu contattato Ronnie James Dio, ex cantante di Elf e Rainbow.\nIl primo album con Dio, \"Heaven and Hell\", fu un eccellente successo, diventando disco di platino e permettendo al gruppo di risalire la china e in fatto di vendite costitu\u00ec il miglior risultato della band dal 1975, con \"Neon Knights\", \"Heaven and Hell\" e \"Die Young\" che divennero altri pezzi significativi della loro discografia. L'album fu anche caratterizzato dall'ingresso di Geoff Nicholls alle tastiere. Bench\u00e9 non sempre riconosciuto come membro ufficiale del gruppo, e costretto a suonare nel backstage dei concerti per \"motivi estetici\" (caso non isolato nel panorama del metal), Nicholls ebbe da allora un'indiscutibile influenza sul gruppo, anche a livello compositivo.\nIl tour del disco si dimostr\u00f2 molto seguito, merito anche del carisma del nuovo cantante, nonch\u00e9 delle sue ottime doti vocali. Sempre durante quel tour, Bill Ward dovette abbandonare per motivi personali (i suoi genitori morirono uno dopo l'altro in un breve lasso di tempo, cosa che peggior\u00f2 i gi\u00e0 notevoli problemi di Ward con l'alcool) e venne sostituito da Vinny Appice (fratello di Carmine, famoso batterista di Vanilla Fudge, Rod Stewart e King Kobra).\nFu durante questo tour che Dio rese celebre il gesto delle corna, in seguito adottato come una sorta di \"segno di riconoscimento\" dagli amanti dell'heavy metal. Tuttavia, la paternit\u00e0 di questo gesto \u00e8 oggetto di discussione dato che \u00e8 stata anche rivendicata da Gene Simmons dei KISS. Tuttavia, i critici, e lo stesso James Dio, sostengono che questo non \u00e8 stato introdotto in musica da Simmons, ma da John Lennon dei Beatles nel 1967. Infatti la foto promozionale del film animato \"Yellow Submarine\" mostra John Lennon nell'intento di fare questo cenno. Esso \u00e8 anche visibile nella copertina del lungometraggio, ove Lennon fa le corna a Paul McCartney. Al di l\u00e0 di ci\u00f2, Dio disse che questo segno manuale lo impar\u00f2 da sua nonna, la quale ne faceva uso per scongiurare il malocchio.\nTornando all'attivit\u00e0 artistica della band, Iommi e soci, con l'apporto di Appice, partorirono dalle loro menti un successivo album, \"Mob Rules\" nel 1981, anch'esso un successo che conferm\u00f2 il nuovo stile acquisito dai Sabbath grazie all'apporto sia tecnico sia compositivo di Dio. La \"titletrack\" dell'album fu scelta per la colonna sonora del film \"Heavy Metal\".\nL'uscita e la rapida diffusione del bootleg \"Live at Last\" (registrato dai Sabbath con Ozzy in un tour del 1973) e soprattutto di \"Speak of the Devil\", primo disco dal vivo solista di Ozzy, il quale contiene tutti i pi\u00f9 famosi brani dei Sabbath dell'era Osbourne, convinsero il gruppo a rispondere con un live \"ufficiale\". \"Live Evil\" (1982) raccoglie gran parte dei brani pi\u00f9 celebri del gruppo (da \"Black Sabbath\" a \"Mob Rules\"). Questa pubblicazione tuttavia port\u00f2 nuovi problemi: Iommi e Dio diedero vita ad accese discussioni per quanto riguarda il mixaggio sonoro, poich\u00e9 il leader dei Black Sabbath accus\u00f2 il cantante di essersi recato in studio nelle ore notturne per alzare il volume della sua voce e lo defin\u00ec un \"piccolo Hitler\". Tutto questo innesc\u00f2 una serie di litigi che convinsero il cantante ad abbandonare la band, portando con s\u00e9 Appice.\n\"Black Purple\" (1983-1984).\nL'uscita di Appice e Dio gener\u00f2 ancora instabilit\u00e0 nell'organico. Per il ruolo di batterista fu contattato Cozy Powell, ma la risposta fu negativa perch\u00e9 gi\u00e0 impegnato con i Whitesnake (tuttavia Powell torn\u00f2 nel 1987 per incidere \"Headless Cross\" nel 1988). Questa lacuna fu colmata dal rientro di Bill Ward, ma trovare un nuovo cantante fu pi\u00f9 arduo. Nicky Moore dei Samson e John Sloman dei Lone Star furono bocciati. Iommi desiderava avere David Coverdale dei Whitesnake ma il cantante si rifiut\u00f2.\nIommi e Butler si orientarono verso Ian Gillan, da tempo uscito dai Deep Purple e libero da impegni musicali per problemi con la voce. Il contatto tra le due parti \u00e8 descritto da un aneddoto: Gillan ricevette una telefonata da Iommi, che gli chiese di incontrarlo per una chiacchierata. Si videro nel pub \"The Bear\" a Woodstock e finirono con l'ubriacarsi. Il giorno dopo Gillan si risvegli\u00f2 confuso, e ricevette una telefonata dal suo manager, Phil Banfield, che gli disse di incontrarsi con i Black Sabbath per discutere con loro avendo lui accettato l'offerta di diventare il nuovo cantante. Gillan non ricordava nulla di tutto ci\u00f2.\nAssoldato Gillan come vocalist, fu possibile realizzare \"Born Again\" (1983); l'album, un buon successo, si piazz\u00f2 al 4\u00ba posto nelle classifiche inglesi. Questo lavoro, come quelli del periodo di Ozzy, suscit\u00f2 le proteste dell'associazione P.M.R.C. e \"Trashed\" fu accusato di istigazione all'alcool e inserito in una lista (chiamata \"The Filthy Fifteen\") emessa dall'associazione per indicare i 15 brani considerati da loro pi\u00f9 scandalosi. Gillan rispose alle accuse dicendo che il brano parlava di quando, guidando l'auto di Bill Ward ubriaco perso fuori dallo studio di registrazione, l'aveva distrutta finendo in un canale e rischiando la vita.\nIl sodalizio tra Gillan e i Black Sabbath fu soprannominato da molte testate giornalistiche \"Black Purple\", fusione di Black Sabbath e Deep Purple. Fu intrapreso il tour ma Ward si ritir\u00f2 di nuovo e rimpiazzato da Bev Bevan, ex Electric Light Orchestra. Al termine, Gillan torn\u00f2 nei Deep Purple, in quel momento freschi di riunione.\nInstabilit\u00e0 e controversie (1984-1986).\nCon l'uscita di Gillan riprese la ricerca di un nuovo cantante. Spencer Proffer, nuovo produttore della band, contatt\u00f2 Ron Keel (ex Steeler e Keel) per un'audizione ma fu scartato. La band, su ammissione di Keel, desiderava il ritorno di Ozzy.\nNuovo cantante ufficiale del gruppo divenne infine David Donato, il quale milit\u00f2 per circa 6 mesi con i Black Sabbath ma non arriv\u00f2 a incidere alcun album: fu inaspettatamente e misteriosamente licenziato. Si disse per un'intervista \"orribile\" rilasciata sulla rivista \"Kerrang!\" ma fu tutto smentito. Altri sostenevano che Donato se ne fosse andato dopo aver litigato con il management della band. Iommi prefer\u00ec tacere.\nTra le rare testimonianze dei Black Sabbath con Donato vi \u00e8 \"No Way Out\", una versione iniziale di \"The Shining\" (contenuto in \"The Eternal Idol\", pubblicato nel 1987). Donato nel 1986 fond\u00f2 una hair metal band chiamata White Tiger, assieme all'ex chitarrista dei KISS Mark St. John.\nAnche Geezer Butler, dopo una lunga militanza, abbandon\u00f2, formando i \"Geezer Butler Band\", che non incisero alcun album. La formazione originaria dei Black Sabbath torn\u00f2, momentaneamente, sul palco in occasione del Live Aid nel 1985, organizzato da Bob Geldof e Midge Ure, assieme a Elton John, Queen, David Bowie, The Who, Madonna e U2. Iommi, rimasto l'unico membro originario del gruppo, decise di fermare momentaneamente i Black Sabbath in favore di un progetto solista assieme a Nicholls. Reclutati il bassista Dave Spitz e il batterista Eric Singer, il chitarrista incise un disco da solista ingaggiando vari cantanti come Rob Halford, Glenn Hughes e Ronnie James Dio ma si accorse della difficolt\u00e0 di impiegare pi\u00f9 voci in un album. Dopo aver provato un pezzo con Hughes, Iommi decise di assumerlo per cantare tutti i brani.\nCos\u00ec fu pubblicato \"Seventh Star\" nel 1986, che inizialmente dovette uscire a nome di Iommi ma in seguito fu pubblicato, per motivi contrattuali con la casa discografica, sotto il nome \"Black Sabbath featuring Tony Iommi\". Questo album marc\u00f2 ancor di pi\u00f9 la svolta iniziatasi con Ronnie James Dio, con le tastiere elemento fondamentale per il nuovo corso stilistico. Tuttavia, rispetto al precedente \"Born Again\", \"Seventh Star\" ebbe uno scarso successo di vendite. Inoltre i crediti del lavoro furono oggetto di discussione tra Iommi e Jeff Fenholt, un cantante che milit\u00f2 nei Black Sabbath per circa sette mesi, prima dell'arrivo di Hughes, il quale sostenne di aver partecipato alla composizione dei brani del disco. Fenholt, infatti, incise una demo con la band, \"Star of India\" nel 1985, e i pezzi qui contenuti fanno parte della tracklist di \"Seventh Star\".\nNella fase iniziale del tour del 1986 Hughes abbandon\u00f2 la band per seri problemi alla voce dopo aver ricevuto un pugno alla gola dal manager del gruppo, Don Arden durante una lite, e fu sostituito da Ray Gillen. Nel frattempo la carriera solista di Osbourne andava a gonfie vele (aveva gi\u00e0 pubblicato classici dell'heavy metal come \"Blizzard of Ozz\" e \"Diary of a Madman\") e la crescente fama del cantante stava per oscurare sempre pi\u00f9 quella della sua band di un tempo.\nL'arrivo di Tony Martin (1986-1990).\nLa preparazione dell'album successivo (\"The Eternal Idol\"), vide la ricomparsa, come percussionista, del batterista Bev Bevan e si aggiunse come bassista Bob Daisley (che suon\u00f2 anche con Ozzy Osbourne). Nel bel mezzo delle registrazioni, Gillen usc\u00ec dai Black Sabbath. Gillen fu sostituito da Tony Martin e fu quest'ultimo a cantare (su brani originariamente scritti per Gillen) nell'album \"The Eternal Idol\", anche se tra i collezionisti \u00e8 possibile trovare la versione originale cantata da Gillen. L'incontro tra il neocantante e Iommi avvenne tramite il manager di Martin, ex compagno di scuola del leader dei Black Sabbath.\nMartin fu molto apprezzato, le sue doti canore vennero comparate, da molti, a quelle di Ronnie James Dio e partecip\u00f2 attivamente alla stesura dei pezzi. L'album presenta alcuni riferimenti al passato (l'omonima \"Eternal Idol\" rimembra le sonorit\u00e0 oscure di \"Master of Reality\"), conservando lo stile adottato negli ultimi anni (il grande apporto di tastiere). Anche questo album, sebbene molti lo considerino di buon livello, non ebbe il successo sperato.\nDopo l'uscita dell'album, la band si trov\u00f2 di nuovo alla deriva e scossa da una serie di defezioni; Iommi, Martin e Nicholls dovettero reclutare un nuovo bassista (Jo Burt), e un nuovo batterista, (Terry Chimes dei Clash), per il breve tour promozionale, che ebbe luogo nel 1987, quasi esclusivamente con date europee.\nNonostante questi continui cambi, la band incominci\u00f2 a stabilizzarsi attorno alle figure di Iommi (ormai unico membro originario), Martin e Nicholls, ai quali si aggiunse poi (sostituendo Chimes) l'eclettico batterista Cozy Powell (il quale ricevette gi\u00e0 un'offerta da Iommi dopo l'uscita di Appice, ma in quel momento non accett\u00f2). Con l'aggiunta di Laurence Cottle al basso, i Sabbath pubblicarono \"Headless Cross\" (1989), album che riscosse un buon successo, maggiore rispetto a quello di \"Seventh Star\" e \"The Eternal Idol\". Dalla title track dell'album venne tratto un video che venne mandato in onda per un certo periodo su MTV.\nNel 1990 (ancora una volta con un nuovo bassista: Neil Murray dei Whitesnake, il quale gi\u00e0 suon\u00f2 nel tour di \"Headless Cross\"), i Sabbath consolidarono questa \"rinascita\" con un altro album, \"Tyr\", che vendette abbastanza bene e a cui segu\u00ec un tour molto seguito nello stesso anno.\nRiunioni (1992-2005).\nNonostante i buoni risultati conseguiti con \"Headless Cross\" e \"Tyr\", nel 1992 Iommi decise di riunire la formazione dei primi anni ottanta (quella di \"Mob Rules\") con Geezer Butler, Ronnie James Dio e Vinny Appice. L'album che ne scatur\u00ec, \"Dehumanizer\" (1992), fu un lavoro dal sound molto ruvido e che port\u00f2 un ottimo successo di pubblico e critica. La band prepar\u00f2 un tour di grande successo, che culmin\u00f2 con una memorabile apparizione per il festival metal \"Monsters of Rock\", eseguita all'aeroporto di Reggio Emilia il 12 settembre.\nIn quel periodo Osbourne annunci\u00f2 l'intenzione di ritirarsi dalla musica facendo un tour (in seguito cambi\u00f2 idea, organizzando un altro tour chiamato \"Retirement Sucks\") e chiese al suo ex gruppo di aprire le ultime due date a Costa Mesa in California del 14 e 15 novembre. Dio non fu d'accordo perch\u00e9 si era vociferata una reunion della formazione originale e, quindi, fin\u00ec per abbandonare di nuovo, anche perch\u00e9 il suo contratto scadeva il 13 novembre. Dio, tuttavia, sostenne che la vera ragione della sua uscita furono le continue divergenze con Iommi, come ai tempi di \"Heaven and Hell\" e \"Mob Rules\". Per completare la tourn\u00e9e, Iommi chiam\u00f2 all'ultimo minuto Rob Halford dei Judas Priest.\nL'uscita di Dio convinse anche Appice a ritirarsi. Con l'uscita di questi ultimi due, i Black Sabbath riacquisirono Tony Martin e Geoff Nicholls e, col nuovo batterista Bobby Rondinelli, incisero \"Cross Purposes\", accompagnato da \"Cross Purposes Live\", un cofanetto di CD e video, pubblicato nel 1994 e, attualmente, fuori catalogo. Quando Rondinelli abbandon\u00f2 il gruppo fu sostituito, a sorpresa, dal batterista della formazione originale, Bill Ward, che subentr\u00f2 in tempo per suonare le ultime 4 date del tour in Sud America.\nAncora una volta Ward e Butler abbandonarono, e per il 1995 torn\u00f2 a raggrupparsi la formazione di \"Tyr\", con Powell e Murray, che incise \"Forbidden\", il quale non ricevette buoni pareri da pubblico e critica. Il rapper Ice-T venne ospitato alla voce nel brano \"Illusion of Power\". La relativa tourn\u00e9e vide Powell partecipare solamente alle date americane del tour mentre per quelle europee al suo posto suon\u00f2 Rondinelli. Nel 1996, la Castle Records pubblic\u00f2, in versione rimasterizzata, alcuni pezzi della band da \"Born Again\" fino a \"Forbidden\", nonch\u00e9 una raccolta dal titolo \"The Sabbath Stones\".\nNel 1996 i Black Sabbath vengono nominati per la Rock and Roll Hall of Fame del 1997, ma perdono assieme a Solomon Burke, The Dominoes, Lynyrd Skynyrd, Mamas &amp; Papas, The Meters, The Moonglows, Gene Pitney, Lloyd Price e The Stooges in favore di Bee Gees, Buffalo Springfield, Crosby, Stills &amp; Nash, Jackson 5, Joni Mitchell, Parliament-Funkadelic e The Rascals.\nNel 1997 Ozzy Osbourne diede vita al suo fortunato festival, l'Ozzfest. Nell'ultima parte dello show, Butler e Iommi (e in seguito anche Ward) apparivano sul palco per suonare alcuni pezzi classici dei Sabbath. La formazione originale, cos\u00ec reincontratasi sotto lo \"stendardo di Ozzy\", incise nel 1998 un album doppio, \"Reunion\", composto esclusivamente da brani dell'era Osbourne in versione live, ma su cui comparivano anche due canzoni nuove in studio. Nel 2000, la band venne premiata con un grammy della categoria \"Best Metal Performance\", grazie al brano \"Iron Man\". Nel 1998 vengono nominati per la Rock and Roll Hall of Fame del 1999, ma perdono assieme a The Flamingos, Darlene Love, Solomon Burke, The Moonglows, Steely Dan, Gene Pitney e Richie Valens in favore di Billy Joel, Curtis Mayfield, Paul McCartney, Del Shannon, Dusty Springfield, Bruce Springsteen e The Staple Singers. Nel 2000 ricevono una nuova nomination per l'edizione del 2000, ma perdono assieme a Aerosmith, Solomon Burke, The O'Jays, Queen, Lou Reed e Steely Dan in favore di Eric Clapton, Earth, Wind and Fire, Lovin' Spoonful, The Moonglows, Bonnie Raitt e James Taylor. L'anno successivo vengono nominati per l'edizione del 2001, ma perdono assieme a AC/DC, Brenda Lee, Lynyrd Skynyrd, New York Dolls, Lou Reed, Bob Seger e Patti Smith.\nSembr\u00f2 che la formazione storica dovesse tornare unita per l'incisione di un nuovo album, ma non fin\u00ec cos\u00ec. La preparazione di un nuovo lavoro discografico venne incominciata nel 2001, dopo che il gruppo si esib\u00ec all'Ozzfest dello stesso anno, ma, probabilmente a causa di vincoli imposti dai contratti di Osbourne nella sua attivit\u00e0 solista, non vi fu alcun seguito. Nello stesso anno vengono nominati per la Rock and Roll Hall of Fame del 2002, ma perdono assieme a AC/DC, Jackson Browne, The Chantels, The Dells, The \"5\" Royales, Lynyrd Skynyrd, Gram Parsons, The Sex Pistols e Patti Smith in favore di Isaac Hayes, Brenda Lee, Tom Petty and The Heartbreakers, Gene Pitney, The Ramones e Talking Heads. Nel 2002 vengono nominati per l'edizione 2003, ma perdono assieme a ABBA, Chic, The Dells, Kraftwerk, Lynyrd Skynyrd, MC5, The Sex Pistols, Patti Smith Group e Steve Winwood in favore di AC/DC, The Clash, The Attractions, The Police e Righteous Brothers. Nel 2003 vengono nominati per l'edizione 2004 assieme a John Mellencamp, The Sex Pistols, Lynyrd Skynyrd, Gram Parsons, The Stooges, The \"5\" Royales e Patti Smith in favore di George Harrison, Prince, The Traffic, Jackson Browne, The Dells, Bob Seger e ZZ Top. Nel 2004 i Sabbath hanno suonato in un nuovo tour Ozzfest (con Adam Wakeman, figlio di Rick, alle tastiere, in sostituzione di Geoff Nicholls), celebrando il loro 35\u00ba anniversario, e anche il 2005 li ha visti partecipare al carrozzone itinerante, in aggiunta ad alcune date in Europa.\nHeaven &amp; Hell.\nIl 13 marzo del 2006 i Black Sabbath vengono introdotti nella Rock and Roll Hall of Fame assieme a Blondie, Miles Davis, Lynyrd Skynyrd e The Sex Pistols. Vennero introdotti dai Metallica, che suonarono anche due pezzi della formazione di Iommi (\"Hole in the Sky\" e \"Iron Man\").\nQuando sembrava che oramai la formazione fosse arrivata al suo definitivo declino e al ritiro dalle scene musicali, nell'ottobre 2006 venne annunciato un \"tour\" estivo nei principali festival heavy metal europei con la formazione dell'album \"Heaven and Hell\": Dio, Iommi, Butler e Ward.\nParadossalmente, il loro nome per questa \"tourn\u00e9e\" fu proprio Heaven &amp; Hell. Nel novembre 2006 Ward abbandon\u00f2 il progetto perch\u00e9 dichiar\u00f2, in maniera molto vaga, che ci fossero speculazioni sul nuovo nome del gruppo e venne sostituito da Vinny Appice. Il 3 aprile 2007, il gruppo ha pubblicato \"\", compilation di brani composti con Dio e contenente anche pezzi inediti.\nIl 28 aprile 2009 viene pubblicato \"The Devil You Know\", il primo album in studio degli Heaven &amp; Hell, gruppo formato dai vecchi membri dei Black Sabbath.\nLa morte di Ronnie James Dio (2010).\nIl 16 maggio 2010 arriva la notizia della scomparsa di Ronnie James Dio, dopo cinque mesi di lotta al cancro allo stomaco. Queste le parole della moglie Wendy:\nTutto il mondo del rock in generale si \u00e8 stretto alla famiglia del leggendario cantante esprimendo il proprio sgomento non appena appresa la notizia. Queste le parole di Ozzy Osbourne:\nA volerlo ricordare anche quello che fu di fatto il suo storico scopritore, Ritchie Blackmore, che lo lanci\u00f2 nei Rainbow dopo la sua carriera negli Elf:\nQueste le parole di un altro storico compagno di band di Ronnie, ovvero Tony Iommi:\nRiunione con Ozzy Osbourne, \"13\" e il tour finale \"The End\" (2011-2017).\nNell'agosto del 2011 il chitarrista dei Black Sabbath, Tony Iommi, ha confermato al Birmingham Mail che la \"line-up\" originale del gruppo si \u00e8 riunita e stava attualmente provando per un tour e un nuovo album in studio. Iommi e Ozzy Osbourne hanno composto nuovo materiale a giugno e contavano di pubblicare il disco per l'anno successivo. \u00abNon vediamo l'ora e penso che ci\u00f2 che stiamo preparando sia davvero valido\u00bb ha dichiarato Iommi; \u00ab\u00e8 un ritorno alle origini\u00bb. Successivamente per\u00f2, sul suo sito, lo stesso Iommi aveva smentito di avere reso queste dichiarazioni, dicendosi dispiaciuto per un caso di cattiva informazione giornalistica nato da alcune sue affermazioni decontestualizzate e distorte.\nTuttavia, l'11 novembre successivo, durante una conferenza stampa convocata al Whisky a Go Go di West Hollywood, la band comunicava la volont\u00e0 di riunirsi con la formazione originale in vista del 2012 per un tour mondiale e l'incisione di un album, il primo con Osbourne alla voce dopo 33 anni, pubblicato a distanza di 18 anni dall'ultimo album \"Forbidden\" (1995), con Tony Martin alla voce. Per quanto riguarda il tour, la band ha intrapreso alcuni concerti tra i mesi di maggio e giugno del 2012.\nIl 3 febbraio 2012 Bill Ward si \u00e8 separato dal gruppo. Il 17 febbraio 2012 i Black Sabbath dovettero annullare le date del tour europeo a causa di un linfoma precedentemente diagnosticato a Tony Iommi. I Black Sabbath terranno comunque tre concerti, tra i quali l'esibizione al Download Festival il 10 giugno. Al posto di Ward dietro le pelli si \u00e8 seduto l'attuale batterista della band di Ozzy, Tommy Clufetos. Per non deludere i fan Ozzy Osbourne si esibir\u00e0 nelle date precedentemente confermate con il nome di \"Ozzy and Friends\" seguito da vari ospiti quali ad esempio Geezer Butler, Zakk Wylde e Slash. Nessun cambiamento fu riportato per le registrazioni del nuovo album, che continuavano senza problemi. Il 13 gennaio 2013, tramite il profilo Twitter ufficiale della band, viene annunciato \"13\", il diciannovesimo album discografico del gruppo, pubblicato a giugno dello stesso anno.\nIl 19 aprile la band ha pubblicato il primo singolo estratto dal nuovo album, intitolato \"God Is Dead?\". L'album \"13\", si \u00e8 rivelato un successo straordinario e ha raggiunto la prima posizione nelle classifiche di vendita in Regno Unito, e per la prima volta anche su Billboard 200 negli Stati Uniti d'America; lo stesso Ozzy Osbourne si \u00e8 detto sconvolto dal successo del disco, dichiarando \u00ab\"Fantastico, sinceramente non ho mai pensato che il disco sarebbe stato un successo. [...] Noi non componiamo canzoni da tre o quattro minuti, noi suoniamo fino a quando non ci fanno smettere\"\u00bb.\nIl disco fu supportato da un tour musicale di grandi proporzioni, iniziatosi nel 2012 e conclusosi nel 2014, comprendente anche una data alla Unipol Arena di Bologna nel giugno 2014; anno durante il quale i Black Sabbath vinsero il secondo grammy award per \"Best Metal Performance\" grazie al brano \"God Is Dead?\".\nIl 30 settembre 2015 la band annuncia il suo tour mondiale d'addio \"The End\" con Ozzy Osbourne, Tony Iommi e Geezer Butler in formazione. Il tour non vede la partecipazione di Bill Ward e la batteria \u00e8 suonata da Tommy Clufetos. Il tour ha avuto inizio il 20 gennaio 2016 e ha visto come unica tappa italiana l'Arena di Verona il 13 giugno 2016. In coincidenza della data di inizio del tour viene pubblicato un album dal titolo \"The End\", venduto solamente ai concerti tenuti dal gruppo.\nIl 4 febbraio 2017 hanno tenuto l'ultimo concerto nella citt\u00e0 natale dei membri fondatori del gruppo (escluso il batterista Bill Ward) e dove si formarono quasi cinquant'anni prima nel 1968 alla Genting Arena di Birmingham. Il 17 novembre 2017 \u00e8 uscito l'ultimo album live \"\" che documenta l'ultima esibizione del gruppo tenuta il 4 febbraio 2017 a Birmingham.\nStile musicale.\nI Black Sabbath erano una delle prime band heavy metal, ascrivibili anche al rock psichedelico e all\u2019acid rock. Furono un'influenza chiave dello stoner rock, del grunge, del doom metal, e dello sludge metal. Agli inizi della loro carriera erano influenzati da band come Cream, Fleetwood Mac, The Jimi Hendrix Experience, John Mayall &amp; the Bluesbreakers e Jethro Tull.\nAnche se i Black Sabbath ebbero molti cambi di formazione e di stile, la loro base rimanevano i testi infausti e musica pesante, facendo spesso uso del tritono, chiamato anche \"Diabolus in musica\". Alcuni album come \"Sabbath Bloody Sabbath\" avevano anche uno stile compositivo simile al progressive rock, che era popolare al tempo, in contrasto con la musica popolare di quella decade. Come gran parte dei gruppi heavy metal della decade, i loro album non ebbero alcuna diffusione via radio.\nTony Iommi era il principale compositore delle musiche, mentre Osbourne scriveva le melodie vocali e il bassista Geezer Butler i testi. Il processo a volte risultava frustrante per Iommi, che sentiva pressioni per scrivere nuovo materiale: in un'intervista, disse che \"Se non facevo nulla, nessun altro faceva altrettanto.\" Sull'influenza di Iommi, Osbourne disse:\nNel 1965, prima di aver formato il gruppo, Tony Iommi si era mutilato le estremit\u00e0 di due dita della sua mano destra lavorando in una lamiera in fabbrica: fu sul punto di smettere con la musica, ma il manager gli fece ascoltare Django Reinhardt, un chitarrista jazz che perse due dita durante un incendio. Ispirato da Reinhardt, Iommi cre\u00f2 due ditali di plastica e cuoio e li indoss\u00f2 nelle estremit\u00e0 che aveva perduto, us\u00f2 corde pi\u00f9 leggere e us\u00f2 accordature abbassate per saldare meglio le protesi alle corde. Iommi speriment\u00f2 con l'accordatura in Do# standard, tre semitoni sotto quella in Mi standard, prima di usare quelle in Mi bemolle (un semitono sotto) e in Re (un tono sotto).\nEredit\u00e0 musicale.\nI Black Sabbath hanno avuto un enorme impatto sulle generazioni successive. A loro sono riconosciute influenze dirette e indirette su diversi generi musicali: heavy metal, thrash metal, stoner rock, grunge e doom metal.\nHeavy metal.\nPur essendo caratterizzato da molteplici sottogeneri, il movimento heavy metal fu influenzato da loro. Quanto a chitarre distorte, band come Judas Priest, Iron Maiden, Venom, Electric Wizard, Opeth, Saxon, Samson, Angel Witch, Demon, Fear Factory e Type O Negative, giusto per citarne alcune, sono loro fortemente debitrici.\nDoom metal.\nInsieme con i meno conosciuti Pentagram, altro gruppo musicale nato negli anni settanta, i Sabbath sono inoltre considerati padrini del doom metal, sottogenere dell'heavy metal caratterizzato da melodie cupe e ritmiche lente. In realt\u00e0, i Black Sabbath sono anche artefici di pezzi caratterizzati da ritmi serrati (come \"Paranoid\"). Tuttavia, brani lenti come l'omonimo o anche \"Iron Man\", fino a passare per l'intero album Master of Reality, hanno palesemente influenzato band come Saint Vitus, Cathedral, Candlemass, Anathema, My Dying Bride, Paradise Lost, Electric Wizard e Sleep.\nStoner rock.\nIl quartetto \u00e8 stato significativo anche per la genesi dello stoner rock, nato all'inizio degli anni novanta, anch'esso ricco di ritmi lenti e chitarre con accordature basse, ma caratterizzato dalla commistione di rock psichedelico, acid rock, heavy metal classico, doom metal e blues-rock. Tra i gruppi del genere che si sono ispirati ai Black Sabbath, vanno certamente citati i Kyuss, Unida, Slo Burn, Hermano, Fu Manchu, Karma to Burn, Master of Reality, Monster Magnet, Nebula, Orange Goblin e Sleep. Taluni ritengono che i Black Sabbath siano anche tra gli ispiratori del movimento grunge.\nAltri sottogeneri del metal.\nMoltissime band hanno dichiarato che i Black Sabbath sono stati tra i loro principali ispiratori: tra questi, vanno citati almeno Megadeth, Celtic Frost, Pantera, Slayer, Anthrax, Deftones, Slipknot, System of a Down, Opeth, Bathory, Fear Factory, Disturbed, e Biohazard. Non sono esenti i Metallica, naturalmente, che hanno asserito come tutto sia cominciato dai Black Sabbath, \"senza i quali noi non saremmo qui oggi\".\nNel 1994, John Christ, chitarrista dei Danzig, ammise che il brano della sua band, \"Her Black Wings\" (dall'album \"\"), contiene un riff di \"Zero the Hero\". L'attore Jack Black \u00e8 un grande ammiratore dei Black Sabbath e in particolare di Ronnie James Dio, al punto che, in seno alla sua band Tenacious D, ha composto un brano che porta il nome del cantante, \"Dio\", in onore di Ronnie James Dio.\nFormazione.\nFormazione principale"}
{"id": "86141", "revid": "4711", "url": "https://it.wikipedia.org/wiki?curid=86141", "title": "Partito Fascista", "text": ""}
{"id": "86142", "revid": "115740742", "url": "https://it.wikipedia.org/wiki?curid=86142", "title": "The Open Group", "text": "The Open Group \u00e8 un fornitore di tecnologie e consorzio di industrie, nato nel 1996 dall'unione della Open Software Foundation (OSF) e X/Open, e sponsorizzato da Capgemini, Fujitsu, Hewlett Packard, Huawei, IBM, Oracle Corporation e Philips nato per realizzare una serie di standard de facto nell'ingegneria del software.\nIn particolare il consorzio si \u00e8 preoccupato di sviluppare delle API standard per una variet\u00e0 di tecnologie utilizzate dai sistemi operativi.\nDescrizione.\nOpen Group \u00e8 famoso per aver pubblicato una serie di documenti (Single UNIX Specification) che definiscono le specifiche Unix e . Inoltre Open Group \u00e8 detentore del marchio registrato UNIX. The Open Group provvede a effettuare una serie di test per certificare i sistemi operativi UNIX come conformi alle specifiche rilasciate dal consorzio. Il consorzio inoltre pu\u00f2 certificare la conformit\u00e0 anche di tecnologie che non possiede come lo standard CORBA (Common Request Broker Architecture implementations come definito dall'OMG), e delle Linux Standard Base (secondo specifiche della FSG).\nI membri del consorzio hanno accesso a dei forum dove si discute e si collabora allo sviluppo degli standard e delle loro specifiche. Il forum ha sviluppato anche il TOGAF, The Open Group Architecture Framework, un'architettura di base e dei metodi per sviluppare la gestione delle informazioni aziendali all'interno di un'architettura standard. TOGAF \u00e8 gratis per le organizzazioni non commerciali.\nMolti dei documenti del The Open Group sono disponibili solo per i membri, specialmente i documenti riguardanti l'implementazione delle varie tecnologie. Un'organizzazione simile all'Open Group \u00e8 il W3C. "}
{"id": "86145", "revid": "762947", "url": "https://it.wikipedia.org/wiki?curid=86145", "title": "Rafael Kubel\u00edk", "text": "Biografia.\nFiglio del violinista Jan Kubel\u00edk, Rafael Kubelik nacque in un territorio che all'epoca faceva parte dell'Impero austro-ungarico. Complet\u00f2 i suoi studi a Praga e nel 1948 emigr\u00f2 negli Stati Uniti. Nel 1967 si trasfer\u00ec a Lucerna prendendo la cittadinanza svizzera. \u00c8 stato il padre dell'architetto Martin Kubelik.\nNella sua lunga carriera diresse numerose orchestre sinfoniche, tra cui l'Orchestra Filarmonica Ceca dal 1936 al 1939 e dal 1942 al 1948, la Chicago Symphony Orchestra dal 1950 al 1953, l'orchestra del Covent Garden di Londra dal 1955 al 1958 quella del Metropolitan di New York dal 1972 al 1974 e, come direttore stabile, l'Orchestra Sinfonica della Radio Bavarese dal 1961 al 1979, incarico nel quale succedette a Eugen Jochum.\nSoprattutto con quest'ultima orchestra e con i Berliner Philharmoniker, realizz\u00f2, tra la prima met\u00e0 degli anni '60 ed il 1977, alcune tra le migliori registrazioni della sua vasta discografia tra cui spiccano il ciclo completo delle 9 sinfonie e dei poemi sinfonici di Anton\u00edn Dvo\u0159\u00e1k (a tutt'oggi ancora presente nel catalogo dell'etichetta Deutsche Grammophon e considerato di riferimento per l'interpretazione di questo autore) e le 4 sinfonie di Robert Schumann. Importantissime, nell'intera storia della discografia, le sue incisioni di \"Ma Vlast\" (\"La mia Patria\"), il ciclo di sei poemi sinfonici di Bed\u0159ich Smetana, soprattutto quella realizzata per Deutsche Grammophon, con la Boston Symphony Orchestra, nel 1971; di notevole interesse anche la sua integrale delle sinfonie di Gustav Mahler pubblicata (sempre da DG) nel 1973.\nLe etichette discografiche Orfeo ed Audite, viceversa, hanno pubblicato numerose registrazioni \"live\" dirette da Kubelik a Monaco di Baviera, tra cui spiccano soprattutto quelle dedicate a Beethoven (Sinfonia n. 9 e Missa Solemnis), Bruckner e Mahler.\nCome compositore segu\u00ec le orme della scuola nazionale ceca, secondo un gusto tardoromantico. Compose musica sinfonica, sinfonico-corale e operistica."}
{"id": "86152", "revid": "71433", "url": "https://it.wikipedia.org/wiki?curid=86152", "title": "Terminator 3", "text": ""}
{"id": "86158", "revid": "554814", "url": "https://it.wikipedia.org/wiki?curid=86158", "title": "Danza accademica", "text": "La danza classica \u00e8 un particolare stile di danza teatrale. Questo tipo di danza si avvale di una tecnica accademica codificata inizialmente dai maestri dell'Acad\u00e9mie royale de danse, fondata a Parigi nel 1661 da Luigi XIV di Francia con l'intento di fissare e sviluppare i principi fondamentali dell'arte coreografica. Nell'ambito dell'Acad\u00e9mie Royale, il maestro e coreografo Pierre Beauchamp codific\u00f2 la gran parte dei passi principali e le cinque posizioni classiche. Per questo motivo i nomi dei passi della danza accademica sono tutt'oggi in lingua francese.\nStoria della danza classica.\nLa danza ha origini antichissime: ancora prima di sviluppare pienamente il linguaggio, l'uomo si muoveva al suono di strumenti rudimentali o del canto, per celebrare avvenimenti quali il successo nella caccia o addirittura il sorgere del sole o la caduta della pioggia. Presso i popoli antichi la danza era presente in tutte le cerimonie di carattere sociale e religioso.\nLa danza nel Medioevo.\nNel Medioevo, la danza continu\u00f2 a vivere in occasioni di feste e si diffuse ben presto anche nelle corti e nei castelli. Poich\u00e9 eseguire salti, volteggi e capriole era considerato un modo di esibirsi poco aristocratico, i nobili adottarono nelle loro danze gesti e movimenti pi\u00f9 composti. Da qui nacque la distinzione tra la \"danza bassa\", pi\u00f9 distinta, e la popolana \"danza alta\". La differenza sostanziale tra le due \u00e8 che nella prima i piedi strisciavano a terra ed i passi erano piuttosto lenti, mentre nella seconda era consentito saltare pi\u00f9 in alto e muoversi con maggiore velocit\u00e0 e libert\u00e0.\nDiversificazione e specializzazione nel Rinascimento.\nTramandate per via pratica durante tutto il Medioevo, solo nel Rinascimento vennero formalmente stabilite le regole per i passi e i movimenti che contraddistinguevano le singole danze. Durante questo periodo, soprattutto in Italia e in Francia, si afferm\u00f2 nelle corti principesche la figura del maestro di ballo, che confer\u00ec maggiore prestigio a feste e a cerimonie. Le danze pi\u00f9 in voga erano soprattutto di origine italiana o francese, tra le prime ricordiamo: la \"pavana\" (lenta), il \"saltarello\" (veloce); tra le seconde: la \"gavotta\" (moderata), la \"bourr\u00e9e\" (veloce). Nel Cinquecento, si aprirono le prime scuole di danza (la prima in assoluto fu aperta a Milano da Pompeo Diobono) e inizi\u00f2 l'usanza di ballare in coppia. Dall'unione di danze alte e basse nacque una forma musicale molto importante per la musica strumentale: la \"suite\", cio\u00e8 una successione di brani di diverso ritmo.\nLa danza, che fino ad allora aveva avuto solo la funzione di intrattenere gli invitati alle feste, grazie all'opera dei \"maestri di ballo\" incominci\u00f2 ad assumere le caratteristiche di un vero e proprio spettacolo, il balletto, al quale via via parteciparono sempre pi\u00f9 ballerini professionisti. \nQuesti rappresentavano davanti al pubblico una storia in musica, attraverso una serie di passi, figure e movimenti appositamente pensati, talvolta anche scritti sulla carta e studiati. La persona che decideva i passi ed i ruoli di ogni ballerino, quindi la coreografia, era il maestro di ballo. Nel 1581 in Francia fu allestito il primo \"balletto\" (in senso moderno) della storia: \"Le ballet comique de la Reine\", ad opera dell'italiano Baldassarre Baltazarini da Belgioioso.\nAlla corte del Re Sole.\nFu proprio in Francia che la danza classica si svilupp\u00f2 maggiormente e si ufficializz\u00f2, grazie a Luigi XIV, detto Re Sole. Luigi XIV, tra le tante Accademie istituite per sua volont\u00e0, cre\u00f2 nel 1661 anche quella dedicata al ballo, l'Acad\u00e9mie Royale de danse. \u00c8 qui che ha origine la danza classica come la conosciamo oggi. Pierre Beauchamp, maestro e coreografo dell'\"Acad\u00e9mie\", codific\u00f2 le cinque posizioni classiche (gi\u00e0 stabilite in precedenza dai maestri di ballo del Quattrocento e del Cinquecento) assumendole come regola per iniziare e terminare i passi, e fiss\u00f2 le norme per l'esecuzione dei principali passi di danza allora conosciuti stabilendone anche la terminologia.\nAll'inizio tutti i danzatori erano uomini. La prima donna a ballare, M.lle de La Fontaine, sal\u00ec sul palco nel 1681 nel balletto \"Le Triomphe de l'amour\", coreografato da Pierre Beauchamp. Nel 1700 Raoul-Auger Feuillet raccolse in un libro tutte le posizioni e i passi base della danza, ancora oggi utilizzati, pur con le trasformazioni apportate nei secoli successivi.\nNel Settecento la danza classica svilupp\u00f2 la sua tecnica e ampli\u00f2 i virtuosismi, soprattutto maschili, fino al punto di scadere nella mera acrobazia. Nel 1735 fu fondata l'Accademia imperiale russa, che dar\u00e0 poi vita alla tradizione del balletto russo.\nLe riforme dell'Illuminismo.\nA fine secolo, in pieno Illuminismo, vi fu chi si risent\u00ec di un tale decadimento e auspic\u00f2 una riforma perch\u00e9 la danza trovasse forme espressive pi\u00f9 genuine e consone alla sua nobile origine e soprattutto non abusasse di movimenti \"innaturali\": John Weaver, a Londra, elimin\u00f2 le parole dai suoi spettacoli, cercando di rappresentare i concetti attraverso l'espressivit\u00e0 del movimento; i ballerini e coreografi Gasparo Angiolini in Italia e Jean-Georges Noverre in Francia si adoperarono per il balletto pantomimo (Angiolini) e per il \"ballet d'action\" (Noverre) in concomitanza con la riforma della musica operata da Christoph Willibald Gluck.\nVi fu un rinnovamento estetico anche nei costumi dei danzatori: nel XVIII secolo questi erano coperti da maschere, indossavano grosse parrucche e scarpe col tacco. Le donne indossavano gonne larghe e lunghe, strette nei loro corpetti. Anche gli uomini portavano costumi pesanti e coprenti. Furono due donne a cambiare le cose, considerate le due migliori ballerine della loro epoca: la belga Marie-Anne de Cupis de Camargo scelse scarpe senza tacco, accorci\u00f2 le gonne rendendole meno ingombranti e abbandon\u00f2 le maschere; la sua rivale, Marie Sall\u00e9, abbandon\u00f2 i pesanti costumi per abiti di velo leggero, simili alle tuniche greche. Il corpo delle danzatrici venne gradatamente liberato dalle lunghe gonne ingombranti sorrette dai \"paniers\" e dai corpetti stretti. Allo stesso tempo, Noverre riform\u00f2 il balletto togliendo parrucche, abiti goffi, movimenti legati a regole rigide e precise e cerc\u00f2 di restituire libert\u00e0 di movimento al corpo.\nL'Ottocento: prende forma il balletto classico.\nNell'Ottocento, secolo nel quale la danza femminile prevalse su quella maschile, le gambe iniziarono a divenire visibili, e poco dopo la met\u00e0 del secolo venne introdotto un gonnellino pi\u00f9 corto, il tut\u00f9 e iniziarono ad apparire le scarpette da punta. La tecnica delle punte viene avviata nel 1823, per lo pi\u00f9 per due o tre passaggi, ad opera della danzatrice italiana Amalia Brugnoli nel balletto \"La f\u00e9e et le chevalier\", coreografia di Augusto Vestris, celebre danzatore e virtuoso.\nNel 1828 vennero inserite per la prima volta nei balletti delle \"prese\" della danzatrice da parte del partner. \nNegli anni del Romanticismo il balletto sub\u00ec il fascino di personaggi, scenari, temi letterari caratterizzati da situazioni tragiche e sentimenti esasperati, cos\u00ec come da ambientazioni fantastiche o tratte da leggende e temi medioevali, in cui facevano la loro comparsa creature magiche, spesso alate, cos\u00ec come fate o spiritelli.\nNel 1832, per la prima volta, Maria Taglioni danz\u00f2 l'intero balletto \"La Sylphide\", coreografia del padre Filippo Taglioni, sulle punte. \"La Sylphide\" cambi\u00f2 moltissimo lo stile dei balletti nella tecnica, nella storia e nei costumi e in un certo senso ispir\u00f2 uno dei grandi capolavori romantici del balletto: \"Giselle\", interpretato per la prima volta all'Op\u00e9ra di Parigi nel 1841 da Carlotta Grisi. Anche qui il tema del sovrannaturale \u00e8 dominante. Nel secondo atto di Giselle i fantasmi delle Willi indossano il tut\u00f9 bianco gi\u00e0 reso popolare da \"La Sylphide\". In occasione della prima rappresentazione del balletto nel 1832, vennero sperimentate innovazioni teatrali che avrebbero influenzato gli allestimenti nel secolo successivo. Il costumista Eug\u00e9ne Lamy disegn\u00f2 per la Taglioni il primo tut\u00f9 bianco lungo fino alle ginocchia, con due piccole ali applicate all'altezza delle scapole, le scarpette da punta rosa adottate per dare l'impressione che la danzatrice si alzasse sulle punte per volare ed infine l'acconciatura \u201c\u00e0 bandeaux\u201d.\nL'inizio del Novecento e l'influenza della Russia.\nIn Russia, il coreografo Marius Petipa ed il musicista P\u00ebtr Il'i\u010d \u010cajkovskij diedero origine ad alcuni balletti classici famosissimi: Il lago dei cigni, La bella addormentata e Lo schiaccianoci.\nLa compagnia dei Ballets Russes di Sergej Djagilev, fra il 1909 e il 1929 \u00e8 artefice di una vera e propria rivoluzione in senso moderno della danza classica, con l'assunzione di movimenti non canonici, per non dire addirittura \"antiaccademici\" e una forte rivalutazione delle potenzialit\u00e0 espressive e drammatiche della danza.\nNegli Stati Uniti d'America, nel 1934 George Balanchine fonda la School of American Ballet. \nPi\u00f9 tardi, nel 1947, insieme a Lincoln Kirstein Balanchine fonda la Ballet Society che diventer\u00e0 l'anno successivo (1948) il New York City Ballet. In seguito nascono tante compagnie di balletto in altrettante citt\u00e0 nordamericane: il National Ballet of Canada, a Toronto nel 1951, Les Grands Ballets Canadiens, a Montr\u00e9al nel 1952, il Pennsylvania Ballet, a Filadelfia nel 1963 e lo Houston Ballet nel 1963.\nNel 1956 le grandi compagnie russe, come la compagnia del Bol'\u0161oj o la compagnia del Teatro Kirov (ora Teatro Marijnskj), cominciarono ad esibirsi in occidente. L'intenso spirito drammatico e il grande virtuosismo tecnico dei danzatori russi ebbero un fortissimo impatto sul pubblico. \u00c8 importante citare i grandi nomi di Rudolf Nureyev, diventato poi direttore artistico del Ballet de l'Op\u00e9ra de Paris, di Natalia Makarova o di Mikhail Baryshnikov, poi direttore dell'American Ballet Theater, a New York.\nLa danza moderna e l'influenza negativa sulla danza classica.\nA partire dagli anni '60 all'interno dei balletti furono inseriti virtuosismi atletici, ritmi moderni e temi attuali. Molti balletti classici cominciarono ad essere accompagnati da musica Jazz o dal Rock 'n' roll; questa alterazione diede impulso allo sviluppo della danza moderna.\nInoltre recentemente lo sfumarsi delle differenze tra danza classica e ginnastica artistica ha portato all'apparizione di correnti tradizionaliste.\nPrincipi della danza classica.\nL'\u00aben dehors\u00bb.\nLa danza classica \u00e8 una danza \"d'\u00e9cole\" basata sul principio fondamentale dell'\"en dehors\" (in fuori/verso l'esterno). Utilizzando l\"en dehors\" le gambe devono mostrare al pubblico la loro parte interna e per fare questo la coscia deve ruotare all'esterno di 90\u00b0 rispetto all'asse del corpo. Si raggiunge pi\u00f9 facilmente l\"en dehors\", che equivale alla rotazione del femore verso l'esterno, stringendo i muscoli che formano la cintura addominale e i glutei e mantenendo la colonna vertebrale eretta.\nL\"en dehors\" non \u00e8 una semplice convenzione, ma \u00e8 necessario per dare agli arti inferiori del danzatore libert\u00e0 di movimento in ogni direzione, permettendo alla testa del femore di ruotare liberamente e completamente nel suo acetabolo. La posizione si ottiene dopo anni di studio ed \u00e8 legata alla conformazione fisica di ogni danzatore. Un buon \"en dehors\" si ottiene eseguendo particolari esercizi studiati apposta per ruotare la coscia al massimo verso l'esterno, e quindi per un verso rafforzando i muscoli rotatori della coscia e per l'altro aumentando la flessibilit\u00e0 dei tendini dell'anca.\nIl resto del corpo.\nLa testa deve essere in linea sulla stessa verticale dei piedi, in posizione naturale. \nInoltre \u00e8 fondamentale la postura del busto, che deve essere sempre eretto e allungato verso l'alto. Le spalle devono essere tenute abbassate e aperte, il collo sostenuto in allungamento; per le scapole, esistono almeno due filoni di pensiero: uno le vuole appiattite alla schiena e l'altro le utilizza in modo dinamico. \u00c8 importante posizionare la linea delle spalle sempre in linea con i fianchi, con i muscoli addominali contratti, il bacino in retroversione e un costante mantenimento dell'\"en dehors\" delle cosce\nLa sala.\nLa sala dove si eseguono gli esercizi di danza \u00e8 caratterizzata da: \nLa lezione di danza.\nSecondo la tecnica accademica, la lezione di danza inizia con l'esercizio alla sbarra, dove vengono eseguiti quei movimenti che rendono flessibili le giunture, allungano e rafforzano i muscoli, perfezionano l'equilibrio. Nella seconda parte della lezione si eseguono esercizi \"au milieu\" (al centro) si affrontano combinazioni di passi senza l'aiuto della sbarra: \"port de bras\", adagio, pirouettes, per le donne punte e virtuosismi, ed infine l'allegro (i salti). \nLa lezione viene chiusa per tradizione con l'esecuzione da parte degli allievi della \"r\u00e9v\u00e9rence\" (inchino) rivolta all'insegnante.\nI metodi.\nI metodi di insegnamento e gli stili della danza classica sono vari. I principali sono i seguenti.\nLe sei posizioni di base.\nLe prime cinque posizioni classiche (gi\u00e0 in parte stabilite dai maestri di ballo del Quattrocento e del Cinquecento), sono state codificate da Pierre Beauchamp nel XVIII secolo. La sesta posizione \u00e8 stata introdotta da Serge Lifar nel XX secolo. \nTutte le posizioni vengono eseguite con le gambe tese, i glutei contratti, il petto rilassato non in fuori, gli addominali tenuti e le caviglie sostenute. \nLe posizioni sono:\nI piedi ruotati \"en dehors\" sono allineati fra loro con le punte rivolte lateralmente, con le gambe ben tese, ginocchia e talloni uniti. \nCome la prima posizione, ma i piedi sono distanziati fra loro da uno spazio equivalente alla lunghezza di un piede.\nI piedi mantengono la rotazione delle posizioni precedenti, e si posizionano in modo da far toccare i talloni fra di loro, uno di fronte all'altro. La posizione si dir\u00e0 destra o sinistra a seconda del piede che sta davanti.\n\u00c8 un approfondimento dell'incrocio fra le gambe della posizione che precede: i piedi si posizionano uno di fronte all'altro, con il tallone del piede avanti in linea con la punta di quello dietro. La posizione si dir\u00e0 destra o sinistra a seconda del piede avanti.\nCome la quarta posizione, tenendo i piedi uniti, senza distanza tra loro. La posizione si dir\u00e0 destra o sinistra a seconda del piede avanti.\nI piedi sono paralleli, uniti, non si ha \"en dehors\". Questa posizione si chiama anche \"prima parallela\".\nLa prima posizione parallela \u00e8 una posizione di comodit\u00e0 che serve solo per il riscaldamento (solo ad alcuni insegnanti) ma che \u00e8 stata usata anche da taluni coreografi neo-classici, in seno a sequenze classiche, per creare un contrasto stilistico con i passi \"en dehors\" (Lifar, Balanchine).\nLa terza posizione \u00e8 stata ormai abolita in scena e viene usata nella pratica del balletto solo come introduzione alla quinta posizione e quindi nei primi anni di studio.\nEssendo una posizione abbastanza naturale, \u00e8 quella che veniva usata nelle danze barocche, le quali non conoscevano la quinta, cio\u00e8 il forzoso incrocio delle gambe al massimo dell'\"en dehors\". La quinta posizione venne infatti introdotta solo nel settecento, nel periodo in cui si inizi\u00f2 a sviluppare l'aspetto tecnico e virtuosistico della danza accademica, che con il tempo si \u00e8 avvicinato sempre di pi\u00f9 alla vera e propria acrobazia.\nLe posizioni delle braccia.\nLe braccia devono essere ben sostenute, con le mani morbide e le dita raccolte in modo che l'indice si trovi leggermente pi\u00f9 avanti di tutte le altre dita mentre il pollice va tenuto all'interno della mano, verso il palmo. In tutte le posizioni le braccia devono avere una forma circolare.\nLa numerazione delle posizioni cambia a seconda del metodo seguito.\nL'elenco seguente \u00e8 quello adottato dal metodo Cecchetti, cui si rifanno sotto questo profilo anche il metodo Balanchine e quello Bournonville:\nLe braccia assumono una forma arrotondata lungo i fianchi, appena davanti al busto. I palmi sono morbidamente rivolti verso l'alto come se dovessero sostenere due mandarini.\nNel metodo Vaganova, questa posizione si chiama \"Pr\u00e9paration\". Nel metodo Cecchetti si chiama anche \"Quinta en bas\". Nel metodo Bournonville, cos\u00ec come in quello Balanchine, le mani vengono tenute pi\u00f9 discoste dal corpo, per cui la posizione risulta pi\u00f9 larga.\nLe braccia assumono una forma circolare e vengono tenute davanti al corpo, con le mani a poca distanza una dall'altra, all'altezza delle ultime costole. \nQuesta posizione \u00e8 comune ai tre metodi. Nel metodo Cecchetti viene anche denominata \"quinta en avant\".\nLe braccia sono allungate verso l'esterno mantenendo l'altezza della prima posizione. A differenza di quanto si crede, le braccia non vanno alzate n\u00e9 aperte eccessivamente. Qui \u00e8 come se le braccia mantenessero un grande vassoio: il gomito va leggermente arrotondato e va sempre tenuto pi\u00f9 basso delle spalle, come a creare una linea discendente spalla-gomito-polso. Importante: le braccia non devono essere allineate lateralmente al corpo ma tenute leggermente pi\u00f9 avanti, per mantenere un maggiore controllo dell'assetto del busto e delle braccia stesse.\nAnche questa denominazione \u00e8 comune ai tre metodi.\nUn braccio \u00e8 in quinta posizione, l'altro braccio \u00e8 in seconda posizione.\nNel metodo Vaganova, questa posizione \u00e8 chiamata \"Piccola posa\".\nUn braccio \u00e8 arrotondato sopra la testa in quinta posizione, mentre l'altro braccio \u00e8 allungato verso uno dei due lati del corpo in seconda posizione.\nNel metodo Vaganova, questa posizione si chiama \"Grande posa\".\nUn braccio \u00e8 in quinta posizione, l'altro braccio \u00e8 in prima posizione.\nEntrambe le braccia sono arrotondate ma allungate verso l'alto, ad \"incorniciare\" la testa.\nNel metodo Vaganova, questa posizione viene denominata \"Terza posizione\".\nAlcuni elementi.\nTra gli elementi pi\u00f9 famosi ci sono l'arabesque, il d\u00e9velopp\u00e9, l'attitude, il grand battement, il relev\u00e9, il pli\u00e9, le pirouettes, il rond de jambe e molti altri. Vedi anche: Glossario della danza classica."}
{"id": "86160", "revid": "1222", "url": "https://it.wikipedia.org/wiki?curid=86160", "title": "Agnati", "text": ""}
{"id": "86163", "revid": "17654", "url": "https://it.wikipedia.org/wiki?curid=86163", "title": "Bulbo oculare", "text": ""}
{"id": "86164", "revid": "120659300", "url": "https://it.wikipedia.org/wiki?curid=86164", "title": "Premi Oscar 1997", "text": "La 69\u00aa edizione della cerimonia di premiazione degli Oscar si \u00e8 tenuta il 24 marzo 1997 allo \"Shrine Auditorium\" di Los Angeles. Il conduttore della serata \u00e8 stato l'attore comico statunitense Billy Crystal.\nVincitori e candidati.\nVengono di seguito indicati in grassetto i vincitori. \nDove ricorrente e disponibile, viene indicato il titolo in lingua italiana e quello in lingua originale tra parentesi.\nPremio alla carriera.\nA Michael Kidd, in riconoscimento al suo servizio nell'arte della danza portata sullo schermo.\nPremio alla memoria Irving G. Thalberg.\nA Saul Zaentz"}
{"id": "86165", "revid": "6923", "url": "https://it.wikipedia.org/wiki?curid=86165", "title": "Francisco Coloane", "text": "\u00c8 ritenuto uno dei pi\u00f9 grandi romanzieri latino americani del XX secolo.\nNon pochi critici lo hanno paragonato ad autori come Joseph Conrad e Herman Melville; si ritiene che le sue opere abbiano fortemente influenzato, oltre a un'intera generazione di scrittori sudamericani, anche l'opera di Bruce Chatwin.\nIl senso di grandezza e di potenza della natura, dalle montagne alle pianure della Patagonia, dalla sconfinata solitudine dei deserti all'oceano, pervade tutte le sue opere. Una volta Coloane disse, parlando di ci\u00f2 che l'aveva spinto a scrivere, che era diventato scrittore per nostalgia, per la mancanza del mare e delle sue isole.\nBiografia.\nFrancisco Coloane nacque in Cile, a Quemchi, nella provincia del Chilo\u00e9. Suo padre, Juan Agust\u00edn Coloane, fu capitano della prima baleniera cilena e sua madre, Humiliana C\u00e1rdenas, era una piccola proprietaria terriera. All'et\u00e0 di 17 anni aveva gi\u00e0 perso entrambi i genitori. Trovandosi costretto a guadagnarsi da vivere, abbandon\u00f2 la scuola salesiana dove stava studiando e trov\u00f2 lavoro come marinaio, sulle barche lungo i canali, come \"peone\" nelle fattorie della pampa australe, e partecip\u00f2 anche alle ricerche petrolifere nella zona dello Stretto di Magellano.\nAgli inizi degli anni Trenta, Francisco Coloane si trasfer\u00ec a Santiago del Cile, in cerca d'opportunit\u00e0 migliori. Qui trov\u00f2 lavoro come redattore per il giornale \"Le Ultime Notizie\". Qualche anno dopo cominci\u00f2 a scrivere racconti, dove narra i numerosi viaggi, compiuti a cavallo, in nave, barca, veliero, che furono pubblicati da diversi giornali e riviste. Nel 1947 partecip\u00f2 ad una spedizione di carattere scientifico-militare nell'Antartide; viaggi\u00f2 nella regione australe del Cile insieme ad Etvu\u0161enko, il poeta russo. Trascorse poi due anni in Cina, viaggiando attraverso la Mongolia, che gli ricord\u00f2 cos\u00ec da vicino le infinite distese della Patagonia, dove aveva trascorso parte della sua giovent\u00f9. Viaggi\u00f2 poi fino alle Gal\u00e1pagos, osservando e descrivendo con passione un patrimonio naturale senza precedenti e senza difese.\nColoane ha fatto conoscere al di l\u00e0 dei propri confini le regioni pi\u00f9 isolate e sconosciute del Cile: la parte pi\u00f9 australe della terra, la provincia dello Stretto di Magellano e, in particolar modo, la Terra del Fuoco. Il mondo alla fine del mondo di Coloane \u00e8 un oceano grigio e burrascoso, e le sue acque sono popolate di balene e baleniere, foche, pescatori e tempeste.\nOltre a questo ha raccontato la vita semplice di esseri umani a volte vittoriosi, altre volte sconfitti, ma sempre impegnati in una lotta senza tregua, in un'atmosfera misteriosa e magica, a met\u00e0 strada tra leggenda e realt\u00e0. Non solo questo si trova per\u00f2 nelle sue pagine, ma anche il racconto della storia del Cile, compresa la storia tragica delle dittature, della persecuzione politica che ha costretto molti a diventare esuli e abbandonare il proprio paese.\nRicevette il Premio Nazionale di Letteratura del Cile nel 1964 e mor\u00ec nella sua casa di Santiago del Cile l'8 agosto 2002."}
{"id": "86167", "revid": "124009341", "url": "https://it.wikipedia.org/wiki?curid=86167", "title": "HP-UX", "text": "HP-UX \u00e8 un sistema operativo proprietario di tipo UNIX, sviluppato da Hewlett-Packard, montato sulle macchine utilizzanti microprocessori PA-RISC e Itanium e su sistemi Apollo/Domain. Le prime versioni potevano essere utilizzate su computer HP Integral PC e HP 9000 serie 200, 300 e 400, a partire dal 1984. Queste macchine erano basate sui microprocessori della famiglia Motorola 68000. Dalla serie 500 in poi le macchine vennero basate sui microprocessori proprietari di HP basati su architettura FOCUS.\nHP-UX fu il primo UNIX a utilizzare una lista di accesso per gestire l'accesso alle unit\u00e0 logiche e ai file contenuti in esse. HP-UX fu altres\u00ec il primo UNIX a includere di serie il Logical Volume Manager, derivato dal gestore logico di Veritas."}
{"id": "86174", "revid": "709565", "url": "https://it.wikipedia.org/wiki?curid=86174", "title": "Alces alces", "text": "Lalce (\"Alces alces\", ) \u00e8 il pi\u00f9 grande cervide esistente e si distingue dagli altri membri della stessa famiglia per la forma dei palchi, chiamate comunemente ma erroneamente \"corna\", dei maschi. Queste salgono come raggi cilindrici su ogni lato, proiettati ad angolo retto dalla linea mediana del cranio, e si dividono a forchetta dopo breve distanza. La punta inferiore della forchetta pu\u00f2 essere semplice oppure divisa in due o tre protuberanze talvolta appiattite.\nEtimologia.\nIl nome latino \"alces\", da cui il nome volgare in italiano \"alce\", ha un'antica origine indoeuropea ed \u00e8 la stessa parola dell'inglese britannico \"elk\" e del tedesco \"Elch\".\nIn inglese americano \"elk\" indica invece il wapiti \"(Cervus elaphus canadensis)\", mentre per l'alce si usa il termine moose che si ritiene derivi dal vocabolo \"mus\" della famiglia linguistica algonchina. Questa diversit\u00e0 tra le due forme della lingua inglese risulta spesso in traduzioni errate. Per esempio, il famoso capo e mistico Lakota Black Elk viene tradotto Alce Nero, mentre dovrebbe essere tradotto Cervo Nero.\nDescrizione.\nLa lunghezza delle zampe conferisce all'alce un aspetto decisamente goffo. Il muso \u00e8 lungo e carnoso e ha solo una piccola area glabra sotto le narici; i maschi posseggono una particolare sacca che pende dal collo, nota come \"campana\".\nA causa del corto collo, l'alce non \u00e8 in grado di pascolare e il suo principale nutrimento consiste in germogli e foglie di salice e betulla, nonch\u00e9 di piante acquatiche come \"Arnicus brucitus.\" Questi ruminanti si trovano spesso a cibarsi nelle terre umide delle aree temperate.\nI maschi dell'alce hanno un peso medio di oltre 550\u00a0kg e le femmine superano spesso i 400\u00a0kg. I piccoli pesano circa 15\u00a0kg alla nascita e aumentano velocemente di taglia. L'altezza al garrese varia generalmente dai 2,1 ai 2,3 m. Solo i maschi hanno i palchi, con ampiezza media di 160\u00a0cm e peso sui 20\u00a0kg, con forma palmata e appiattita, spesso orlata.\nUn alce dell'Alaska scoperto nel 1897 detiene il record come cervide moderno pi\u00f9 grande; si trattava di un maschio di 2,34 m d'altezza e con un peso di 816\u00a0kg. I suoi palchi avevano un'apertura di 199\u00a0cm.\nSottospecie.\nNella sottospecie propria della Siberia orientale (\"Alces alces bedfordiae\") la divisione posteriore della forchetta principale si suddivide a sua volta in tre protuberanze, senza appiattimento. Invece nell'alce comune (\"Alces alces alces\") questa ramificazione si espande in un'ampia struttura palmata con un largo ramo alla base e un certo numero di seghettature minori sul bordo libero.\nTuttavia esiste una variante scandinava dell'alce comune in cui i palchi sono pi\u00f9 semplici e ricordano quelli della sottospecie siberiana.\nI palchi palmati appaiono pi\u00f9 marcati nella sottospecie nordamericana (\"Alces alces americanus\") che non in quella scandinava. La sottospecie pi\u00f9 grande \u00e8 quella dell'Alaska (\"Alces alces gigas\") che raggiunge mediamente una altezza di 210\u00a0cm al garrese e un'ampiezza dei palchi di 180\u00a0cm.\nDistribuzione.\nL'alce \u00e8 distribuito esclusivamente nell'emisfero boreale, essenzialmente legato alle foreste fredde o temperato-fredde. Il taglio progressivo delle foreste del nord ha ampliato verso settentrione la zona del cervo dalla coda bianca. Nei punti di sovrapposizione delle aree dei due animali l'alce \u00e8 soggetto ai parassiti del cervo, come il verme cerebrale, il \"Parelaphostrongylus tenuis\" e il \"Dermacentor albipictus\", che possono essere fatali alla popolazione di alci.\nEtologia.\nBench\u00e9 generalmente timidi, i maschi divengono intraprendenti nella stagione dell'accoppiamento quando le femmine lanciano forti richiami spesso scambiati per muggiti bovini; in questa stagione i maschi lottano, usando sia i palchi sia gli zoccoli. Fra maschi sono piuttosto frequenti violenti scontri a \"cornate\". Il Presidente degli USA Theodore Roosevelt si riferiva a questo comportamento quando diceva \u00abSono forte come un alce\u00bb. A causa di questa frase il Progressive Party, il partito di Roosevelt, divenne famoso come \"Il Partito dell'Alce\".\nIl passo tipico dell'alce \u00e8 un trotto strascicato, ma se incitato l'alce pu\u00f2 trasformarlo in un galoppo. La femmina d\u00e0 alla luce uno o due piccoli alla volta, non pezzati.\nNel Nordamerica durante l'inverno un maschio e diverse femmine formano talvolta il cosiddetto \"recinto dell'alce\", calpestando la neve per mantenerlo sgombro.\nGrazie alle grandi dimensioni e alla stazza enorme (in pi\u00f9 il maschio ha dei Palchi letali) l'alce adulto \u00e8 praticamente una preda pericolosa anche per i predatori pi\u00f9 grossi e pi\u00f9 pericolosi (un suo calcio ben dato pu\u00f2 addirittura rompere il cranio di un Orso bruno): gli unici animali in grado di uccidere un alce adulto anche singolarmente sono la Tigre siberiana, l' Orso bruno , l'Orso nero americano, l' Orso polare, il Puma nordamericano (se sono massimo esemplari il cui peso pu\u00f2 essere sopraffatto dal felino), il Leopardo dell'amur (stessa cosa del Puma) e il Ghiottone, (tuttavia mentre la prima \u00e8 meno selettiva, di solito gli altri 4 puntano ai cuccioli, alcune volte anche a femmine adulte e in casi eccezionali pure i maschi adulti ma in genere cacciano individui vecchi, malati etc.. Insomma esemplari in cattive condizioni e anche in rarissimi casi un esemplare adulto sano).\nL Orca assassina \u00e8 uno dei 2 predatori marini del Cervide (perch\u00e9 \u00e8 noto che predano gli Alci mentre nuotano tra le isole al di fuori della costa nord-occidentale Americana), l altro \u00e8 lo Squalo della Groenlandia, dove registrarono un caso di predazione sull Alce. \nI Lupi in genere cacciando in branco riescono ad avere la meglio sul grande erbivoro, comunque anche i lupi preferiscono cacciare i cuccioli, molto pi\u00f9 facili da uccidere, stesso discorso per i Coyote.\nNel Parco nazionale di Isle Royale \u00e8 stata oggetto di lunghi studi l'interazione dell'alce con i Lupi.\nRapporti con l'uomo.\nLa femmina di alce \u00e8 l'animale che uccide pi\u00f9 persone in Canada, molte pi\u00f9 di quante non ne uccida il grizzly nordamericano. Questi grandi animali sono molto protettivi nei confronti dei piccoli, quindi le femmine vanno avvicinate con estrema cautela. In inverno si vedono spesso gli alci nei fossi ai bordi delle strade mentre mangiano il sale sparso per sciogliere la neve. Questo minerale fornisce i necessari elettroliti, come il sodio, che mancano nella loro dieta invernale. Infatti la loro dieta prevede un'integrazione di piante terrestri, pi\u00f9 nutrienti ma povere di sodio, con piante acquatiche che viceversa sono pi\u00f9 ricche di questo elemento, ma meno nutrienti. D'inverno i laghi gelati non lasciano loro alternativa che leccare il sale usato come antigelo per le strade e ci\u00f2 compromette seriamente la sicurezza stradale: la struttura corporea dell'alce, un corpo massiccio sospeso su gambe lunghe ed esili, rende l'alce particolarmente pericoloso se colpito da un veicolo. Gli incidenti sono spesso fatali, sia per l'animale sia per il guidatore.\nPer questa ragione in Scandinavia \u00e8 stato sviluppato il cosiddetto \"test dell'alce\" che verifica la capacit\u00e0 di un'auto di tenere la traiettoria dopo una violenta sterzata per schivare un ostacolo improvviso, come pu\u00f2 essere appunto un alce.\nNella cultura occidentale l'alce \u00e8 spesso considerato un animale solitario, tranquillo. Un esempio \u00e8 Bullwinkle, protagonista di un famoso cartone animato statunitense."}
{"id": "86175", "revid": "919135", "url": "https://it.wikipedia.org/wiki?curid=86175", "title": "Diofanto di Alessandria", "text": "Della sua vita si sa ben poco. Vissuto ad Alessandria d'Egitto nel periodo tra il III e il IV secolo, alcuni ritengono che sia stato l'ultimo dei grandi matematici ellenistici.\nDiofanto scrisse un trattato sui numeri poligonali e sulle frazioni, ma la sua opera principale sono gli \"Arithmetica\", trattato in tredici volumi dei quali soltanto sei sono giunti fino a noi. La sua fama \u00e8 principalmente legata a due argomenti: le equazioni indeterminate e il simbolismo matematico.\nPremessa sulle equazioni.\nUn sistema di formula_1 equazioni di primo grado in formula_1 incognite o ha un'unica soluzione o non ha nessuna soluzione o ne ha infinite. Ad esempio, il sistema di due equazioni:\nammette l'unica soluzione formula_4, mentre il sistema\nnon ammette soluzioni (come si vede immediatamente, la seconda equazione \u00e8 incompatibile con la prima), infine il sistema\nne ammette infinite (infatti, la seconda equazione non aggiunge nulla alla prima in termini di soluzioni). In quest'ultimo caso, il sistema e il problema associato si dicono indeterminati. Se per\u00f2 si aggiungono alcune opportune condizioni, il problema pu\u00f2 cessare di essere indeterminato e pu\u00f2 ammettere un numero finito di soluzioni. Ad esempio, se al sistema indeterminato precedente si aggiungono le condizioni che delle infinite soluzioni possibili interessano soltanto quelle rappresentate da numeri interi positivi e che formula_7 sia maggiore di formula_8 si hanno soltanto le tre soluzioni formula_9 formula_4, formula_11.\nEquazioni diofantee.\nEquazioni (non necessariamente di primo grado) per le quali si cerchino come soluzioni soltanto numeri interi prendono il nome di \"diofantee\", in quanto fu proprio Diofanto a dedicarsi con particolare impegno allo studio di tali equazioni, in particolare di quelle indeterminate (in realt\u00e0 Diofanto non cercava soluzioni intere bens\u00ec razionali).\nLe equazioni diofantee, in molti casi, ammettono un numero finito di soluzioni. Una generica equazione diofantea lineare \u00e8 del tipo:\nSi dimostra che l'equazione ammette soluzioni intere se e solo se formula_13 \u00e8 divisibile per il massimo comun divisore di formula_14 e formula_15 Ad esempio, l'equazione formula_16 ha infinite soluzioni intere, ma l'unica soluzione a valori interi positivi \u00e8 formula_17.\nForse l'equazione diofantea pi\u00f9 famosa \u00e8 del tipo:\nNel caso formula_19 essa ha infinite soluzioni intere, le cosiddette \"terne pitagoriche\". Invece nel caso formula_20 essa non ha soluzioni intere non banali (cio\u00e8 non esistono tre numeri interi tutti non nulli che soddisfano l'equazione data) e questo risultato che ha impegnato per secoli numerosi matematici \u00e8 spesso noto come \"ultimo teorema di Fermat\" sebbene sia stato dimostrato solo nel 1994 da Andrew Wiles.\nNotazioni per le espressioni aritmetiche.\nIl sintetico simbolismo matematico oggi in uso (ad esempio, il simbolo formula_21 per l'addizione o formula_22 per l'estrazione di radice, l'uso delle parentesi, le lettere per indicare quantit\u00e0 numeriche ecc.) \u00e8 una conquista relativamente recente: non pi\u00f9 di tre o quattro secoli rispetto ai millenni precedenti in cui la matematica \u00e8 stata prevalentemente descrittiva, basata cio\u00e8 sull'uso della parola.\nIl cammino per giungere all'attuale simbolismo fu lento e graduale: nei primi tempi (fino a Diofanto) si usava esclusivamente il linguaggio naturale, senza ricorrere ad alcun segno. Ad esempio, nell'impostare dei calcoli, gli antichi erano costretti a ricorrere a lunghi discorsi fatti per esteso. Cos\u00ec, l'espressione formula_23 veniva enunciata (e scritta) pressappoco in questo modo: \"tre volte una quantit\u00e0 incognita addizionate a sette unit\u00e0 sono eguali a quattro volte la stessa quantit\u00e0 incognita\".\nIl primo che cerca di ideare una scrittura matematica pi\u00f9 snella \u00e8 Diofanto. \u00c8 lui che introduce alcuni simboli per rappresentare gli operatori aritmetici pi\u00f9 comuni prendendoli a prestito dall'alfabeto greco; ad esempio sostituisce l'espressione \"isoi eisin\", che in greco significa \"sono eguali\", col simbolo formula_24 (\"iota\"); l'incognita col simbolo \u03c2'; l'incognita al quadrato col simbolo formula_25 (\"dynamis\"; quadrato); ecc. Con un'applicazione pi\u00f9 rigorosa (non sempre presente in Diofanto) si sarebbe ottenuto un sistema di scrittura algebrico altamente perfezionato, se si esclude la rappresentazione dei numeri, per i quali si continuava ad ignorare il sistema dei valori di posizione.\nEvoluzione delle notazioni per le equazioni.\nSolo dalla fine del XVI secolo viene introdotta la scrittura simbolica oggi in uso, in cui si usano segni per rappresentare le operazioni e un linguaggio simbolico non solo per risolvere equazioni ma anche per provare regole generali. Tale innovazione viene introdotta, almeno in linea di principio e nella sua forma pi\u00f9 generale, da Vieta (1540-1603). Il metodo moderno di rappresentare con lettere corsive minuscole dell'alfabeto latino le quantit\u00e0 numeriche fu di poco successivo, ad opera di Thomas Harriot (1560-1621), e finalmente da Eulero (1707-1783), che introdusse altri simboli quali formula_26 per la base dei logaritmi naturali, formula_27 per l'unit\u00e0 immaginaria, formula_28 per la sommatoria.\nQuanto detto ha valore puramente indicativo, in quanto il processo che ha portato all'attuale simbolismo matematico fu lungo, contrastato e difficile, e non tutte le innovazioni sono da attribuire ai matematici che abbiamo indicato; ad esempio i segni \"pi\u00f9\" e \"meno\" erano gi\u00e0 in uso presso gli algebristi tedeschi prima che Vieta li utilizzasse. Le poche \"scorie\" che rimangono in Vieta, come ad esempio l'indicazione della potenza mediante vocaboli, saranno eliminate nei decenni successivi, e nell'arco di circa centocinquant'anni il simbolismo matematico avr\u00e0 praticamente raggiunto la sua forma attuale.\nIl problema della tomba di Diofanto.\nA Diofanto si deve un famoso problema, che egli stesso volle venisse scritto sulla propria tomba sotto forma di epitaffio:\nLa soluzione dell'enigma sta nella seguente equazione:\nda cui si ricava l'et\u00e0 di Diofanto, formula_30."}
{"id": "86178", "revid": "599", "url": "https://it.wikipedia.org/wiki?curid=86178", "title": "Punto di Grebe", "text": ""}
{"id": "86179", "revid": "599", "url": "https://it.wikipedia.org/wiki?curid=86179", "title": "Punto simedianico", "text": ""}
{"id": "86180", "revid": "599", "url": "https://it.wikipedia.org/wiki?curid=86180", "title": "Centro delle mediane antiparallele", "text": ""}
{"id": "86184", "revid": "125451005", "url": "https://it.wikipedia.org/wiki?curid=86184", "title": "Senofonte", "text": "Fu scrittore poligrafo e del quale ci sono pervenute tutte le opere complete, una circostanza che ha fatto di lui una delle fonti maggiori per la conoscenza dei suoi tempi. In particolare da lui, oltre che da Platone, provengono molte notizie riguardanti la vita e i detti di Socrate, del quale fu alunno. \u00c8 stato soprannominato dalla Suda \"l'ape attica\", per la semplicit\u00e0 e la chiarezza della sua prosa.\nBiografia.\nOrigini sociali e formazione.\nProveniva dal demo di Erchia, figlio di Grillo, un personaggio del quale nulla si pu\u00f2 dire al di l\u00e0 di certe indirette supposizioni che lo farebbero rappresentante di una famiglia agiata, appartenente forse all'ordine dei cavalieri. Ci\u00f2 appare probabile sia in virt\u00f9 della dimestichezza di Senofonte con l'arte equestre, sia dalla militanza di questi, e dei suoi figli, nella cavalleria ateniese. L'agiatezza delle origini \u00e8 comunque provata dalla buona educazione ricevuta, che lo vide allievo dei sofisti Prodico e Isocrate. In giovent\u00f9, poco pi\u00f9 che ventenne, entr\u00f2 anche in contatto con Socrate, di cui fu discepolo per almeno tre anni, un'esperienza che si rivel\u00f2 determinante per la sua educazione. La sua Apologia di Socrate si discosta per certi versi da quella di Platone; questo ha dato luogo a molti dibattiti sulla figura storica di Socrate.\nLa breve militanza politica ateniese.\nSenofonte milit\u00f2 nei cavalieri, che influirono sulle sue scelte politiche conservatrici e filo-spartane: appoggi\u00f2 sicuramente il regime dei Trenta tiranni (cos\u00ec come, in precedenza, aveva appoggiato la Boul\u00e9 dei Quattrocento, della quale anche Tucidide era stato membro).\nLo storico Luciano Canfora, su una stringente ricostruzione filologica delle fonti, ipotizza che fosse uno dei due ipparchi al servizio dei Trenta; pensa inoltre che, quando Trasibulo restaur\u00f2 la democrazia, Senofonte abbia seguito gli oligarchi anche nel loro esilio a Eleusi, lasciando poi Atene quando essi furono massacrati (401 a.C.). Questo fatto, secondo lo storico, sarebbe testimoniato dalla mancanza di notizie riguardanti il periodo tra il 403 e il 401, che infatti non figura nelle \"Elleniche\".\nNella primavera del 401, infatti, Senofonte si trova in Asia Minore, prima a Efeso e poi a Sardi, invitatovi dal tebano Prosseno, a cui era legato da antichi vincoli di ospitalit\u00e0.\nL'Anabasi di Ciro.\nNel 401 a.C., sempre su invito di Prosseno, partecip\u00f2 a una spedizione di mercenari greci comandati da Clearco di Sparta e ingaggiati, dopo la fine dalla guerra del Peloponneso, da Ciro il Giovane nel suo tentativo di sostituire sul trono di Persia il fratello maggiore imperatore Artaserse II di Persia.\nNella battaglia di Cunassa (3 settembre dello stesso anno) i Greci riportarono la vittoria sul loro fronte, ma Ciro, spintosi troppo oltre nel tentativo di uccidere personalmente il fratello, trov\u00f2 invece la morte. Clearco, invitato a negoziare con le forze di Artaserse, fu vittima, insieme agli altri strateghi greci, di un inganno ordito da Tissaferne, consigliere di Artaserse, nel quale furono sopraffatti e uccisi tutti i comandanti greci, incluso Prosseno. Il contingente greco, che contava circa diecimila uomini (i famosi \"Diecimila\"), si trov\u00f2 sbandato e disorientato, privo di ogni guida, in un territorio ostile, a migliaia di chilometri dalla patria. I soldati seppero per\u00f2 darsi dei buoni condottieri, tra i quali lo stesso Senofonte, e con un'epica marcia verso il nord attraverso l'Armenia, raggiunsero Trapezunte (Trebisonda), sul Mar Nero (allora Ponto Eusino). Di qui si imbarcarono per la Tracia, per poi tornare al luogo di concentramento di Tibron, nei pressi di Pergamo, a nord-ovest di Sardi (punto di ritrovo all'inizio dell'Anabasi) e infine raggiunsero la Grecia. Il racconto di questa impresa \u00e8 contenuto nella pi\u00f9 nota delle opere di Senofonte, l\"'Anabasi\".\nAl seguito di Agesilao di Sparta.\nLe conseguenze politiche della fallita spedizione di Ciro non si fecero attendere: nel mutato quadro venutosi a determinare, Sparta decide un intervento contro Farnabazo in favore delle citt\u00e0 greche della Ionia. Della spedizione, guidata dal re di Sparta Agesilao, far\u00e0 parte anche Senofonte, che gi\u00e0 a Pergamo aveva consegnato i superstiti dei Diecimila al generale spartano Tibrone, determinandone l'arruolamento nelle file spartane.\nNel 394, Senofonte partecipa probabilmente alla battaglia di Coronea, schierato con Sparta al seguito di Agesilao e contro la sua stessa citt\u00e0, coinvolta nell'alleanza con Tebe.\nSenofonte compose a tal proposito l'operetta \"Agesilao\": un encomio caratterizzato da una forte impostazione retorica dove sono descritte le imprese e le virt\u00f9 del re spartano, che gli era stato amico e protettore. Quest'opera si pone come modello per il futuro genere della biografia.\nL'esilio.\nPer questo motivo, o forse per essere stato mercenario di Ciro (ma pi\u00f9 probabilmente gi\u00e0 per il suo coinvolgimento nel governo dei Trenta tiranni nel 404 a.C.), fu esiliato da Atene e privato di tutti i beni cittadini.\nNel 390 ottenne dagli Spartani una propriet\u00e0 a Scillunte, una localit\u00e0 dell'Elide, tra Sparta e Olimpia, dove trascorse un esilio all'incirca ventennale. La fattoria di Scillunte si rivel\u00f2 un ritiro sereno e prolifico in senso sia letterale sia letterario: fu in questo periodo che spos\u00f2 una donna di nome Filesia, dalla quale ebbe due figli, Diodoro e Grillo, che, sotto la guida di Agesilao, ricevettero l'agogh\u00e9 (\u1f00\u03b3\u03c9\u03b3\u03ae), l'educazione spartana. Negli stessi anni, probabilmente prima del 380 a.C., redasse e pubblic\u00f2 l\"'Anabasi\".\nNella sua fattoria, lontano dalle piccole ambizioni politiche, si dedic\u00f2 interamente alla coltivazione, al culto degli dei e dell'ospitalit\u00e0, all'equitazione e, nei dintorni ricchi di selvaggina, alla caccia.\nMa questa parentesi appagata e agiata cess\u00f2 bruscamente dopo la sconfitta che gli Spartani subirono nel 370 nella battaglia di Leuttra per opera di Epaminonda: Scillunte fu conquistata dagli Elei e Senofonte fu costretto a riparare con la famiglia in vari luoghi finch\u00e9, resosi conto dell'irrimediabile perdita dei beni, rinunci\u00f2 a ogni perorazione e decise di stabilirsi a Corinto.\nIl miglioramento dei rapporti con Atene.\nFu allora che, dopo molti anni di lontananza, giunse una schiarita nei rapporti con la sua citt\u00e0 d'origine, a cui non fu estraneo il migliorato quadro dei rapporti tra Sparta e Atene: fu infatti intorno al 368 (o 367) che, su proposta di Eubulo, Senofonte vide annullarsi il provvedimento di bando e confisca.\nA questo fece seguito il riconoscimento della cittadinanza ateniese per i figli e l'assegnazione di un risarcimento per i danni subiti a seguito del provvedimento di esilio; in questi stessi anni \u00e8 probabile che facesse temporaneo ritorno in patria.\nUna prova del suo ricongiungimento con la citt\u00e0 natale e del suo rinnovato interesse verso Atene \u00e8 dato sia dalla composizione dei \"Poroi\" (che contengono riferimenti a fatti successivi al 355), sia dagli encomi composti in citt\u00e0 a seguito della morte del figlio Grillo nella battaglia di Mantinea.\nLa morte.\nSenofonte visse a Corinto fino alla sua morte, avvenuta attorno al 355 a.C.; altre fonti, comunque, sostengono che mor\u00ec ad Atene.\nLa prosa e la lingua.\nRiguardo alla prosa di Senofonte il giudizio tramandato dal lessico di Suda \u00e8 positivo: Senofonte ha infatti goduto, dall'antichit\u00e0 fino ai tempi moderni, di unanime apprezzamento per la peculiare sobriet\u00e0 e chiarezza della prosa, frutto non solo di un istintivo senso della misura e del bello, ma anche di un'intenzionale e studiata ricerca della semplicit\u00e0 nella costruzione della frase; queste caratteristiche hanno fatto di lui un vero e proprio modello di stile per oratori e prosatori di epoche successive.\nQuale naturale conseguenza delle sue vicende e delle sue frequentazioni, la lingua usata da Senofonte si caratterizza per l'accoglimento di elementi e costrutti provenienti dai pi\u00f9 diversi ambiti dialettali e letterari del mondo greco: cos\u00ec vi si riconoscono in particolare gli influssi della prosa scritta ionica, anche di carattere tecnico (e quindi del corrispondente dialetto) ma anche elementi linguistici estranei alla prosa attica e ionica o addirittura provenienti dal registro linguistico parlato.\nTutto questo fa s\u00ec che la sua lingua non pu\u00f2 essere ascritta a una sfera di purezza dialettale attica (almeno nel senso dei fraintendimenti atticistici) ma, nella nostra ottica, debba essere considerata un'anticipatrice di fenomeni linguistici che porteranno alla formazione della \"koin\u00e8\", la lingua comune dell'epoca ellenistica.\nQuesta contaminazione linguistica non ha impedito il sorgere di un equivoco atticista, che ha voluto vedere, nella sua lingua, un modello di quella presunta purezza linguistica attribuita al dialetto attico: un equivoco provvidenziale al quale, probabilmente, sono dovute la trasmissione e la conoscenza moderna delle sue opere.\nIl maggiore limite dell'autore \u00e8 quello di essere selettivo nella sua storiografia: Senofonte non rinuncia a far trasparire la sua visione politica elitaria e aristocratica (datagli gi\u00e0 dalla sua educazione giovanile) e spesso censura ci\u00f2 che non ritiene utile per i suoi fini; i fatti risultano perci\u00f2 talvolta alterati. Da lodare tuttavia la sua abilit\u00e0 nella descrizione dei tratti psicologici di un personaggio o di interi popoli e anche di battaglie e avvenimenti. L'aver vissuto in prima persona guerre e tutte le situazioni di disagio a essa legate accentua il pathos che traspare dalle sue opere storiche (esemplificativo, nell'Anabasi, \u00e8 l'episodio dei Diecimila che giungono in vista del mare e gridano esultando \"Thalatta! Thalatta!\" abbracciandosi in lacrime).\nPseudo-Senofonte.\nLa tradizione antica attribuiva a Senofonte anche una sorta di pamphlet sulla \"Costituzione degli Ateniesi\", ma la critica moderna \u00e8 tuttora indecisa sulla sua attribuzione.\nSi attribuiscono a Senofonte anche alcune lettere."}
{"id": "86185", "revid": "767487", "url": "https://it.wikipedia.org/wiki?curid=86185", "title": "ColorSync", "text": "ColorSync \u00e8 la parte del sistema operativo Mac OS di Apple dedicata alla gestione del colore secondo le specifiche dell'International Color Consortium (ICC).\nNel 1988 Robin Myers riceve da Apple l'incarico di progettare un sistema di gestione del colore per il sistema operativo Macintosh. Myers programma ColorSync, un sistema aperto, con profili a matrice RGB (anche per le stampanti), e un unico CMM trasparente per l'utente. ColorSync si basa sullo spazio XYZ e ha due intenti di rendering (che non si chiamano ancora cos\u00ec): colorimetrico relativo e colorimetrico assoluto. La prima versione fa parte di Mac OS 7.5 distribuito nel 1993.\nGi\u00e0 nel 1992, in un meeting di FOGRA a Monaco di Baviera, in Germania, i produttori di hardware e software mostrano di essere interessati a questo sistema unificato di gestione del colore. L'anno successivo viene fondato Apple ColorSync Consortium, la cui prima riunione si tiene nella sede di Sun Microsystems a Palo Alto, California. Presto i membri del consorzio si convincono che lo standard da sviluppare deve essere multipiattaforma e nel 1993 l'organizzazione diventa totalmente indipendente con il nome di International Color Consortium (ICC).\nNel frattempo Apple ha continuato a sviluppare ColorSync, come parte di Mac OS responsabile della gestione del colore secondo le specifiche ICC. Nel 1995 Apple ha acquisito i diritti del motore di colore Linotype e lo ha incorporato nella versione 2 di ColorSync. Nel 2001 ColorSync \u00e8 arrivato alla versione 4 ed \u00e8 stato integrato in macOS."}
{"id": "86187", "revid": "1305772", "url": "https://it.wikipedia.org/wiki?curid=86187", "title": "CO2", "text": ""}
{"id": "86192", "revid": "729019", "url": "https://it.wikipedia.org/wiki?curid=86192", "title": "Be Incorporated", "text": "Be, Incorporated era la compagnia che svilupp\u00f2 il sistema operativo BeOS e il computer BeBox. Venne fondata da Jean-Louis Gass\u00e9e nel 1990 e nel 2001 venne venduta alla Palm, Inc. per 11 milioni di dollari quando la societ\u00e0 era in bancarotta. La societ\u00e0 aveva iniziato una causa legale contro la Microsoft per concorrenza sleale specificatamente per una clausola del contratto Microsoft che impediva agli OEM di vendere macchine configurate per avviarsi con il sistema operativo Windows e BeOS.\nLa causa legale non si concluse ma venne raggiunto un accordo tra le parti nel settembre del 2003, Microsoft accett\u00f2 di versare a Be Incorporated 23,25 milioni di dollari per terminare la lite senza per\u00f2 riconoscere la propria colpevolezza.\nBe Incorporated produceva anche BeIA un sistema operativo indirizzato ad applicazioni Internet. Venne utilizzato commercialmente da Sony, DT Research e altri per un breve periodo.\nBe Incorporated aveva la sua sede legale a Menlo Park in California e aveva due sussidiare nazionali dedicate alla vendita in Francia e in Giappone. La compagnia in seguito venne spostata a Mountain View in California durante la procedura di fallimento.\nOrigine del nome.\nSecondo molte fonti tra cui \"Macworld UK\" il nome della compagnia deriva da una conversazione tra Gass\u00e9e e il cofondatore Steve Sakoman. Gass\u00e9e inizialmente voleva chiamare la societ\u00e0 \"United Technoids Inc.\" ma Sakoman non condivideva la scelta del nome e decise di cercare sul dizionario un nome migliore. Due giorni dopo Gass\u00e9e chiam\u00f2 Sakoman per sapere se avesse fatto progressi sul nome, Sakoman rispose che era arrivato alla \"B\". Gass\u00e9e rispose che \"Be\" andava bene e quindi fu scelto quel nome."}
{"id": "86194", "revid": "174925", "url": "https://it.wikipedia.org/wiki?curid=86194", "title": "Circoncentro", "text": ""}
{"id": "86196", "revid": "117062243", "url": "https://it.wikipedia.org/wiki?curid=86196", "title": "BeBox", "text": "BeBox era un computer biprocessore sviluppato da Be Incorporated che utilizzava il sistema operativo BeOS.\nCaratteristiche.\nIl prototipo della macchina utilizzava due processori AT&amp;T Hobbit e tre DSP. In seguito AT&amp;T decise di dismettere la sua linea di processori e Be Incorporated dovette per forza di cosa convertire la propria macchina e decise di utilizzare due processori PowerPC 603 a 66\u00a0MHz. Nel case nella macchina erano installate due barre led che rappresentavano la potenza di calcolo occupata dalle CPU e una porta esterna che poteva essere utilizzata per effettuare degli esperimenti con il computer.\nStoria.\nLa BeBox venne presentata nell'ottobre del 1995 (BeBox Dual603-66). In seguito la macchina venne aggiornata nell'agosto del 1996 con due processori a 133\u00a0MHz (BeBox Dual603e-133), la produzione delle macchine venne interrotta alla fine del 1996 quando il BeOS venne adattato per poter essere utilizzato su macchine Macintosh dotate di processori PowerPC dato che la societ\u00e0 aveva deciso di concentrarsi sul sistema operativo.\nLa societ\u00e0 vendette 1000 BeBox a 66\u00a0MHz e 800 macchine a 133\u00a0MHz."}
{"id": "86197", "revid": "46291", "url": "https://it.wikipedia.org/wiki?curid=86197", "title": "Specie di Clerodendrum", "text": "Elenco delle specie di \"Clerodendrum\":"}
{"id": "86199", "revid": "2085558", "url": "https://it.wikipedia.org/wiki?curid=86199", "title": "Glomerulo", "text": "Il glomerulo \u00e8 la porzione vascolare del corpuscolo renale di Malpighi e rappresenta un gomitolo vascolare costituito da una rete mirabile arteriosa (o sistema portale arterioso) in quanto formato da capillari interposti tra due arteriole, l'afferente e l'efferente. Il glomerulo, insieme al tubulo renale, costituisce il nefrone, l'unit\u00e0 funzionale del rene.\nNell'organismo umano sono presenti circa 2.000.000 di nefroni, cio\u00e8 1.000.000 per ogni rene.\nStruttura.\nL'arteriola afferente penetra nella capsula di Bowman attraverso il suo polo vascolare e si ramifica in numerosi capillari fenestrati che descrivono una struttura la cui forma ricorda un gomitolo.\nLa superficie esterna dei capillari \u00e8 rivestita da \"podociti\", cellule dotate di estroflessioni citoplasmatiche (dette pedicelli) che si interdigitano tra loro a formare un filtro in corrispondenza delle fenestrature.\nTra il rivestimento interno dei capillari e i pedicelli si trova la \"lamina densa\", risultante dalla confluenza delle membrane basali dei podociti e delle cellule endoteliali.\nLe anse capillari sono tenute in sede da tessuto di origine connettivale la cui componente cellulare \u00e8 rappresentata dalle cellule del \"mesangio\", nel cui citoplasma si trovano filamenti contrattili.\nI capillari confluiscono nell'arteriola efferente renale, di minor calibro rispetto all'afferente, che abbandona la capsula di Bowman attraverso il suo polo vascolare.\nMembrana capillare glomerulare.\nLa membrana capillare glomerulare \u00e8 costituita da tre strati che, dal pi\u00f9 interno al pi\u00f9 esterno, sono l'endotelio dei capillari glomerulari, la membrana basale ed uno strato epiteliale costituito dai podociti. Malgrado tale membrana sia formata da tre strati, al posto dei due che si riscontrano nei comuni capillari, la costante di filtrazione capillare formula_1 \u00e8 pi\u00f9 elevata, e quindi sono pi\u00f9 permeabili alle piccole molecole anche se non filtrano proteine. La ragione di ci\u00f2 \u00e8 dovuta alle \"fenestrae\", sorta di pori o fessure di cui l'endotelio dei capillari glomerulari \u00e8 costellato. Le fenestrae sono ben pi\u00f9 larghe (70-100nm) della maggior parte delle proteine circolanti nel plasma ma le cariche negative di cui sono costellate respingono le proteine plasmatiche, anche le pi\u00f9 piccole come l'albumina, dato che anch'esse sono cariche negativamente.\nLa membrana basale, spessa 250-350\u00a0nm, \u00e8 costituita da una rete di fibre collagene e di proteoglicani cui sono associate ulteriori cariche negative, \u00e8 permeabile all'acqua e alla maggior parte delle piccole molecole plasmatiche. Infine i podociti tramite i loro pedicelli, anch'essi carichi negativamente, rivestono i capillari glomerulari. I pedicelli adiacenti si interdigitano tra loro per delimitare fessure di filtrazione e nell'insieme, podociti e pedicelli, creano una membrana porosa i cui pori hanno un diametro di 5nm.\nSi pu\u00f2 dire con buona approssimazione che la filtrabilit\u00e0 di una molecola attraverso i capillari glomerulari \u00e8 inversamente proporzionale al suo peso molecolare e/o alla sua dimensione, infatti l'acqua, il glucosio e ioni come il Na+ filtrano liberamente (filtrabilit\u00e0 1,0), la mioglobina (17.000 Da) ha una filtrabilit\u00e0 di 0,75 mentre l'albumina (69.000 Da) ha una filtrabilit\u00e0 di 0,006, pressoch\u00e9 nulla. Le molecole cariche positivamente, in ragione delle cariche negative della membrana, sono pi\u00f9 facilmente filtrabili.\nFlusso ematico renale.\nIl flusso ematico renale (FER o RBF, \"Renal Blood Flow\") \u00e8 il rapporto tra il gradiente pressorio dei vasi renali e la resistenza vascolare renale totale.\nI vasi renali di riferimento sono l'arteria renale, la cui pressione \u00e8 simile a quella sistemica, e la vena renale, la cui pressione \u00e8 di 3-4 mmHg. Le resistenze vascolari renali sono costituite perlopi\u00f9 dalle \"arterie interlobulari\", dalle \"arteriole afferenti\" e dalle \"arteriole efferenti\"; tutti gli altri vasi danno un contributo minore. Se la resistenza vascolare in qualsiasi distretto del rene diminuisce, il flusso renale tender\u00e0 ad aumentare, e viceversa se quest'ultimo aumenta, la resistenza tender\u00e0 a diminuire, se le pressioni nell'arteria e nella vena renale restano costanti.\nIl flusso ematico renale \u00e8 pari a 1.100 mL/min in un uomo di 70\u00a0kg, ovvero circa il 22% della gittata cardiaca, il che rende i reni tra gli organi pi\u00f9 vascolarizzati dell'intero organismo in rapporto al loro peso. Il flusso renale \u00e8 di gran lunga superiore a quello che sarebbe necessario per nutrire i reni e rimuovere i metaboliti tossici o di scarto; serve infatti a fornire plasma a sufficienza data l'elevata velocit\u00e0 di filtrazione per regolare il bilancio elettrolitico ed il volume dei liquidi corporei.\nLa porzione pi\u00f9 vascolarizzata del rene \u00e8 la \"corticale\", che riceve il 98-99% del flusso totale, mentre alla \"midollare\" resta solo l'1-2%. Il consumo di ossigeno da parte dei reni \u00e8 direttamente proporzionale alla velocit\u00e0 di riassorbimento del sodio, per cui se vi \u00e8 un flusso renale minore, vi sar\u00e0 una minore VFG, verr\u00e0 filtrato meno sodio e consumato meno ossigeno. \u00c8 per\u00f2 da tener presente che esiste comunque un consumo basale d'ossigeno da parte delle cellule renali che non influenza il riassorbimento del sodio.\nFiltrazione glomerulare.\nLa filtrazione glomerulare \u00e8 il primo processo svolto dal rene nella formazione dell'urina e si svolge in ciascun nefrone. Il sangue ad alta pressione proveniente dall'arteriola afferente entra nella rete mirabile di capillari fenestrati all'interno del glomerulo renale e ci\u00f2 permette alla struttura di filtrarlo all'interno della capsula di Bowman dando origine ad un liquido, il filtrato glomerulare, virtualmente privo di proteine, eritrociti e cellule del sangue, povero di calcio e di acidi grassi ma per il resto di composizione simile al plasma. Una volta nella capsula di Bowman il filtrato glomerulare penetra all'interno del tubulo prossimale con cui essa \u00e8 in continuit\u00e0 e poi prosegue nel sistema tubulare del nefrone dove va incontro ad altre modificazioni, principalmente riassorbimento di alcune sostanze dai tubuli al plasma e secrezione di altre da questo ai tubuli.\nVelocit\u00e0 di filtrazione glomerulare.\nLa velocit\u00e0 di filtrazione glomerulare (VFG o GFR, \"glomerular filtration rate\") \u00e8 il volume di fluido filtrato dai capillari glomerulari del rene nella capsula di Bowman nell'unit\u00e0 di tempo.\nLa formula_5 \u00e8 determinata dalla differenza di pressione tra il sangue dell'arteriola afferente e quello dell'arteriola efferente. Le variazioni di pressione idrostatica all'interno dei capillari glomerulari sono il sistema di regolazione principale della VFG, che aumenta all'aumento di formula_5. Tali variazioni di pressione sono determinate dalla vasocostrizione o vasodilatazione delle arteriole che ne modificano la resistenza.\nformula_11\nformula_12\nLa formula_6 \u00e8 la pressione idrostatica nella capsula di Bowman ed \u00e8 determinata dalla differenza tra la pressione della capsula di Bowman e quella del tubulo discendente.\nformula_20\nIn un nefrone sano formula_8 \u00e8 trascurabile e pu\u00f2 essere omesso poich\u00e9 non ci sono proteine all'interno della capsula di Bowman.\nLa somma delle pressioni idrostatiche e colloido-osmotiche \u00e8 detta pressione netta di filtrazione ed \u00e8 pari a 10 mmHg. \u00c8 da precisare che i valori descritti per ciascuna pressione sono stime soggette a variazioni fisiologiche e patologiche e che non sono mai state misurate direttamente nell'uomo ma sono state dedotte a partire da modelli animali.\nI capillari all'interno della capsula di Bowman possiedono una pi\u00f9 elevata velocit\u00e0 di filtrazione rispetto a quelli di altri distretti del circolo sanguigno dal momento che la formula_5 all'interno dei capillari \u00e8 molto pi\u00f9 elevata cos\u00ec come, in media, \u00e8 420 volte pi\u00f9 elevato formula_1. In un adulto con reni funzionali la VFG \u00e8 pari a 180 L/die o 125 mL/min. L'elevata velocit\u00e0 di filtrazione permette al rene di rimuovere rapidamente i prodotti tossici o di scarto dall'organismo infatti la maggior parte di essi non viene riassorbita o viene riassorbita in piccolissima parte rispetto a sostanze utili come il glucosio che vengono completamente riassorbite. Inoltre ci\u00f2 permette all'organo di filtrare ogni giorno tutto il plasma dell'organismo circa 60 volte, svolgendo quindi una continua azione di controllo.\nLa frazione del flusso plasmatico renale filtrata attraverso il glomerulo \u00e8 detta frazione di filtrazione (FF, \"filtration fraction\") e corrisponde al rapporto tra la velocit\u00e0 di filtrazione glomerulare (VFG) e il flusso plasmatico renale (FPR o RPF, \"renal plasma flow\").\nNell'uomo la frazione di filtrazione \u00e8 pari a circa 0,2 cio\u00e8 al 20% del plasma che scorre nella circolazione renale.\nAutoregolazione della VFG e del FER.\nEsistono meccanismi a feedback intrinseci al rene che permettono di mantenere relativamente costanti il Flusso Ematico Renale e la VFG malgrado variazioni di pressione arteriosa. Questi meccanismi mantengono costanti questi due parametri quando la pressione arteriosa \u00e8 compresa tra 80 e 170 mmHg e li fanno variare di poco quando la pressione \u00e8 leggermente superiore o inferiore. Se non esistessero questi meccanismi autoregolazione basterebbero lievi incrementi della pressione arteriosa per determinare aumenti della VFG che, ponendo costante il riassorbimento, determinerebbero un aumento del flusso urinario di decine di volte rispetto a quello normale, pari a 1.500 mL al giorno, il che determinerebbe un'ipovolemia incompatibile con la vita.\nNel rene esistono sia un'autoregolazione della VFG che meccanismi di adattamento a livello del tubulo renale che modificano la velocit\u00e0 di riassorbimento in base alle variazioni della VFG, determinando il cosiddetto feedback tubuloglomerulare. L'autoregolazione si basa sulla concentrazione del cloruro di sodio a livello della macula densa, che a sua volta \u00e8 legata a modificazioni della resistenza delle arteriole renali afferente (che diminuisce) ed efferente (che aumenta). Se la VFG diminuisce, la concentrazione di cloruro di sodio a livello della macula densa diminuisce. La macula densa risponde diminuendo la resistenza nell'arteriola afferente, aumentando cos\u00ec la pressione idrostatica glomerulare, nonch\u00e9 stimolando le cellule iuxtaglomerulari (che si trovano nella parete delle arteriole afferente ed efferente) a secernere renina. La renina aumenta la formazione di angiotensina I, poi convertita in angiotensina II, che, come detto, ha azione vasocostrittrice sulle arteriole efferenti ed aumenta la pressione idrostatica glomerulare.\nUn piccolo contributo al mantenimento di VFG e Flusso Ematico Renale costanti \u00e8 forse determinato dal meccanismo miogeno (o \"miogenico\"), cio\u00e8 alla capacit\u00e0 di ciascun vaso sanguigno di rispondere all'aumento di pressione arteriosa (e quindi allo stiramento) tramite contrazione della sua muscolatura liscia, determinata da un aumento del passaggio del Ca2+ dal liquido extracellulare alle cellule muscolari lisce del vaso, attraverso canali ionici sensibili allo stiramento.\nControllo della VFG e del FER.\nIl Flusso Ematico Renale e la velocit\u00e0 di filtrazione glomerulare sono determinate principalmente dalla pressione idrostatica glomerulare e dalla pressione colloido-osmotica glomerulare. Queste, a loro volta, sono influenzate dal sistema nervoso ortosimpatico e da un certo numero di sostanze vasocostrittrici o vasodilatatrici. Tra queste figurano: adrenalina, noradrenalina, endotelina, angiotensina II, ossido nitrico, bradichinina, prostaglandine.\nEsistono condizioni patologiche o non patologiche che alterano la VFG o il flusso ematico renale."}
{"id": "86202", "revid": "154893", "url": "https://it.wikipedia.org/wiki?curid=86202", "title": "Stella a cinque punte", "text": ""}
{"id": "86204", "revid": "118601694", "url": "https://it.wikipedia.org/wiki?curid=86204", "title": "Circumcerchio", "text": "In geometria, il circumcerchio \u00e8 la circonferenza circoscritta a un triangolo, ovvero l'unica circonferenza passante per tutti i suoi tre vertici, il cui centro \u00e8 detto \"circocentro\" e il raggio \"circumraggio\". La sua unicit\u00e0 discende dal teorema secondo il quale per tre punti non allineati passa una e una sola circonferenza.\nTalvolta tale nome \u00e8 usato anche per indicare genericamente la circonferenza circoscritta ai poligoni ciclici con formula_1.\nFormule.\ndove formula_3 \u00e8 il circumraggio e formula_4 \u00e8 l'area del triangolo."}
{"id": "86206", "revid": "45927", "url": "https://it.wikipedia.org/wiki?curid=86206", "title": "Circumcentro", "text": ""}
{"id": "86207", "revid": "599", "url": "https://it.wikipedia.org/wiki?curid=86207", "title": "Cerchio circoscritto", "text": ""}
{"id": "86208", "revid": "17032", "url": "https://it.wikipedia.org/wiki?curid=86208", "title": "Poligono ciclico", "text": ""}
{"id": "86211", "revid": "124663140", "url": "https://it.wikipedia.org/wiki?curid=86211", "title": "Milano Marittima", "text": "Milano Marittima \u00e8 una frazione balneare nel comune di Cervia, nota per la sua vocazione turistica. Immersa nella pineta di Cervia, confina a nord con la localit\u00e0 di Lido di Savio e a sud con Cervia. \nStoria.\nLa nascita e lo sviluppo di Milano Marittima risalgono ai primi anni del '900, quando Cervia era una piccola citt\u00e0 di abitanti che si basava su un'economia tradizionale, legata in larga misura alla produzione del sale, all'agricoltura e alla pesca.\nNell'ultimo ventennio dell'Ottocento, per\u00f2, era gi\u00e0 cominciata una prima fase pionieristica di sviluppo turistico, favorita dal miglioramento delle condizioni igienico-sanitarie di un territorio considerato ancora malarico e dalla costruzione della ferrovia, prima con il tratto Ravenna-Cervia del 1884, poi con il tratto Ferrara-Ravenna-Rimini del 1889.\nNel 1907 fu stipulato un patto di convenzione tra l'Amministrazione Comunale di Cervia e la ditta Maffei, una delle pi\u00f9 importanti famiglie di imprenditori del Milanese. Secondo l'accordo il Comune cedeva alla societ\u00e0 lombarda una vasta zona lungo il litorale rimasta incolta e inutilizzata, con l'obbligo da parte del concessionario di fabbricarvi villini, parchi e giardini per creare cos\u00ec una nuova zona balneare. Questa fu denominata \"Milano Marittima\", nome che confermava il forte legame con l'ambiente milanese.\nAl 1\u00ba giugno 1911 risale invece la costituzione della \"Societ\u00e0 Milano Marittima per lo sviluppo della spiaggia di Cervia\" della quale facevano parte l'architetto Napoleone Tempini (presidente), Aldo Tagliazucchi, il senatore Giovanni Facheris, l'avvocato Alberto Redenti, Felice Bianchi, Giuseppe Galli e il pittore e cartellonista Giuseppe Palanti.\nProprio lo stesso Palanti riprese in quel tempo le teorie di Ebenezer Howard riguardanti la \"Citt\u00e0 giardino\", un progetto urbanistico molto originale, che disegnava lo sviluppo di una citt\u00e0 nuova in cui le residenze turistiche dovevano fondersi perfettamente con la natura circostante. Si trattava di una moderna citt\u00e0 delle vacanze per la media borghesia lombarda, interamente costruita su una serie di villini adagiati all'interno della rigogliosa pineta. Tra questi va ricordata la casa dello stesso Palanti, una delle prime villette costruite, che ancora oggi pu\u00f2 essere ammirata.\nInizi\u00f2 quindi uno sviluppo urbanistico notevole che, nonostante l'interruzione dovuta al primo conflitto mondiale, continu\u00f2 sempre pi\u00f9 evidente negli anni venti e port\u00f2 alla trasformazione di una costa bassa, spesso paludosa, in un luogo adatto alle vacanze delle classi urbane medio-alte.\nIl 20 ottobre 1927 Cervia fu riconosciuta con decreto ministeriale \u00abStazione di Cura, Soggiorno e Turismo\u00bb, grazie anche al contributo della nuova localit\u00e0 di Milano Marittima; cos\u00ec, da quell'anno, non solo prosegu\u00ec la costruzione dei villini nella pineta ma cominci\u00f2 anche l'edificazione dei primi alberghi, colonie ed esercizi di ristorazione. Il primo albergo fu il \u00abMare e Pineta\u00bb di Carlo Allegri, edificato nel 1928.\nLo sviluppo turistico si fece pi\u00f9 intenso negli anni trenta, per interrompersi nuovamente con il secondo conflitto mondiale e riprendere nel dopoguerra.\nDurante la Seconda Guerra Mondiale gli Alleati costruirono un aeroporto militare all'interno della pineta per sostenere l'avanzata dell'Ottava Armata Britannica verso il nord d'Italia. Sempre durante il secondo conflitto i tedeschi costruirono numerosi bunker a difesa della costa romagnola, e tra Lido di Savio e Cervia alcuni sono tuttora visibili. Milano Marittima, in particolare, ne ha tuttora uno che \u00e8 stato coperto nel 2019, alla foce del Canale della Cupa.\nNel secondo dopoguerra la popolazione ha visto un continuo aumento, con espansione di strutture commerciali e servizi sia per i residenti che per i turisti. Negli anni Cinquanta vengono edificati i due grattacieli \"Marinella\" e \"Royal Palace\" e la grande chiesa parrocchiale Stella Maris. \nA partire dagli anni sessanta la citt\u00e0 ha visto una netta trasformazione urbanistica, da citt\u00e0 giardino a centro turistico ampiamente ricettivo, con l'abbattimento di numerosi villini storici per sostituirli con grandi alberghi o condomini. \nNegli anni novanta \u00e8 iniziato un lento processo di riduzione della popolazione residente. Contestualmente si \u00e8 verificata una riduzione delle tradizionali attivit\u00e0 commerciali. In molti casi sono state sostituite da negozi prevalentemente di abbigliamento e di cosmesi, legati al fenomeno del turismo locale non estivo del fine settimana.\nMonumenti e luoghi d'interesse.\nAree naturali.\nAll'interno del parco naturale che unisce Cervia a Milano Marittima si trova la Casa delle Farfalle, un centro di educazione ambientale che, all'interno di una vasta serra riscaldata, riproduce l'ecosistema delle foreste pluviali tropicali e ospita centinaia di farfalle, che volano libere fra i visitatori.\nCultura.\nOgni anno, in agosto, nella chiesa di Stella Maris, dotata di un grande e pregevole organo (tre manuali, 44 registri, 2859 canne realizzato nel 1970 da Giuseppe Zanin), si svolge una rassegna di concerti di musica organistica tenuti da esecutori prestigiosi, in buona parte provenienti dall'estero."}
{"id": "86214", "revid": "290948", "url": "https://it.wikipedia.org/wiki?curid=86214", "title": "Otaku", "text": "Otaku ( o ) \u00e8 un termine della lingua giapponese che dagli anni ottanta indica una subcultura giapponese di appassionati non solo di manga, anime, e altri prodotti ad essi correlati ma di diversi argomenti. Infatti, esistono anche i\u3000\u96fb\u8eca\u304a\u305f\u304f(appassionati di treni) \u30b9\u30dd\u30fc\u30c4\u304a\u305f\u304f(appassionati di sport)\nAccezione occidentale.\nIn Occidente il termine viene usato per indicare sia specificatamente gli appassionati di anime e manga, sia le persone appassionate, in generale, di quello che proviene dal Giappone, senza le implicazioni negative che il termine ha in patria in riferimento a persone monomaniache o socialmente isolate. Fin dagli anni ottanta gli appassionati di manga e anime hanno fatto esperienza di una blanda forma di disapprovazione sociale e stigmatizzazione, un fenomeno di intensit\u00e0 non paragonabile a quello giapponese ma che, seppur attenuatosi nel tempo, \u00e8 ancora presente negli anni duemila.\nIn Occidente il termine otaku \u00e8 generalmente affine a geek, o nel peggiore dei casi sinonimo di nerd o di devianza sociale. Otaku si riferisce anche all'influente subcultura pop giapponese emersa in patria alla fine degli anni settanta e connessa a questo fenomeno sociale.\nOrigine e significati del termine.\nIn giapponese la parola \"otaku\" significa . Il termine \u00e8 composto dalla preposizione onorifica \"o\" (\u304a) e dal sostantivo \"taku\" (\u5b85) che significa \"casa\", \"dimora\", \"a casa\". Per estensione il termine \u00e8 utilizzato anche come pronome di seconda persona onorifico quando ci si rivolge a qualcuno che non si conosce (un corrispettivo dell'italiano \"Lei\"), usato tra pari assume un significato ironico o sarcastico. Verso la fine degli anni settanta i disegnatori di anime e manga Haruhiko Mikimoto e Sh\u014dji Kawamori usavano chiamarsi a vicenda usando la parola otaku come appellativo sarcasticamente onorifico.\nLa parola \u00e8 pronunciata dal personaggio Lynn Minmay nell'anime \"Macross\" (1982) di Sh\u014dji Kawamori. Tra la fine degli anni settanta e i primi anni ottanta il termine si diffuse nel gergo degli appassionati di anime e manga come appellativo distintivo. Nel 1983 il giornalista Akio Nakamori scrisse , un saggio sullo stile di vita dei nerd che frequentavano il quartiere di Akihabara a Tokyo. Akio Nakamori utilizz\u00f2 la parola otaku per distinguere le persone che condividevano la passione per i manga, gli anime, i videogiochi e i loro protagonisti.\nLa forma recente del termine si impose dunque negli anni ottanta, e si distingue dal primo significato essendo scritta solo in hiragana o katakana , o raramente in r\u014dmaji. La scrittura giapponese permette infatti di distinguere i due significati: \u304a \u5b85 (\"otaku\") \u00e8 \"casa\", mentre \u30aa\u30bf\u30af (\"otaku\") \u00e8 la passione monomaniacale cui fa riferimento questo articolo. Pertanto, anche se molte persone anziane continuano a utilizzare il termine solo nella sua accezione originaria, nel giapponese moderno un otaku \u00e8 un fan appassionato o ossessionato da un particolare tema, argomento o hobby. Il termine viene usato anche per identificare la subcultura che, in Giappone, circonda manga, anime e videogiochi.\nNel 1989 Akio Nakamori, il giornalista che si era gi\u00e0 occupato del fenomeno otaku nel 1983, pubblic\u00f2 un articolo su Tsutomu Miyazaki, un feroce serial killer ossessionato da manga hentai, che aveva violentato e ucciso quattro bambini di cui aveva anche mangiato parti dei corpi. Nell'articolo il mostro Miyazaki fu definito \"l'assassino otaku\". Molti giornali giapponesi pubblicarono una foto impressionante della stanza del mostro, in cui erano ammassate migliaia di videocassette e fumetti che ricoprivano le finestre e le pareti fino al soffitto. Queste circostanze diedero al termine forti connotazioni negative e in Giappone, durante gli anni novanta e per buona parte degli anni 2000, gli otaku furono considerati, nella migliore delle ipotesi, dei disadattati, comunque generalmente mal visti.\nDagli anni novanta la subcultura otaku fin\u00ec dunque sotto i riflettori dei media giapponesi e divenne argomento nel dibattito sulla giovent\u00f9 giapponese. Probabilmente per i riferimenti alla casa contenuti nel termine e per la fama di emarginati e disadattati, negli anni 2000 gli otaku sono stati associati anche agli hikikomori e ai NEET. Nel 1990 il sociologo tedesco Volker Grassmuck aveva descritto gli otaku come dei \"feticisti dell'informazione\". Nel 2000 l'artista giapponese Takashi Murakami ha dichiarato di riconoscere nell'estetica otaku una manifestazione culturale, sottovalutata e ingiustamente disprezzata, che rispecchia il nuovo Giappone.\nSecondo lui la discriminazione degli otaku \u00e8 simile a quella perpetrata nei confronti degli hinin in epoca Edo, ed \u00e8 un retaggio della struttura gerarchica e discriminatoria di quel periodo della storia del Giappone che continua e caratterizzare la moderna societ\u00e0 giapponese.\nNel 2001 lo scrittore statunitense William Gibson ha definito gli otaku \"ossessivamente appassionati, pi\u00f9 interessati all'accumulo di informazioni che di oggetti\". Nel 2005 il \"Washington Post\" ha raccontato la ghettizzazione degli otaku di Akihabara, e nel 2006 la rivista \"Wired\" ha descritto un otaku senza connotazioni negative o asociali, come un elegante geek ossessionato da una passione.\nLa cultura otaku.\nOtaku \u00e8 una manifestazione del consumismo collegato all'immaginario prodotto dai mass media giapponesi, emersa alla fine degli anni settanta come subcultura. Gli otaku, le persone che le hanno dato vita, sono appassionati collezionisti di oggetti futili, di informazioni e storie, e amano manipolare o trasformare i prodotti esistenti. Molti otaku costituiscono una buona parte delle energie creative da cui prende vita la cultura pop giapponese, e hanno sviluppato un sistema, che si basa sui fanservice, per giudicare i manga, gli anime, i videogiochi, le d\u014djinshi, e i dating sim.\nL'underground otaku non \u00e8 contrapposto al sistema, ma \u00e8 piuttosto un laboratorio culturale del capitalismo contemporaneo giapponese, e un rifugio dalle frustrazioni del dominio culturale dell'Occidente, sviluppatosi nel retrobottega dei nuovi media. L'indipendenza della sottocultura otaku dal resto della societ\u00e0 ha contribuito al senso di caos e di perdita di controllo, avvertito dai media e da diversi intellettuali giapponesi, nel rapporto con le giovani generazioni.\nDal 2001, il filosofo giapponese Hiroki Azuma si \u00e8 occupato della cultura otaku, dei suoi rapporti con la storia del Giappone e con l'estetica \"Superflat\", teorizzata dall'artista Takashi Murakami. Azuma ha analizzato senza pregiudizi le ragioni del crescente successo della cultura otaku, mettendone in luce alcune caratteristiche postmoderne, come la mancanza di punti di riferimento consolidati, la perdita del senso dei confini tra l'originale e la copia, o tra l'autore e i consumatori, e la creazione di una rete sociale e d'informazione. Il lavoro di Hiroki Azuma, come anche l'attivit\u00e0 di Takashi Murakami, hanno dato un contributo importante nel collocare e stabilire l'importanza del fenomeno otaku nella cultura giapponese.\nDalla seconda met\u00e0 degli anni 2000 Otaku tende ad essere riconosciuta come una manifestazione del nuovo Giappone, e, come hanno rilevato Azuma e Murakami, i tentativi di emarginazione del fenomeno sarebbero pi\u00f9 che altro connessi ai retaggi della storia del Giappone, con cui il paese fa i conti dall'epoca Meiji. Il luogo di riferimento pi\u00f9 importante della subcultura otaku \u00e8 il quartiere di Akihabara a Tokyo.\nInfluenze.\nL'immaginario estetico degli otaku ha ispirato l'artista Takashi Murakami, che ha teorizzato lo stile \"Superflat\" (super piatto), una sorta di pop otaku (poku) caratterizzato dall'integrazione di vari elementi della cultura pop giapponese, con i dipinti del XVII secolo giapponese, il Kabuki e lo j\u014druri di epoca Edo, gli anime degli anni settanta, con il pop di origine occidentale, condensati in icone ibride, levigate e brillanti del Giappone contemporaneo. I temi estetici da cui attinge Murakami sono amplificati ed esaltati a tal punto da far emergere questioni apparentemente assenti nelle tematiche kawaii dell'immaginario otaku.\nI nuovi mezzi di comunicazione hanno favorito lo sviluppo di comunit\u00e0 otaku che si incontrano in club o associazioni e organizzano eventi che promuovono le loro passioni. Questi gruppi sono anche diventati veri e propri attori economici. Attraverso i fanservice gli otaku valutano le opere, o quanto sia kawaii o moe la protagonista femminile di un'opera, esercitando una grande influenza soprattutto sui produttori di anime.\nPer quel che riguarda i manga, che in Giappone hanno un ruolo culturale ed economico rilevante, gli otaku hanno influenza principalmente sui d\u014djinshi, pubblicati fuori dei normali canali dell'industria editoriale dei manga. Le conoscenze tecniche e la fantasia degli otaku sono diventate molto interessanti per le aziende e per il capitalismo giapponese: \u00e8 noto infatti che l'underground pu\u00f2 produrre nuove idee e il banco di prova per il mainstream commerciale.\nTipi di otaku.\nGli otaku si suddividono in diverse categorie a seconda degli interessi specifici, ma la parola pu\u00f2 essere collegata a qualunque mania, hobby, passione o ossessione: ci possono essere otaku della musica, delle arti marziali, della cucina e cos\u00ec via. Nel senso monomaniaco si utilizzano spesso nomi peculiari, per esempio un otaku malsano \u00e8 un kimo-ota (contrazione di kimoi otaku).\nQuesti alcuni tipi di otaku:\nLe passioni e gli interessi specifici degli otaku alimentano un vasto e diversificato mercato di oggetti di consumo, ad esempio, tra la grande variet\u00e0 di elementi che caratterizzano una tipica stanza di otaku, possono esserci i dakimakura, grandi cuscini da abbracciare su cui sono stampate le immagini delle protagoniste di anime, manga o videogiochi.\nDiffusione internazionale.\nLa sottocultura internazionale \u00e8 influenzata da quella giapponese, ma differisce in molte aree a seconda della localizzazione geografica.\nGli otaku statunitensi, rispetto ai giapponesi, hanno un'influenza maggiore sull'edizione dei manga negli Stati Uniti, questo \u00e8 dovuto al fatto che la maggior parte delle persone che leggono manga negli Stati Uniti hanno qualche legame con la sottocultura otaku, mentre in Giappone la vasta produzione di manga fa parte della cultura popolare e non \u00e8 legata agli otaku ma a tutta la societ\u00e0.\nLa sottocultura otaku al di fuori del Giappone prende spesso parole in prestito dal giapponese. In certi casi l'uso da parte degli otaku di termini giapponesi crea un effetto simile al \"Nihonglish\", l'\"Engrish\" al contrario. Questo pu\u00f2 far assumere alle parole prese in prestito significati diversi da quello giapponese originale (vedi, ad esempio, hentai, bish\u014dnen).\nOpere correlate.\nIn Giappone gli otaku costituiscono una parte consistente delle forze creative coinvolte nella produzione di opere d'intrattenimento di massa, pertanto molti anime, manga, romanzi e videogiochi fanno riferimento alla subcultura otaku e ne sono diretta espressione, spesso in forma di pastiche.\nLa subcultura otaku ha ispirato l'opera di diversi artisti, tra questi il pi\u00f9 noto \u00e8 Takashi Murakami. Al fenomeno sociale e culturale sono stati dedicati anche diversi documentari, tra cui \"Otaku no video\".\nIl dibattito sul fenomeno ha invece prodotto una letteratura sia documentaria e giornalistica, che di ricerca nei campi dell'antropologia culturale, della sociologia, della storia e della storia dell'arte. Per quel che riguarda questo tipo di opere si vedano la bibliografia e le note di questa pagina."}
{"id": "86215", "revid": "76963", "url": "https://it.wikipedia.org/wiki?curid=86215", "title": "Isao Takahata", "text": "Nel 1985, ha co-fondato lo Studio Ghibli con il suo partner di lunga data Hayao Miyazaki e i collaboratori di Miyazaki Toshio Suzuki e Yasuyoshi Tokuma. Takahata ha ottenuto il plauso della critica internazionale per il suo lavoro come regista di film anime, tra cui \"Una tomba per le lucciole\" (1988), \"Pioggia di ricordi\" (1991), \"Pom Poko\" (1994) e \"I miei vicini Yamada\" (1999). Il suo ultimo film da regista \u00e8 stato \"La storia della Principessa Splendente\" (2013), che \u00e8 stato nominato per un Oscar nella categoria \"miglior film d'animazione\" agli 87\u00b0 Academy Awards.\nBiografia.\nTakahata nasce nella prefettura di Mie, anche se trascorre gran parte della sua infanzia e adolescenza nella prefettura di Okayama. Cresce in un ambiente dove ha la possibilit\u00e0 di accostarsi sin dall'infanzia alla letteratura e alla musica, ed uno dei suoi primi interessi \u00e8 la storia dell'arte, che intraprender\u00e0 come percorso di studio. Conclusi gli studi superiori si immatricola alla prestigiosa Universit\u00e0 di Tokyo, iscrivendosi al corso di letteratura francese e conseguendo una laurea nel 1959.\nGrande ammiratore della poesia di Pr\u00e9vert, che scopre durante il periodo universitario, tanto che pi\u00f9 avanti cura la traduzione delle sue opere dal francese al giapponese. Una raccolta di questi lavori \u00e8 stata pubblicata alla fine del 2004.\nDurante il periodo universitario nasce in lui un interesse per la storia del cinema e prende parte al club di studi cinematografici e scrive articoli sul cinema su una rivista studentesca. \u00c8 particolarmente interessato al cinema francese e scopre in Pr\u00e9vert non solo il poeta ma anche lo sceneggiatore, ed il suo lavoro con l'animatore Paul Grimault. Nel 1953 esce in Francia \"La Berg\u00e8re et le ramoneur\" di Grimault e Pr\u00e9vert, un'opera di grande portata ma rinnegata dai suoi autori - in questa versione - perch\u00e9 poco curata e incompleta. Nonostante questo il film viene comunque proiettato in Giappone due anni dopo, affascinando fortemente il pubblico. Per Takahata questo film \u00e8 un'illuminazione, poich\u00e9 l'animazione giapponese era ancora saldamente legata al modello disneyano. \"La Berg\u00e8re et le ramoneur\" diventa per lui un punto di partenza per esplorare tutto ci\u00f2 che il cinema d'animazione consente di fare.\nCarriera.\nGli inizi alla Toei Doga.\nNel 1959 vince un concorso ed entra a far parte della \"Toei Doga\" come allievo regista - dal momento che Takahata non \u00e8 mai stato un disegnatore - dove apprende il mestiere grazie alla messa in scena di vari lungometraggi; inizialmente non c'\u00e8 una mansione che lo affascina particolarmente, ma poi dichiarer\u00e0 di cominciare ad interessarsi all'arte dell'animazione solo dopo aver visto il film francese \"La berg\u00e8re et le ramoneur\" di Paul Grimault. Tra il 1959 ed il 1965 - anno della sua prima regia - collaborer\u00e0 a diverse produzioni, sia cinematografiche che televisive, quali \"Anju to Zushi\u014dmaru\" (1961), \"Tetsu monogatari\" (1962), \"Wanpaku \u014dji no orochi taiji\" (1962), \"Ankokugai saidai no kett\u014d\" (1963) e \"Hustle Punch\" (1965).\nMa intanto per gli animatori della Toei i primi anni sessanta sono tempi duri. Il presidente della compagnia, Hiroshi Okawa, richiede una produzione continua e ad ampio respiro, che possa reggere il confronto con quella americana. Il 22 ottobre 1958 \u00e8 cos\u00ec pronto il primo lungometraggio a colori nella storia del cinema d'animazione giapponese, \"La leggenda del serpente bianco\".\nDal momento che il film riscuote un grande successo anche in ambito internazionale, Okawa decide di realizzare ogni anno un lungometraggio in modo da rimanere sempre sul mercato ed ammortizzare le spese in tempi ridotti. Questo per\u00f2 significa orari disumani e straordinari non retribuiti per gli animatori, che provano quindi ad unirsi in sindacato senza, tuttavia, ottenere alcun riconoscimento da parte dell'azienda (infatti i sindacati verranno riconosciuti a partire dal 1961). In ogni caso, i film della Toei ottengono un buon successo anche se, a causa dei ritmi di lavoro eccessivi, molti lavoratori vengono ricoverati per malattie nervose e psicosomatiche.\nL'animazione dello studio Toei \u00e8 ancora legata ai canoni estetici disneyani ma tra i registi e animatori si avverte il desiderio di sperimentare qualcosa di nuovo. Nonostante i dirigenti dell'azienda cerchino di incanalare le aspirazioni creative in questo orizzonte piuttosto angusto, le condizioni lavorative, le ambizioni autoriali e il desiderio di creare un cinema d'animazione originale travolgono questi vincoli: in pochi anni si affermano talenti fuori dal comune. Tra i molti \u00e8 doveroso citare l'animatore Yasuo \u014ctsuka, il primo a notare il talento di Takahata e le notevoli capacit\u00e0 dell'allora giovane disegnatore Hayao Miyazaki. Questi uomini gettano le basi di un'estetica originale che segner\u00e0 profondamente l'animazione giapponese.\nGrazie a film come \"Kon\u00ebk-Gorbunok\" di Ivan Ivanov-Vano, \"La regina delle nevi\" di Lev Atamanov e naturalmente \"La berg\u00e8re et le ramoneur\" di Grimault, un numero non esiguo di animatori e registi di questa generazione scopre un modello alternativo all'animazione disneyana. Si comprende che \u00e8 possibile concepire un'animazione di qualit\u00e0 distante dai modelli dominanti, attraverso la quale si pu\u00f2 manifestare una sensibilit\u00e0 originale ed una diversa rappresentazione del movimento. Per l'immaginario di Takahata il film di Grimault \u00e8 un punto fermo nella sua ricerca di un nuovo realismo; ci\u00f2 che lo colpisce maggiormente \u00e8 la visione sociale e l'attaccamento a una realt\u00e0 culturale definita.\nNel frattempo anche nelle case giapponesi si imponeva la televisione e questo costringeva le varie case di produzione a rivedere i canoni secondo cui avevano lavorato fino a quel momento. Anche l'animazione dovette rivoluzionare gli standard e le ambizioni di un cinema d'animazione d'autore per andare incontro ad una produzione seriale e massificata, con un budget estremamente ridotto. \"Tetsuwan Atom\" (Astro Boy) di Osamu Tezuka, stravolse completamente i codici della produzione di animazione e le altre aziende dovettero adattarsi, come prontamente fece la Toei, che rispose con la serie \"\u014ckami Sh\u014dnen Ken\" (Ken il ragazzo lupo), di cui Takahata diresse alcuni episodi.\nLa prima regia cinematografica.\nDel 1968, invece, \u00e8 la sua prima regia cinematografica con il lungometraggio \"Taiyo no oji - Horusu no daiboken\" (\"La grande avventura del piccolo principe Valiant\"), in cui i direttore dell'animazione sono \u014ctsuka e Miyazaki si occupa del \"layout\" e dei fondali, apportando molte idee e soluzioni che contribuiscono alla concezione grafica del film. Questo lungometraggio \u00e8 la prima occasione che il gruppo ha per mettere in pratica possibilit\u00e0 tecniche e orientamenti stilistici completamente nuovi.\n\"La spada del sole\" \u00e8 una focosa impresa epica ambientata in una cornice di mito. Il film rompe nettamente con le produzioni infantili che avevano caratterizzato fino a quel momento lo studio Toei.\nPer Takahata \u00e8 un punto di partenza personale e anche un programma di ricerca formale. Allo stesso tempo questo lungometraggio segna l'inizio di un cammino comune con l'amico e collega Miyazaki. Il costoso progetto viene sviluppato pi\u00f9 come una produzione indipendente gestita dagli stessi artisti piuttosto che un progetto diretto dagli organi di produzione veri e propri. \u00c8 un'opera visionaria e pionieristica rivolta non solo ad un pubblico infantile, ma in grado di coinvolgere anche gli adulti. Ottiene un grande successo di critica, a cui per\u00f2 non corrispose un'altrettanto uguale risposta da parte del pubblico, rivelandosi un disastroso fallimento commerciale.\nIl sodalizio con Hayao Miyazaki.\nA partire da questo film Isao Takahata imposta le sue regie in funzione dell'apporto di Miyazaki e l'affiatamento privato e professionale tra i due artisti si approfondisce sempre pi\u00f9, elevando anche le qualit\u00e0 dei lavori come nel caso di \"Dobutsu Takarajiama\", conosciuta in italiano col nome \"Gli allegri pirati dell'isola del tesoro\".\nMa proprio a causa delle loro ambizioni artistiche sia Miyazaki che Takahata diventano figure ingombranti alla Toei e cos\u00ec raccolgono l'invito di Otsuka a raggiungerli alla A Production, un'affiliata della Tokyo Movie.\nLa complicit\u00e0 artistica che si \u00e8 instaurata tra i due diventa lampante nei due mediometraggi \"Panda kopanda\" (\"Panda! Go, Panda!\") e \"Panda Kopanda amefuri s\u0101kasu no maki\" (\"Il circo sotto la pioggia\"), diretti da Takahata sempre per lo studio \"A Production\" tra il 1972 ed il 1973, sull'onda dell'entusiasmo popolare suscitato dal dono da parte della Cina di due panda, ospitati nello zoo di Ueno a Tokyo.\nCinema e televisione.\nNel 1971 affianca Miyazaki quando questi subentra nella regia della prima serie di \"Rupan Sansei\" (\"Le avventure di Lupin III\"), e nel 1973 si accinge ad intraprendere una nuova sfida: la realizzazione integrale della sua prima serie televisiva (anche se nel 1964 aveva diretto alcuni episodi della prima serie TV della Toei, \"\u014ckami sh\u014dnen Ken\") nell'ambito di un ciclo della Nippon Animation chiamato \"World Masterpiece Theater\", grazie al quale si cimenter\u00e0 nell'adattamento di famosi romanzi di letteratura per ragazzi di vari paesi occidentali. La prima opera che affronta \u00e8 \"Arupisu no shojo Heidi\" (\"Heidi\") nel 1974, che ottiene un enorme successo, seguita da \"Haha wo tazunete sanzenri\" (letteralmente \"3000 miglia per trovare la mamma\", in Italia nota come \"Marco\"), tratta da \"Dagli Appennini alle Ande\" (da Cuore) nel 1976, e \"Akage no Anne\" (\"Anna dai capelli rossi\") nel 1979.\nParallelamente a queste serie televisive Takahata dirige per il grande schermo \"Sero hiki no Goshu\" (\"Goshu il violoncellista\") adattando un racconto di Kenji Miyazawa. La produzione, curata dalla Oh! Production, \u00e8 effettuata in condizioni artigianali e si conclude dopo ben sei anni. In questo film, il cui progetto \u00e8 di Kazuo Komatsubara, al posto dell'usuale collaborazione di Miyazaki, si avvale del talento di Toshitsugu Saida e proprio grazie a questa nuova unione professionale emerge un tratto distintivo di Takahata: l'interesse per le sfumature.\nInfatti prestando attenzione anche solo al nome del protagonista Goshu, traslitterazione della parola francese \"gauche\", maldestro.\nIn \"Sero hiki no Goshu\" vediamo come l'avventura si sostituisce alla crescita interiore in un percorso che \u00e8 innanzitutto alla scoperta di s\u00e9 stesso.\nIl terzo lungometraggio di Takahata, uscito anch'esso nel 1982, \u00e8 \"Jarinko Chie\" (Chie la monella), adattamento dell'omonimo manga comico, ambientato nei quartieri popolari di Osaka.\nGoshu e Chie segnano la nascita dello stile personale di Takahata, volto all'esplorazione della vita quotidiana e all'introspezione dei personaggi, piuttosto che ad un'epica favolistica, per un approdo ad un cinema molto pi\u00f9 orientato verso un pubblico adulto rispetto alle scelte fatte da molti animatori, tra cui lo stesso Miyazaki.\nLo Studio Ghibli.\nNel 1984 \"Nausica\u00e4 della Valle del vento\" (\"Kaze no tani no Naushika\") prodotto da Takahata e diretto da Hayao Miyazaki ottiene un enorme successo, ma spinge il regista a scontrarsi con le richieste dei produttori a proposito dei suoi prossimi film. Cos\u00ec nel 1985, grazie all'aiuto della Tokuma Shoten, Miyazaki e Takahata riescono a realizzare il loro sogno e fondare un proprio studio di animazione: lo Studio Ghibli.\nA questo punto tra i due uomini si stabilisce un rapporto di complementarit\u00e0: nel 1987 Takahata produce \"Laputa - Castello nel cielo\" (\"Tenk\u016b no shiro Rapyuta\") scritto e diretto da Miyazaki e l'anno seguente Miyazaki produce \"Yanagawa horiwari monogatari\" (\"La storia dei canali di Yanagawa\") scritto e diretto da Takahata, un documentario a proposito della lotta condotta dalla popolazione locale per salvare il canale dalla cementificazione.\nNel 1988 sia Miyazaki sia Takahata raggiungono una vetta altissima della loro produzione, con segni destinati a durare nel tempo e ad influenzare l'immaginario collettivo. Infatti Miyazaki dirige \"Il mio vicino Totoro\" (\"Tonari no Totoro\"), il cui profilo diventer\u00e0 il simbolo dello studio Ghibli, mentre Takahata firma la regia di \"Una tomba per le lucciole\", triste vicenda che ha per protagonisti due bambini nella K\u014dbe straziata dalla seconda guerra mondiale.\nNel 1991 Takahata realizza il suo secondo lungometraggio targato Ghibli: \"Pioggia di ricordi\". Oltre alla storia di una giovane donna che si trova ad un bivio della sua vita, il film tratta della contrapposizione tra mondi diversi quali possono essere la campagna e la citt\u00e0 o l'infanzia e l'et\u00e0 adulta; analizza queste differenze giustapponendo flashback e vita presente fino a comporre una persona nella sua integrit\u00e0, con il passato conciliato al presente.\n\"Pom Poko\" (\"Heisei tanuki kassen ponpoko\"), premiato al festival di Annecy nel 1994, tratta del rapporto tra la natura e l'uomo, visto da un gruppo di Tanuki che rischia di perdere il proprio habitat a causa dell'espansione degli insediamenti umani. Quasi come risposta al problema sollevato da \"Pom Poko\", Hayao Miyazaki tre anni dopo firma la regia di \"Princess Mononoke\" (\"Mononoke-hime\"), in cui evidenzia il conflitto tra gli uomini e gli dei della natura.\nL'interesse di Isao Takahata si concentra sull'essere umano e l'animazione \u00e8 il territorio privilegiato per studiare i problemi e i sogni dell'uomo contemporaneo. In \"I miei vicini Yamada\" del 1999, Takahata infatti pone la famiglia Yamada al centro della vicenda, una famiglia media vista nella sua quotidianit\u00e0 con leggerezza e humour. La tecnica del film cambia per\u00f2 radicalmente abbandonando il disegno tradizionale su acetato e rivolgendosi alla grafica computerizzata, dando per\u00f2 l'impressione di un tratto grezzo, come se i personaggi fossero solo stati abbozzati su carta e ripresi.\nNel 2005 inizia ad occuparsi di \"La storia della Principessa Splendente\", basato sull'antico racconto popolare giapponese \"Taketori monogatari\" (lett. \"Il racconto di un tagliabamb\u00f9\"). Il film viene distribuito nel 2013, dopo 8 anni di lavorazione.\nNel 2015 Takahata viene insignito dell'Ordre des Arts et des Lettres dallo Stato francese.\nSimpatizzante comunista e pacifista, \u00e8 particolarmente impegnato a contrastare il primo ministro nazionalista Shinzo Abe e i suoi piani per riarmare il Giappone e partecipare a teatri operativi esteri. Nel 2011, dopo il disastro di Fukushima, \u00e8 stato critico nei confronti dell'energia nucleare.\nMorte.\nA Takahata era stato diagnosticato un cancro ai polmoni, ed \u00e8 morto il 5 aprile 2018, in un ospedale di Tokyo, all'et\u00e0 di 82 anni. Il 15 maggio 2018 si tenne una cerimonia d'addio per Takahata al Museo Ghibli di Tokyo. Hayao Miyazaki ha parlato pubblicamente per la prima volta della morte di Takahata, dicendo \"Ero convinto che Paku-san (soprannome di Takahata) avrebbe vissuto per 95 anni, ma sfortunatamente \u00e8 morto. Mi fa pensare che anche il mio tempo \u00e8 limitato...Grazie, Paku-san.\""}
{"id": "86218", "revid": "22475", "url": "https://it.wikipedia.org/wiki?curid=86218", "title": "Stadio Franco Fanuzzi", "text": "Lo stadio Franco Fanuzzi \u00e8 lo stadio comunale di Brindisi.\n\u00c8 intitolato a uno storico presidente del , nonch\u00e9 imprenditore edile della stessa citt\u00e0, che presa la squadra in Serie D nel 1966 la port\u00f2 in Serie B nel 1972 (campionato in cui la squadra ha militato sino al 1976).\nMor\u00ec l'8 maggio 1974, restando nei cuori dei suoi concittadini tanto da spingere l'amministrazione comunale ad intitolare alla sua memoria l'impianto sportivo.\nStoria.\nIl 27 agosto 1928 il Prefetto Perez diram\u00f2 la seguente circolare a tutti i podest\u00e0 della provincia: \"La Provincia di Brindisi non ha ancora un solo Campo sportivo, il che le crea una condizione di inferiorit\u00e0 rispetto alle altre consorelle d\u2019Italia che deve essere subito eliminata. Io mi lusingo che una nobile gara si stabilir\u00e0 fra i vari Podest\u00e0 per la pi\u00f9 pronta attuazione del Campo Sportivo, in modo che esso possa essere presto un fatto compiuto a dimostrazione che la nostra provincia \u00e8 sempre in prima linea nell\u2019obbedire alla volont\u00e0 lungimirante del Duce\". L'accenno alla volont\u00e0 in tal senso di Benito Mussolini, essendo risaputo quanto il Duce ritenesse importante l\u2019esercizio fisico per la formazione del giovane italiano, non poteva che far sorgere una immediata gara di solidariet\u00e0 ed in men che non si dica furono raccolti i fondi necessari per la realizzazione dell\u2019opera&lt;ref name=\"http://www.cittadibrindisicalcio.it\"&gt;&lt;/ref&gt;.\nIl Comune di Brindisi, dal canto suo, mise subito a disposizione un terreno acquistato da Pio Guadalupi nella zona del Casale. Il progetto fu predisposto dall\u2019Ufficio Tecnico Comunale nella persona dell\u2019ing. Ugo D\u2019Alonzo ed i lavori, appaltati all\u2019impresa Cosimo Piccinni di Brindisi, iniziati il 26 giugno del 1929 terminarono in appena 4 mesi; il costo dell\u2019opera finita fu di lire contro le preventivate, ma si realizz\u00f2 anche la recinzione e l\u2019ingresso monumentale (quello retrostante la Curva Sud) sul cui prospetto interno giganteggiava un fascio littorio&lt;ref name=\"http://www.cittadibrindisicalcio.it\"&gt;&lt;/ref&gt;.\nL\u2019impianto fu inaugurato il 27 ottobre 1929 alla presenza di tutte le autorit\u00e0 e di migliaia di cittadini: oltre al campo di calcio misurante 100 metri per 50, vi era la pista di atletica della lunghezza regolamentare di 400 metri.\nIl campo sportivo era stato realizzato ma le tribune che accoglievano il pubblico erano ancora provvisorie; l\u2019anno successivo il Comune di Brindisi \"per dare maggiore efficienza al campo sportivo e per fornire al pubblico, che affluisce con entusiasmo per assistere ad ogni competizione sportiva, quelle indispensabili comodit\u00e0\" decise di realizzare in un\u2019unica struttura in cemento armato di 14 gradoni due gradinate ai lati con la tribuna coperta al centro.\nRaccolte rapidamente altre lire, furono realizzate, sempre su progetto dell\u2019ingegner D\u2019Alonzo ma con lavori appaltati alla impresa Piero Giuliani di Roma, anche tali opere che furono inaugurate il 27 ottobre 1931. I posti disponibili per gli spettatori, dai originari, vennero via via ampliati fino a quando, nel dopoguerra, il Brindisi fu ripescato in serie B; tali strutture resistettero per circa 40 anni fino a quando il Brindisi riconquist\u00f2 sul campo la serie B e, nell\u2019estate del 1972, la capienza dell\u2019impianto, salvata la sola struttura in cemento della Tribuna, fu portata a posti con una spesa di circa di lire&lt;ref name=\"http://www.cittadibrindisicalcio.it\"&gt;&lt;/ref&gt;. \nLa ristrutturazione comport\u00f2 la demolizione settore per settore: il primo ad essere smantellato fu il settore distinti, cio\u00e8 l\u2019attuale gradinata opposta alla tribuna coperta, che fu ricostruito in calcestruzzo, poi fu demolita la tribuna centrale, che conteneva anche gli spogliatoi da cui si accedeva tramite un sottopasso, e le curve poste in direzione sud, per esser sostituite dall\u2019attuale blocco costituente Tribuna centrale, tribune laterali e Curva Sud. Contemporaneamente a questi lavori gli spogliatoi sono stati edificati in una apposita e separata palazzina posta a nordovest; per ultime sono state demolite le due curve poste a nord ma non furono immediatamente sostituite con l\u2019attuale curva nord anche perch\u00e9 il declino del calcio brindisino degli anni novanta convinse gli amministratori dell\u2019epoca ad utilizzare diversamente i denari raccolti e solamente nel 2002, quando il Brindisi ritorn\u00f2 tra i professionisti, si rimise mano al progetto che prevedeva la costruzione della curva nord che sarebbe dovuta essere anche essa destinata al pubblico brindisino. Questa struttura fu realizzata in poco tempo ed era praticamente gi\u00e0 pronta nel 2004 ma fu inaugurata solamente due anni pi\u00f9 tardi e, stanti le nuove direttive di pubblica sicurezza che hanno cominciato ad imporre in maniera sempre pi\u00f9 stringente la necessit\u00e0 di un settore ospiti completamente separato da quello occupato dal pubblico di casa, \u00e8 attualmente destinata esclusivamente ad ospitare la tifoseria avversaria.\nIntitolazione.\nLa fretta per la realizzazione della struttura comport\u00f2 una curiosa dimenticanza, quella di dare un nome all\u2019impianto: dovette essere una nota di biasimo del prefetto Perez a sollecitare l\u2019Amministrazione comunale e spingere il podest\u00e0 di Brindisi a denominarlo, con delibera del 9 novembre 1929, \"Campo Sportivo del Littorio\".\nCon la caduta del fascismo, furono rimossi l'intitolazione \"Littorio\" dall'arco dell\u2019ingresso monumentale e il fascio littorio posto sulla parte interna dello stesso arco, ma da allora lo stadio comunale \u00e8 rimasto senza nome fino alla fine del '900 tanto che i radiocronisti di tutto il calcio minuto per minuto lo hanno chiamato negli anni settanta \"Benedetto Brin\", che era la via su cui insisteva la struttura. Finalmente, il 18 gennaio 2000, il consiglio comunale di Brindisi decideva di intitolare l'impianto sportivo al commendatore Franco Fanuzzi, eletto \"benemerito della citt\u00e0\", il presidente prematuramente scomparso l\u20198 maggio del 1974 a 54 anni di et\u00e0, quando il suo Brindisi militava in Serie B.\nIl 3 gennaio 2003 la curva sud \u00e8 stata intitolata con una lapide a Michele Stasi, un ultr\u00e0 brindisino deceduto in seguito ad un incidente sul lavoro il 16 ottobre 2001 a soli 36 anni.\nDati tecnici.\nIl Fanuzzi \u00e8 composto da una ampia tribuna centrale coperta con tutti posti a sedere, una gradinata opposta alla tribuna, la curva sud Michele Stasi e la curva nord (settore ospiti). Lo stadio conta posti a sedere."}
{"id": "86219", "revid": "599", "url": "https://it.wikipedia.org/wiki?curid=86219", "title": "Primo cerchio di Lemoine", "text": ""}
{"id": "86220", "revid": "372624", "url": "https://it.wikipedia.org/wiki?curid=86220", "title": "Teatro Dehon", "text": "Il Teatro Dehon \u00e8 un teatro di Bologna, costruito sotto alla chiesa di Santa Maria del Suffragio all'incrocio tra via Libia e via Sante Vincenzi, nel distretto Cirenaica del quartiere San Donato-San Vitale.\nStoria.\nIl teatro \u00e8 situato sotto la chiesa di Santa Maria del Suffragio, in via Libia. Tutto il complesso fu costruito negli anni 1950 su progetto degli ingegneri Italo Gasperi Campani e Rodolfo Bettazzi con la collaborazione dell'architetto Umberto Spagnoli, del professor Roberto Alessi, del geometra Roberto Nardi e di Cesare Gennai. Il teatro prende il nome da Leone Dehon, il fondatore della Congregazione dei Sacerdoti del Sacro Cuore di Ges\u00f9 (noti anche come dehoniani), ordine a cui \u00e8 affidata la parrocchia dove sorge la chiesa.\nIn origine si trattava di un cinema-teatro parrocchiale, gestito direttamente dai padri dehoniani e utilizzato per le iniziative ricreative e culturali della parrocchia. Alla fine degli anni 1970 la struttura si trov\u00f2 ad affrontare una grave crisi di pubblico e incassi, dovuta sia alla crescente popolarit\u00e0 della televisione sia al progressivo spopolamento del quartiere. La parrocchia decise quindi di dare il teatro in gestione ad alcune compagnie teatrali.\nIl teatro \u00e8 gestito dal centro culturale Teatroaperto, che ha operato la completa ristrutturazione del locale nel 1986 ed ha attivato dal 1990 una scuola di teatro. La compagnia stabile del teatro \u00e8 la compagnia Teatroaperto, fondata nel 1974 da Guido Ferrarini, attore, regista ed autore teatrale. La programmazione del teatro comprende sia produzioni della compagnia del teatro sia spettacoli di compagnie ospiti.\nDescrizione.\nLa sala dispone di una platea con 500 posti a sedere. Il palcoscenico misura 22,60 metri in larghezza e 7,54 metri in profondit\u00e0. Il boccascena \u00e8 10 metri in larghezza e 5,15 metri in altezza.\nAttivit\u00e0.\nLa programmazione inizia abitualmente verso la fine di settembre, quando i principali teatri bolognesi sono ancora chiusi, e prosegue fino a maggio inoltrato. I generi spaziano dai classici (da William Shakespeare a Moli\u00e8re), alla danza e all'operetta, dal teatro contemporaneo italiano alla commedia dialettale bolognese."}
{"id": "86221", "revid": "599", "url": "https://it.wikipedia.org/wiki?curid=86221", "title": "Secondo cerchio di Lemoine", "text": ""}
{"id": "86222", "revid": "599", "url": "https://it.wikipedia.org/wiki?curid=86222", "title": "Esagono di Lemoine", "text": ""}
{"id": "86226", "revid": "439868", "url": "https://it.wikipedia.org/wiki?curid=86226", "title": "Teatro Celebrazioni", "text": "Il Teatro Celebrazioni, \u00e8 un teatro di Bologna. \nStoria.\nCostruito nel 1950, il teatro \u00e8 stato ristrutturato e riaperto al pubblico nel 1997, dopo circa un decennio di inattivit\u00e0, con la direzione artistica di Paolo Scotti. Dopo un periodo di inattivit\u00e0 (aprile 2014/agosto 2015) e dopo opere di ammodernamento e restauro ha riaperto nel 2015 sotto la gestione Theatricon.\nDescrizione.\nSituato in via Saragozza, nei pressi dell'arco del Meloncello, il teatro fa parte del complesso della Casa Lyda Borelli per artisti e operatori dello spettacolo. \nLa stagione teatrale generalmente va da ottobre a maggio e prevede la messa in scena di spettacoli di prosa e danza, di show comici e concerti.\nLa sala dispone di quasi mille posti a sedere.\nIl palcoscenico misura 26 metri in larghezza, 13,50 metri in profondit\u00e0, 19 in altezza. Il boccascena \u00e8 16 metri in larghezza e 9 metri in altezza."}
{"id": "86231", "revid": "110157", "url": "https://it.wikipedia.org/wiki?curid=86231", "title": "Cerchio di Feuerbach", "text": "Nella geometria piana, consideriamo un triangolo \"ABC\" ed i punti medi A', B' e C' dei suoi lati. Il cerchio che passa per i punti A', B' e C' prende il nome di cerchio di Feuerbach. Questo nome ricorda il suo scopritore, il matematico tedesco Karl Feuerbach.\nPropriet\u00e0 del cerchio di Feuerbach.\nIl \"cerchio di Feuerbach\" \u00e8 anche noto come il cerchio dei nove punti; infatti oltre a contenere i punti medi dei lati di un triangolo \"ABC\", contiene anche i piedi delle sue altezze e i punti medi dei segmenti compresi fra i vertici e l'ortocentro; questa denominazione per\u00f2 non gli si addice molto, perch\u00e9 il \"cerchio di Feuerbach\" contiene in realt\u00e0 diciotto punti rimarchevoli. In effetti questo cerchio viene chiamato anche cerchio dei dodici punti, cerchio degli n punti, cerchio medioscritto e cerchio di Eulero.\nOsserviamo che se il triangolo \"ABC\" \u00e8 rettangolo, il suo \"cerchio di Feuerbach\" passa per i punti medi dei lati, per il vertice corrispondente all'angolo retto e per il piede della perpendicolare da questo sull'ipotenusa. "}
{"id": "86232", "revid": "400694", "url": "https://it.wikipedia.org/wiki?curid=86232", "title": "Wim Wenders", "text": "Esponente di primo piano del Nuovo cinema tedesco, ha conosciuto il successo internazionale dirigendo pellicole quali \"Paris, Texas\" e \"Il cielo sopra Berlino\", che gli sono valsi numerosi riconoscimenti di carattere internazionale. Palma d'oro a Cannes nel 1984, ha inoltre ricevuto l'Orso d'oro alla carriera al Festival del Cinema di Berlino nel 2015.\nBiografia.\nGli inizi.\nDopo aver conseguito la maturit\u00e0 presso l'Humanistisches Gymnasium di Oberhausen, Wenders si iscrive alla facolt\u00e0 di Medicina, decidendo di seguire le orme del padre, gi\u00e0 medico affermato; in seguito, cambier\u00e0 facolt\u00e0, iscrivendosi al corso di laurea in Filosofia, ma la sua forte passione per il cinema lo spinger\u00e0 a interrompere gli studi universitari e a voler intraprendere la professione di regista.\nNel corso della propria carriera, otterr\u00e0 tuttavia le lauree \u00abad honorem\u00bb nel 1989 dalla Sorbona di Parigi, nel 1995 dall'Universit\u00e0 di Friburgo, nel 2005 dall\u2019Universit\u00e0 Cattolica di Lovanio e nel 2010 dall'Universit\u00e0 degli Studi di Catania.\nNel 1966 Wenders si trasferisce a Parigi e qui lavora come incisore nello studio dell'artista americano Johnny Friedlander. Trascorre intere giornate alla Cin\u00e9math\u00e8que, vedendo tre o quattro film al giorno e fino a sette nei finesettimana, maturando una cultura cinefila che trasparir\u00e0 con evidenza nei suoi film.\nInizia a frequentare le lezioni dell\"Institut des hautes \u00e9tudes cin\u00e9matographiques\" (IDHEC) ma la sua domanda di iscrizione verr\u00e0 respinta per soprannumero..\nIn seguito torna in Germania, e dal 1967 al 1970 \u00e8 studente dell'Accademia del cinema di Monaco. Il suo primo corto, \"Scenari\", \u00e8 del 1967 mentre l'anno successivo realizza \"Lo stesso giocatore spara di nuovo\", \"Ciak film\", diretto insieme a Gerhard Theuring, e \"Victor I\". Sempre nel 1968 inizia a collaborare con la rivista \"Filmkritk\" e il quotidiano \"S\u00fcddeutsche Zeitung\" come critico cinematografico. \nGira altri quattro cortometraggi nel 1969: \"Alabama 2000 anni luce\", che segna l'inizio della collaborazione con Robby M\u00fcller per la fotografia, e \"Tre LP americani\", scritto insieme a Peter Handke, scrittore austriaco col quale instaurer\u00e0 un saldo rapporto di collaborazione e di amicizia. \nNegli anni sessanta e sulla scia della \"Nouvelle Vague\" francese, nasce in Germania il movimento del \"Junger Deutscher Film\" Nuovo cinema tedesco. Tra i suoi rappresentanti, Werner Herzog, Rainer Werner Fassbinder, Edgar Reitz e Alexander Kluge, Wenders occuper\u00e0 un posto di primo piano.\nNel 1970 il regista gira il suo primo lungometraggio: \"Estate in citt\u00e0\". \nSeguono \"La paura del portiere prima del calcio di rigore\" del 1971, da un romanzo di Peter Handke. L'anno dopo dirige \"La lettera scarlatta\", film ambientato nell'America puritana del XVII secolo.\nLa trilogia della strada.\nIl tema del viaggio \u00e8 invece al centro di quella che \u00e8 stata poi definita \"la trilogia della strada\". Il primo film che compone la trilogia \u00e8 \"Alice nelle citt\u00e0\" del 1973, opera che Wenders ha girato in parte negli Stati Uniti e che racconta l'amicizia tra un giovane reporter e una bambina. L'opera riceve il premio della critica tedesca nel 1974 e, ancora oggi, viene considerato uno dei lavori pi\u00f9 riusciti del regista. Gli altri film della trilogia sono \"Falso movimento\" e \"Nel corso del tempo\" e, come nel precedente, anche in questi due ad interpretare il protagonista \u00e8 R\u00fcdiger Vogler. Con \"Nel corso del tempo\" arrivano per Wenders i primi riconoscimenti internazionali: il Golden Hugo al Chicago Film Festival e il premio FIPRESCI al Festival di Cannes.\nGli anni negli Stati Uniti e il successo internazionale.\nNel 1975 fonda la casa di produzione Road Movies e in seguito dirige \"L'amico americano\", con Bruno Ganz e Dennis Hopper nel ruolo dei due protagonisti. Il film si basa sul romanzo \"L'amico americano\" (\"Ripley's Game\") di Patricia Highsmith e attira l'interesse del regista statunitense Francis Ford Coppola, coinvolto nella co-produzione.\nSi trasferisce negli USA per circa quattro anni. Durante questo periodo alterna la lavorazione di \"Lampi sull'acqua - Nick's Movie\", film-testamento sull'amico e regista Nicholas Ray, \"...uno dei grandi maestri del sogno e del cinema mitopoietico\" a una \"detective story\" \"Hammett - Indagine a Chinatown\", frutto di una tormentata collaborazione con il produttore Francis Ford Coppola.\nRitorno in Germania.\nRientrato in Germania, deluso dal sistema americano di produzione cinematografica, riflette sulla condizione del regista in\"Lo stato delle cose\" del 1982. Ambientato in Portogallo e a Los Angeles, viene premiato con il Leone d'Oro al Festival di Venezia.\n\"Lo stato delle cose\" apre una fase particolarmente felice per Wenders. \nIl festival di Cannes nel 1984 conferisce la Palma d'oro a \"Paris, Texas\", scritto con Sam Shepard, nel 1987 il premio come migliore regista s \"Il cielo sopra Berlino\", un viaggio in compagnia di angeli nello spazio di una metropoli luogo emblematico della storia del novecento europeo. \nNel 1989 gli viene conferita una laurea honoris causa della Sorbona di Parigi e una dall'Universit\u00e0 cattolica di Louvain-la-Neuve (Belgio) nel 2005. Nel 2010 \u00e8 stato altres\u00ec insignito della laurea honoris causa in Architettura dall'Universit\u00e0 di Catania.\nGli anni novanta.\nNel 1990 compare come protagonista nel videoclip \"Milano non \u00e8 l'America\" della rock-band italiana Timoria. Nel 1991 conclude \"Fino alla fine del mondo\", al quale ha lavorato a pi\u00f9 riprese per circa vent'anni e dove il tema del viaggio attraverso i continenti viene recuperato e intrecciato con quello dell'amore e del progresso tecnologico. \nAlla colonna sonora del film collaborano artisti come U2, Talking Heads, Lou Reed, Nick Cave e R.E.M., e riceve il premio Friedrich Wilhelm Murnau a Bielefeld. \nNel 1993 Wenders gira il seguito de \"Il cielo sopra Berlino\", \"Cos\u00ec lontano cos\u00ec vicino\". In occasione della celebrazione del centenario del cinema del 1995, insieme a un film per la televisione \"I fratelli Skladanowsky\" dirige anche \"Lisbon Story\", di nuovo con R\u00fcdiger Vogler e Patrick Bauchau, omaggio al cinema e alla citt\u00e0 di Lisbona. \nInsieme a Michelangelo Antonioni dirige nel 1995 \"Al di l\u00e0 delle nuvole\", opera che segue gli sviluppi di quattro storie ambientate rispettivamente a Ferrara, Portofino, Aix-en-Provence e Parigi. \nTra il 1991 e il 1996 Wenders \u00e8 a capo dell'Accademia europea del cinema, di cui ancora oggi \u00e8 il presidente, e dal 1993 \u00e8 professore onorario all'Accademia del cinema di Monaco.\nAnni duemila.\nTrasferitosi di nuovo negli Stati Uniti, tenta la via della produzione indipendente da cui nascer\u00e0 \"Buena Vista Social Club\", incontro col musicista Ry Cooder, con Compay Segundo e con altri autori e interpreti della musica cubana; \"The Million Dollar Hotel\", giallo con Milla Jovovich e Mel Gibson che vincer\u00e0 l'Orso d'argento al Festival di Berlino; \"La terra dell'abbondanza\", girato a Los Angeles, casa del regista tedesco; \"Non bussare alla mia porta\", contraddistinto dalle stesse tematiche di \"Paris, Texas\" e pi\u00f9 in generale un tributo alla tradizione americana e ai film western. Nel 2008, il film \"Palermo Shooting\", lo porta in Italia, scegliendo come \"location\" la Sicilia. \nHa poi contribuito con l'episodio di 24 minuti \"Invisible Crimes\" al documentario collettivo \"Invisibles\" dell'organizzazione umanitaria M\u00e9decins Sans Fronti\u00e8res, presentato a Berlino e a Cannes nel 2007 e ha aderito alla World Cinema Foundation di Martin Scorsese per preservare film poco noti al grande pubblico o comunque di difficile reperibilit\u00e0 e fruizione. Il regista ha anche girato uno spot televisivo per l'UNDP, il programma per lo Sviluppo dell'ONU, con protagonisti le due stelle del calcio Ronaldo e Zidane.\nIn questo periodo realizza inoltre tre documentari: nel 2011 il lungometraggio 3D \"Pina\", tributo alla ballerina Pina Bausch; nel 2014 \"Il sale della terra\", dedicato al fotografo brasiliano Sebasti\u00e3o Salgado; nel 2018 \"Papa Francesco - Un uomo di parola\", documentario sul pontefice. Queste ultime due pellicole, fra l'altro, sono state candidate al premio della Giuria Oeil d'Or per il miglior documentario al Festival di Cannes.."}
{"id": "86233", "revid": "599", "url": "https://it.wikipedia.org/wiki?curid=86233", "title": "Cerchio di Eulero", "text": ""}
{"id": "86234", "revid": "663182", "url": "https://it.wikipedia.org/wiki?curid=86234", "title": "Guido Chiesa", "text": "Biografia.\nNato nel 1959 a Torino, nel 1983, dopo aver terminato gli studi universitari, si trasferisce negli Stati Uniti, dove lavora in film di Jim Jarmusch, Amos Poe, Nicolas Roeg e Michael Cimino. Negli stessi anni realizza alcuni cortometraggi, (\"Black Harvest\" e \"Give Me a Spell\"), pubblica libri di cinema e musica, scrive articoli per testate di settore ed \u00e8 corrispondente da new York per la trasmissione Stereodrome Rai Radio 2.\nNel 1991 presenta al Festival di Venezia \"Il caso Martello\", che vince la Grolla d'Oro a Saint Vincent come Miglior film d'esordio della stagione. \nNel 1994 presenta a Locarno \"\", che vince il premio FIPRESCI al Torino Film Festival dello stesso anno e partecipa a altri 17 festival internazionali. \nNel 1999 il documentario \"Non mi basta mai\", in co-regia con Daniele Vicari, si aggiudica il Premio Cipputi al Torino Film Festival.\nAl Festival di Venezia del 2000, presenta \"Il partigiano Johnny\", che vince il premio Ragazzi e cinema e il Premio della giuria al Festival di Stoccarda dello stesso anno. \nNel 2002 il documentario \"Alice \u00e8 in paradiso\" vince il Festival dei Popoli di Firenze. \nTorna nuovamente al Festival di Venezia con \"Lavorare con lentezza - Radio Alice 100.6 MHz\" che, grazie agli attori protagonisti (Tommaso Ramenghi e Marco Luisi), vince il Premio Marcello Mastroianni. Soggetto e sceneggiatura di questo film sono il frutto di una collaborazione con il collettivo di scrittori Wu Ming.\nNel 2007 il documentario \"Le pere di Adamo\" partecipa al Festival Internazionale del Film di Roma.\nNel 2008 realizza la prima miniserie prodotta da Sky Italia, \"Quo vadis, baby?\". \nNel 2010 partecipa in concorso al Festival Internazionale del Film di Roma con \"Io sono con te\", ideato e scritto da Nicoletta Micheli, incentrato sulla figura di Maria di Nazaret e l'infanzia di Ges\u00f9 e prodotto da Colorado, Magda e Rai Cinema.\nPer la UTET esce nel 2011 il volume \"Manuale di regia cinematografica\", un testo pratico, ma non un manuale in senso stretto, scritto nell'ottica di fornire un'introduzione alla professione della regia cinematografica per studenti e appassionati. Per questo manuale la Rivista del Cinematografo gli assegna il Premio \"Diego Fabbri\" per il miglior saggio sul cinema.. \nNel 2015 esce \"Belli di pap\u00e0\" con Diego Abatantuono, Matilde Gioli, Andrea Pisani, Francesco Di Raimondo, prodotto da Colorado Film e distribuito da Medusa Film: il film \u00e8 uno dei successi italiani della stagione.\nIl 30 marzo 2017 \u00e8 nelle sale \"Classe Z\", con Andrea Pisani, Greta Menchi, Antonio Catania e Alessandro Preziosi, prodotto da Maurizio Totti e Alessandro Usai per Colorado Film in collaborazione con Medusa Film e il portale Scuola Zoo.\n\u00c8 sposato con Nicoletta Micheli, con cui ha scritto, insieme a Giovanni Bognetti, il film \"Ti presento Sofia\" in uscita nell'autunno 2018, prodotto da Colorado Film e distribuito da Medusa Film, con Micaela Ramazzotti, Fabio De Luigi, Andrea Pisani e Caterina Sbaraglia.\nFilmografia.\nRegista.\nVideo musicali.\nChiesa ha realizzato inoltre videoclip per diversi gruppi musicali, elencati qui di seguito:"}
{"id": "86235", "revid": "765341", "url": "https://it.wikipedia.org/wiki?curid=86235", "title": "Cerchio di Brocard", "text": "Nella geometria piana, considerato un triangolo \"ABC\", il suo punto di Lemoine K ed il suo circoncentro O, riveste notevole interesse il cerchio che ha per diametro il segmento \"OK\" (e per centro il punto medio di tale segmento, ossia il centro del primo cerchio di Lemoine); il cerchio cos\u00ec ottenuto prende il nome di cerchio di Brocard, in onore del suo scopritore il matematico francese Pierre Brocard (1845-1922).\nPropriet\u00e0 del cerchio di Brocard.\ninfatti:"}
{"id": "86241", "revid": "125658495", "url": "https://it.wikipedia.org/wiki?curid=86241", "title": "Angel Heart", "text": " \u00e8 un manga di Tsukasa H\u014dj\u014d pubblicato su \"Weekly Comic Bunch\" dal 2001 al 2010. Dopo la chiusura della rivista \"Bunch\", il manga \u00e8 stato rinnovato su \"Monthly Comic Zenon\" con il titolo di Angel Heart 2nd Season. \u00c8 stato adattato in un anime di 50 episodi, mantenendo lo stesso titolo.\nCome affermato dallo stesso autore, \"Angel Heart\" rappresenta un sequel alternativo di \"City Hunter\", cio\u00e8 ambientato in un futuro parallelo. Non \u00e8 quindi da considerarsi un sequel vero e proprio, ma pi\u00f9 uno \"spin-off\".\nTrama.\nIn \"City Hunter\" si narravano le vicende dell'infallibile giustiziere Ryo Saeba e della sua \"mascolina\" assistente Kaori Makimura.\nDopo la conclusione di \"City Hunter\", \"Angel Heart\" si apre con la morte di Kaori avvenuta a seguito di un incidente stradale, mentre stava andando a scattare la foto di nozze con Ryo. Essendo donatrice di organi, il cuore di Kaori viene prelevato, ma nel trasporto viene trafugato e trapiantato in una ragazza, un'assassina professionista di nome \"Glass Heart\", la quale aveva cercato di suicidarsi perch\u00e9 inorridita e provata dalla sua vita criminale.\nUna volta risvegliatasi, guidata da sogni premonitori e da Kaori, si ritrover\u00e0 a Tokyo, dove incontra Ryo Saeba, pi\u00f9 maturo, sulla quarantina e meno sessuomane di come Hojo ci aveva abituati in \"City Hunter\", ma sempre a caccia di \"Mokkori\".\nNel manga si ritrovano vecchie conoscenze che hanno reso celebre City Hunter: la bellissima ispettrice di polizia di Tokyo Saeko Nogami e l'eterno rivale vigilante-mercenario \"Umibozu\" Falcon; manca per\u00f2 la sua spalla/fidanzata Miki, rimpiazzata da una figlia adottiva con lo stesso nome.\nCon lo snodarsi della trama, H\u014dj\u014d suggerisce che gli avvenimenti di Angel Heart si svolgano in un universo parallelo rispetto a quello del succitato prequel: nei numerosi salti nel passato si scopre infatti che le modalit\u00e0 con cui Ryo e Kaori si sono conosciuti sono molto differenti, e inoltre cambiano i rapporti che legavano i personaggi in \"City Hunter\".\nMedia.\nManga.\nLa serie ha fatto il proprio debutto il 15 maggio 2001 sul primo numero del periodico \"Weekly Comic Bunch\". La storia del manga si \u00e8 sviluppata a partire da un capitolo autoconclusivo di Hojo, il cui titolo \u00e8 traducibile letteralmente in \"L'occhio dell'assassino\". La sceneggiatura originale ha richiesto cinque anni di sviluppo. La serie \u00e8 stata pubblicata in 33 volumi \"tank\u014dbon\" da ottobre 2001 a ottobre 2010. Una riedizione intitolata \"Angel Heart 1st Season\" e composta da 24 volumi \u00e8 stata pubblicata da Tokuma Shoten dal 19 marzo 2012 al 20 febbraio 2013.\nIn seguito alla chiusura della rivista \"Weekly Comic Bunch\", nel 2010 la serie \u00e8 migrata su \"Monthly Comic Zenon\" e ha assunto il nuovo titolo \"Angel Heart Second Season\". Dodici volumi sono stati pubblicati dal 22 marzo 2013 al 20 ottobre 2015. La serie \u00e8 terminata il 25 maggio 2017.\nNel dicembre 2015 \u00e8 stata annunciata la futura pubblicazione in inglese del fumetto da Silent Manga Audition Committee, un'impresa di Coamix. Angel Heart \u00e8 stata scelta dai lettori tramite votazione.\nAnime.\nDal 4 ottobre 2005 al 26 settembre 2006 sulle reti nipponiche Yomiuri Telecasting Corporation e Nippon Television \u00e8 stata trasmessa una serie televisiva anime ispirata al manga originale e composta da 50 episodi.\nLive action.\n\"Angel Heart\" ha ricevuto un adattamento live action nel formato di serie televisiva dorama, con gli interpreti Ayaka Miyoshi e Takaya Kamikawa nei ruoli rispettivamente di Xiang-Ying e Ryo Saeba. Yuuya Takahashi ha sviluppato la sceneggiatura, mentre Shunsuke Kariyama ha diretto la serie. La serie \u00e8 stata trasmessa a partire dall'11 ottobre 2015 su Nippon TV con un percentuale di share pari al 12,5%. Il dorama \u00e8 stato distribuito in streaming sulla piattaforma Crunchyroll per il pubblico inglese.\nAccoglienza.\nLa serie ha raggiunto quota venticinque milioni di copie vendute."}
{"id": "86243", "revid": "287204", "url": "https://it.wikipedia.org/wiki?curid=86243", "title": "Terra promessa (disambigua)", "text": ""}
{"id": "86248", "revid": "125762873", "url": "https://it.wikipedia.org/wiki?curid=86248", "title": "Rainbow (gruppo musicale)", "text": "I Rainbow sono un gruppo heavy metal/hard rock inglese fondato nel 1974 da Ritchie Blackmore, chitarrista dei Deep Purple.\nLa loro musica \u00e8 un misto di hard rock/heavy metal e musica classica in cui spiccano le grandi doti virtuosistiche dei singoli musicisti, che vengono unite con testi fantasy che hanno da sempre distinto il gruppo dalle altre band hard rock. Proprio per questi elementi che caratterizzano la loro musica i Rainbow sono considerati tra i maggiori ispiratori del progressive metal e dell'epic metal.\nDopo l'album di debutto che riscosse molto successo soprattutto in Europa tutti i membri della band tranne Dio e Blackmore vennero sostituiti dai musicisti facenti parte della formazione classica. Grazie alla vena creativa di Blackmore, i Rainbow riuscirono a sfornare capolavori come \"Long Live Rock 'n' Roll\" e \"Rising\", che viene considerato il loro pi\u00f9 grande successo. Gli album successivi si distanziarono progressivamente dal sound originale della band verso delle sonorit\u00e0 pi\u00f9 orecchiabili. A causa di questi cambiamenti, nel 1979 Dio lasci\u00f2 i Rainbow per entrare nei Black Sabbath. Nel 1983 il gruppo si sciolse e si riform\u00f2 successivamente nel 1993, ma dopo aver pubblicato un album si sciolse nuovamente. Nel 1998 Blackmore, pur continuando a produrre album con una sua nuova band, progett\u00f2 di riunire nuovamente i Rainbow con la formazione del periodo di \"Rising\"; l'improvvisa morte di Cozy Powell in un incidente d'auto rese vano questo tentativo che venne poi recuperato nel 2015 con una nuova formazione.\nBiografia.\nAnni settanta.\nDopo nove album in studio e due celeberrime incisioni \"live\", nel 1975 Ritchie Blackmore decise di abbandonare i Deep Purple e di fondare un gruppo proprio, la cui formazione fu presa interamente dalla band statunitense Elf. Questa band aveva realizzato tra il 1972 e il 1975 tre album hard rock impreziositi dalla voce del cantante Ronald James Padavona, in arte Ronnie James Dio.\nIl primo nucleo dei Rainbow contava Dio alla voce, Blackmore alla chitarra, Micky Lee Soule alle tastiere, Craig Gruber al basso e Gary Driscoll alla batteria, e nel 1975 incise per l'etichetta Oyster l'album \"Ritchie Blackmore's Rainbow\". Tutti i brani dell'album portano la firma di Blackmore e Dio; spiccano \"Catch the Rainbow\", \"The Temple of the King\", e il monumentale riff di \"Man on the Silver Mountain\". Il brano \"Still I'm Sad\", preso in prestito degli Yardbirds, diverr\u00e0 uno dei climax dei concerti della band, dando libero spazio all'espressione di Dio.\nL'album ebbe un buon successo commerciale, ma nonostante questo Blackmore decise di allontanare Soule, Gruber e Driscoll, sostituendoli con Tony Carey, Jimmy Bain e Cozy Powell. Il successivo album \"Rising\", uscito per la Polydor nel 1976 in cui spiccano i brani \"Stargazer\" e \"A Light in the Black\", viene da molti considerato l'apice del gruppo, raggiunse l'undicesima posizione nelle classifiche di vendita inglesi. Nei Rainbow, Blackmore concretizza finalmente la sua idea di una musica epica, a tratti quasi progressive, che non era mai riuscito a imporre nei Deep Purple. I lunghi e virtuosi assoli di Blackmore, uniti a una sezione ritmica precisa e alla voce di Dio, saranno di grande ispirazione per le successive band hard rock britanniche (e non solo), grazie anche agli immaginifici testi di ispirazione fantasy scritti da Dio.\nSempre per decisione di Blackmore, anche Bain e Carey furono allontanati e sostituiti dall'australiano Bob Daisley e dal canadese David Stone. Il tour precedente a questo cambio di formazione fu per\u00f2 immortalato dal \"live\" \"On Stage\", giunto al settimo posto delle classifiche inglesi; la registrazione esalta le doti dei musicisti e in particolare di Dio, che tra le altre cose interpreta in modo stupefacente il classico dei Deep Purple \"Mistreated\".\nNel 1978 fu pubblicato \"Long Live Rock 'n' Roll\", caratterizzato da ottime canzoni come la title track, \"Gates of Babylon\" e \"Kill the King\".\nNella met\u00e0 del 1978 Blackmore torn\u00f2 a rimaneggiare la formazione, questa volta scacciando tutti i membri della band eccetto Powell; al posto degli esclusi entrarono il cantante Graham Bonnet, il tastierista Don Airey e il bassista Roger Glover, ex compagno di Blackmore nei Deep Purple. Le fatiche della nuova formazione furono premiate con il sesto posto nelle classifiche inglesi del loro album \"Down to Earth\", disco di transizione che univa brani epici in linea con quanto sentito in precedenza ad episodi pi\u00f9 \"radiofonici\", anche se di altissima qualit\u00e0, come i due singoli \"All Night Long\" e \"Since You Been Gone\".\nAnni ottanta.\nPowell e Bonnet ebbero qualche diverbio con il \"padre padrone\" Blackmore e abbandonarono per unirsi alla band di Michael Schenker. Blackmore chiam\u00f2 a s\u00e9 Joe Lynn Turner alla voce, con il quale realizz\u00f2 tre album in tre anni: \"'Difficult to Cure\" (1980), \"Straight Between the Eyes\" (1981) e \"Bent Out of Shape\" (1982). In quel periodo gravitarono attorno alla band, sempre pi\u00f9 instabile nella formazione, i tastieristi Don Airey e David Rosenthal e i batteristi Bobby Rondinelli e Chuck Burgi. Si tratta di album in cui si realizza definitivamente la svolta del gruppo, preannunciata nei due album precedenti, verso un sound pi\u00f9 commerciale e in linea con le esigenze delle radio americane, definito poi AOR.\nDopo un lunghissimo ed acclamato tour Blackmore decide per\u00f2 di tornare all'hard rock e scioglie il gruppo nel 1983, per riformare la formazione Mk2 dei Deep Purple, con cui incider\u00e0 \"Perfect Strangers\".\nAnni novanta e tour estivo europeo di reunion 2016.\nAlla fine del 1993 Blackmore, dopo essere uscito definitivamente dai Deep Purple, decise di rispolverare il nome Rainbow per un nuovo album: la nuova formazione comprendeva Greg Smith (basso), il batterista John O'Reilly, futuro Blue Oyster Cult, il cantante Doogie White, dotato di una voce per molti versi simile a quella di Dio, e Paul Morris (tastiere). L'album fu intitolato \"Stranger in Us All\" (1994) e ne segu\u00ec un tour mondiale fino agli inizi del 1996. Dopo il tour Blackmore decise di congelare nuovamente i Rainbow per intraprendere un nuovo percorso con una nuova band, i Blackmore's Night, in compagnia della sua compagna Candice.\nAgli inizi del 1998 Blackmore, pur continuando a produrre album con la nuova band, progett\u00f2 di riunire nuovamente i Rainbow, questa volta nella formazione dell'era di \"Rising\"; l'improvvisa morte di Cozy Powell, avvenuta il 5 aprile del 1998 in un incidente d'auto vanific\u00f2 questo tentativo recuperato poi verso la met\u00e0 del 2015 con un'altra nuova formazione, questa volta per\u00f2 facendo solamente un tour estivo di sole tre date in due paesi europei come Germania e Gran Bretagna pur non incidendo un nuovo album.\nTra il 2016 e il 2017 la band si \u00e8 esibita in alcuni concerti, pubblicando pure degli album live, con una formazione totalmente rinnovata che vede tra i nuovi arrivati Jens Johansson (Stratovarius) alle tastiere e Ronald Romero (The Ferrymen) alla voce.\nIl 16 marzo 2018 esce il singolo Waiting For A Sign, il primo nuovo materiale dal 1996. La canzone \u00e8 contenuta in Memories In Rock II live album uscito il 6 aprile."}
{"id": "86250", "revid": "2225", "url": "https://it.wikipedia.org/wiki?curid=86250", "title": "Lisbon story", "text": ""}
{"id": "86251", "revid": "92723", "url": "https://it.wikipedia.org/wiki?curid=86251", "title": "Laurea honoris causa", "text": "Una laurea \"honoris causa, o ad honorem\", (locuzioni latine per \u00ablaurea \"a motivo di onore\"\u00bb) \u00e8 un titolo accademico onorifico conferito da un'universit\u00e0 (o da altra istituzione equivalente) a una persona che si \u00e8 distinta in modo particolare, nella materia di laurea, nel corso della propria vita.\nUn ateneo pu\u00f2 anche conferire una laurea \"honoris causa\" per onorare la memoria di uno studente defunto che aveva intrapreso il percorso di studi senza poterlo concludere. Tale titolo \u00e8 stato spesso assegnato, per esempio, a universitari arruolati nelle forze armate e caduti in tempo di guerra.\nLegislazione italiana.\nSecondo il dettato dell'art. 169 del testo unico approvato con regio decreto n. 1592/1933, pu\u00f2 essere conferita soltanto a persone che, per opere compiute o pubblicazioni fatte, siano venute in meritata fama di singolare perizia nelle discipline della Facolt\u00e0 per cui \u00e8 concessa.\nInoltre, l'articolo 331 autorizza i rettori delle universit\u00e0 \"a conferire a titolo d'onore la laurea o il diploma agli studenti militari caduti in guerra e agli studenti che, dopo la guerra, sono caduti per la redenzione della patria e per la difesa della vittoria\".\nMetodologie di conferimento.\nTipicamente questa laurea viene conferita nel corso di una cerimonia in \"pompa magna\", in concomitanza con le usuali cerimonie di laurea. Il ricevente viene invitato a tenere un discorso di accettazione davanti alla facolt\u00e0 riunita e agli altri laureati, evento che spesso costituisce il punto saliente della cerimonia.\nLe universit\u00e0 possono nominare ogni anno diversi riceventi per questi titoli onorifici. Le candidature passano attraverso vari comitati prima di essere approvate definitivamente dal Ministro per l'Universit\u00e0 e la Ricerca. I nominati vengono avvertiti solo dopo un'approvazione e un invito formale.\nUtilizzo e titolo relativo.\nColui che riceve una laurea \"honoris causa\" in Italia \u00e8 laureato a tutti gli effetti. L'assegnazione di una laurea \"honoris causa\" permette di fregiarsi della qualifica accademica di dottore. Per \"analogia iuris\" vengono rilasciati \"honoris causa\" anche lauree specialistiche e dottorati di ricerca, con le rispettive qualifiche di dottore magistrale e dottore di ricerca.\nL'ordinamento italiano \u00e8 uno dei rari casi al mondo in cui il titolo \"honoris causa\" \u00e8 principalmente associato al diploma di laurea. Nella maggioranza degli altri paesi il riconoscimento di particolari meriti scientifici \u00e8 comunemente premiato con il conferimento del titolo di dottore di ricerca \"honoris causa\". Tale incongruenza \u00e8 da mettere in relazione all'unicit\u00e0 dell'uso del titolo di \"dottore\" nell'ordinamento italiano rispetto all'uso internazionale, dove il \"dottore\" indica unicamente il dottore di ricerca.\nControversie.\n\u00c8 stata a volte rilevata la facilit\u00e0 o la frequenza in cui gli atenei conferiscono il titolo."}
{"id": "86252", "revid": "2225", "url": "https://it.wikipedia.org/wiki?curid=86252", "title": "Miyazaki Hayao", "text": ""}
{"id": "86253", "revid": "2225", "url": "https://it.wikipedia.org/wiki?curid=86253", "title": "Takahata Isao", "text": ""}
