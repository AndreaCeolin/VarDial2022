{"id": "38434", "revid": "628767", "url": "https://it.wikipedia.org/wiki?curid=38434", "title": "Cumani", "text": "I cumani, o comani (; ; ), talvolta chiamati anche polovezi, polovesi o poloviciani, furono una popolazione nomade, nello specifico il ramo occidentale dei kip\u010daki, parlante una delle lingue turche. Dopo l'invasione mongola del 1237, molti cercarono asilo nel Regno d'Ungheria, dove era gi\u00e0 presente una numerosa comunit\u00e0 cumana, mentre altri si distribuirono nel Secondo Impero bulgaro e in Anatolia: anche in tali regioni esistevano gi\u00e0 dei gruppi ivi stanziatisi prima dell'invasione.\nLegati in maniera stretta con i peceneghi, i cumani si spostavano dalle terre a settentrione del mar Nero e lungo il fiume Volga in una regione divenuta nota come Cumania, fino alle porte del Caucaso e dell'Impero corasmio. I cumani si guadagnarono presto la fama di feroci e formidabili guerrieri nomadi della steppa eurasiatica, tanto da esercitare una certa influenza negli scontri bellici avvenuti nei Balcani.\nPoich\u00e9 svariate comunit\u00e0 erano perlopi\u00f9 localizzate a ovest del mar Nero, risulta semplice comprendere come esse condizionarono in parte la politica della Rus' di Kiev, del Principato di Galizia-Volinia, del Khanato dell'Orda d'Oro, del Regno di Serbia, della Moldavia, del Regno di Georgia, dell'Impero bizantino, dell'Impero di Nicea, dell'Impero latino di Costantinopoli e della Valacchia: si tenga altres\u00ec presente che gli immigrati cumani si integrarono talvolta nell'\u00e9lite di ognuno dei paesi sopraccitati. Per quanto riguarda la Bulgaria, i cumani giocarono un ruolo di primo piano nel corso della quarta crociata e della fondazione del Secondo Impero. Circa una cinquantina di trib\u00f9 cumane e kip\u010daki si unirono politicamente per dare vita a una sorta di confederazione.\nIn ambito linguistico, l'idioma cumano \u00e8 attestato in alcuni documenti medievali ed \u00e8 il pi\u00f9 conosciuto delle antiche lingue turche. Il \"Codex Cumanicus\" era un manuale scritto in tale idioma per aiutare i missionari cattolici a comunicare con il popolo cumano.\nDenominazioni ed etimologia.\nCumano.\nIl termine \"cumano\" appare negli antichi testi romani per indicare una fortezza o una porta. Il naturalista e filosofo Plinio il Vecchio, vissuto nel I secolo d.C., menziona \"una fortezza, il cui nome \u00e8 Cumania, eretta allo scopo di impedire il passaggio delle innumerevoli trib\u00f9 che si trovavano oltre le Porte del Caucaso\" (Derbent o passo di Darial). Il filosofo greco Strabone (morto nel 24 d.C. circa) si riferisce al passo di Darial, noto anche come porta caucasica, parlando di \"Porta Cumana\". \nIl significato originale dell'endonimo \"cumano\" \u00e8 sconosciuto. Inoltre, spesso non \u00e8 chiaro se ci si riferisca volutamente o meno ai soli cumani o anche ai kip\u010daki, in quanto le due trib\u00f9 spesso vivevano fianco a fianco.\nNelle lingue turche \"qu\", \"qun\", \"q\u016bn\", \"quman\" o \"qoman\" significa \"pallido, giallastro, color crema\", \"giallo chiaro\" o \"grigio giallastro\". Mentre normalmente si presume che il nome si riferisse al colore dei capelli dei cumani, Imre Baski, un illustre turcologo, opta per altre ipotesi, tra cui, tra cui:\nTenendo presente che l'esonimo ungherese per cumani - cio\u00e8 \"Kun\", \"Kunok\" - veniva riportato come \"cunus\" o \"cuni\" nelle cronache ed era applicato a nomadi presenti gi\u00e0 precedentemente come nel caso dei peceneghi o degli oghuz, lo storico Gy\u00f6rgy Gy\u00f6rffy ha collegato il sostantivo \"kun\" agli Unni: il termine \"qun\", a suo dire, non andrebbe confuso con \"kun\". Tuttavia, Istv\u00e1n V\u00e1s\u00e1ry ha respinto l'ipotesi di Gy\u00f6rffy e ha sostenuto che \"la denominazione ungherese per indicare i cumani deve essere fatta risalire a una dei modi in cui la comunit\u00e0 nomade stessa si definiva, ovvero \"Qun\"\".\nCumania.\nAnche dopo che i Cumani non furono pi\u00f9 la potenza dominante nel loro territorio, la gente identificava ancora la regione come Cumania. Il cronista armeno Aitone da Corico si riferiva al Khanato dell'Orda d'Oro come \"Comania\". Il viaggiatore marocchino Ibn Battuta (1304-1369 circa) scrisse a proposito della Cumania: \"Questo deserto \u00e8 verde ed erboso senza alberi, n\u00e9 colline, alte o basse [...] non c'\u00e8 modo di viaggiare se non con i carri\". Lo storico persiano Hamdallah Mustawfi (1281-1349), affermava che la Cumania avesse un clima rigido e ottime aree idonee alla pastura, cosa che giustificava la presenza costante di bovini e cavalli. Nei suoi viaggi compiuti nel XIV secolo, l'esploratore Jehan de Mandeville diceva della Cumania: \nPolovezi.\nNelle lingue slave orientali e in polacco i cumani vengono designati come polovezi o poloviciani (\"Polovtsy\"), un termine derivato dalla radice slava * polv\u044a \"pallido; giallo chiaro; biondo\". Si dice spesso che \"Polovtsy\" o \"Polovec\" derivi dallo slavo antico \"polov\u016d\" (\u043f\u043e\u043b\u043e\u0432\u044a), \"giallo chiaro\": anche in russo tale termine vuol dire \"biondo\". La vecchia parola ucraina \"polovtsy\" (\u041f\u00f3\u043b\u043e\u0432\u0446\u0456), derivata da \"polovo\", ovvero \"paglia\" ma anche \"biondo, giallino\". I cumani occidentali, o polovezi, erano sovente chiamati \"Soro\u010dinetses\" dai Rus', un sostantivo apparentemente legato al turco \"sary chechle\", ossia \"dai capelli gialli\". Un'etimologia simile potrebbe avere riguardato i \"\u015a\u0101r\u012b\", migrati anch'essi verso ovest per\u00f2 prima dei qun. Tuttavia, secondo O. Suleymenov \"polovtsy\" potrebbe derivare da una parola slava che sta per \"occhi azzurri\", cio\u00e8 il serbo-croato \"pl\u0203V\" (\u043f\u043b\u0430\u0311\u0432), \"blu\". Tuttavia, anche questa parola significa \"chiaro, biondo\" ed \u00e8 in effetti affine ai sostantivi sopraccitati: si pensi allo slavo orientale \"polov\u016d\", al russo \"pol\u00f3vyj\" (\u043f\u043e\u043b\u043e\u0432\u044b\u0439) o all'ucraino \"polov\u00fdj\" (\u043f\u043e\u043b\u043e\u0432\u0438\u0439). Bench\u00e9 probabilmente vi fossero individui biondi tra i kip\u010daki, \u00e8 pi\u00f9 credibile a livello antropologico la ricostruzione di chi sostiene, sulla base dei tratti della maggior parte dei popoli turchi, una mescolanza di alcuni caratteri dell'Asia orientale e la presenza di capelli scuri e occhi castani. \u00c8 stata evidenziata un'ennesima ulteriore etimologia alternativa di \"Polovtsy\": la radice slava * \"p\u020dlje\" \"campo\" (cfr. in russo \"p\u00f3le\"), che implicherebbe quindi che i polovezi fossero \"uomini dediti all'agricoltura\" o \"uomini della steppa\", a differenza dei tatari Lipka.\nFolban, Vallani, Valwe.\nNelle lingue germaniche, i cumani erano chiamati \"Folban\", \"Vallani\" o \"Valwe\", tutte definizioni derivate dalla radice proto-germanica * \"falwa\"- che significa \"pallido\" (trasformatosi in inglese in \"fallow\", maggese). Nel racconto tedesco di Adamo di Brema, come quello di Matteo di Edessa, i cumani erano indicati semplicemente come \"i Biondi\".\nKip\u010daki.\nNon \u00e8 noto se il termine kip\u010daki si riferisse solo ai kip\u010daki veri e propri o anche, in modo estensivo, ai cumani. Le due trib\u00f9 alla fine si fusero, vissero insieme e probabilmente si scambiarono armi, cultura e lingue; i cumani comprendevano la met\u00e0 occidentale della confederazione, mentre i kip\u010daki e, forse, i qangli (verosimilmente collegati a tre trib\u00f9 peceneghe conosciute tutte come kangari) comprendevano la sezione orientale. Questa confederazione e la loro convivenza potrebbero aver reso davvero arduo per gli storici il compito di realizzare una narrazione degli eventi precedenti all'unione delle trib\u00f9.\nL'etimologia popolare dei kip\u010daki postulava che il termine significasse \"albero cavo\"; secondo una nota leggenda tramandata da tale trib\u00f9, la donna che diede origine alla loro stirpe avrebbe partorito suo figlio all'interno di un albero cavo. Il linguista ungherese Gyula N\u00e9meth fa notare che il termine siberiano \"q\u0131p\u010daq\", \"arrabbiato, irascibile\", \u00e8 attestato nel solo dialetto siberiano Sa\u011fay. Klyashtorny collega kip\u010daki a \"qov\u00ef\", \"qovuq\", \"sventurato, sfortunato\"; tuttavia Peter Benjamin Golden percepisce una migliore corrispondenza con \"q\u00efv\", \"buona sorte\" e nel suffisso aggettivale -\"\u010d\u0101q\". Al di l\u00e0 di tutte queste ricostruzioni, Golden sottolinea che la forma e l'etimologia originali dell'etnonimo \"rimangono un argomento controverso e oggetto di speculazione\".\nTrib\u00f9.\nLe fonti della Rus' di Kiev, quelle mamelucche, ungheresi e cinesi riportano i nomi di molti gruppi tribali cumano-kip\u010daki: Altun-oba, Arslan-opa, Ay-opa, Bada\u010d, Barat ~ Beret ~ Baraq, Baya(w)ut, Bur\u010do\u011fli (R. Bur\u010debi\u010di; Un. Borcsol), B.z\u00e2ng\u00ee ~ B.z\u00e2nr\u00ee (&lt;? * Buranl\u00ef \"tempestoso\"), \u010ca\u011fraq ~ \u010co\u011fraq ~ \u010ca\u011fraq, \u010cenegrepa (&lt; Mong. \"\u010cengkir\" \"azzurro, bluastro\"), \u010citey (o\u011fl\u00ef) (R. Chit\u0463yebichi), \u010cirtan ~ (* Ozur) \u010cortan (Un. Csertan), Dorut ~ D\u00f6r\u00fct ~ D\u00f6rt, En\u010do\u011fl\u00ef ~ \u0130lan\u010dugl\u00ef (Un. Iloncsuk), \u0130t-oba, Qitan-opa, Knn (?) (entrambi corrotti da K\u00f6ten, R. Kotian\u044a, Un. K\u00f6t\u00f6ny; o dal nome tribale turco Keyit, che significa \"irritare, infastidire\"), K\u00fc\u010deba ~ K\u00fc\u010dc\u00f6ba (R. Kou\u010debi\u010di), K\u00fc\u010det, Kor ~ Qor (U. K\u00f3r), Qara B\u00f6rkl\u00fc, Qay -opa (R. Kaepi\u010di), Qol-oba ~ Qul-oba (R. Kolobi\u010di ~ Kulobi\u010di), Qmng\u00fb / Qumanlu, Qon\u011furo\u011fl\u0131 (H. Kongur), Mekr\u00fcti ~ Bekr\u00fcti ~ Bek\u00fcrte, Ming\u00fczo\u011fl\u0131, Orunqu (t) (dal mong. Oro\u014b\u011fu \"piccola, gazzella di colore marrone\"), \u00d6lberli (\u011f) ~ \u00d6lperli (\u011f) (Ar. al-b.rl\u016b ~ al-b.rl\u012b, R. Olperliu (ie) ve, Olb\u0463ry, Ol\u00fcbery, Ci. Yuliboli (\u7389 \u91cc\u4f2f\u91cc), Lt. reges Uilperitorum, dal mg. \u00d6l\u00f6b\u00fcr \"malato, infermo\" o tu. * Alp-erl\u00fc), \u00d6ren ~ Uran, Pe\u010deneg, Shanmie gumali (\u82eb \u6ec5 \u53e4 \u9ebb \u91cc), Tar\u011f\u00efl (R. Targolove), Tarew (R. Tar\u044cevskyi), Terter ~ Teriter-oba (R. Ter\u044cterobi\u010di), Toqsoba (R. Toksobi\u010di), T\u011f Y\u0161q\u00fbt (* Ta\u011f Ba\u0161qurt?) , Ula\u0161o\u011fl\u00ef (R. Ulashebi\u010di; Un. Ol\u00e1s), Urus-oba (R. Ourusoba; dall'endonimo * Aoru\u0161a legato agli Alani turchizzati, in greco: \u0391\u03bf\u03c1\u03c3\u03bf\u03b9), Yimek ~ Yemek (R. Polovtsi Yemiakove), Yete-oba (R. Yetebi\u010di), Yu\u011fur, Moguty, Tatrany, Revugy, Shel\u00fcbiry, Topchaki (che Baskakov considerava legati ai \u010corni Klobuky), Elborili, Kotan, ecc.\nSette di questi - Toqsoba (che significa \"bottiglia di cuoio doppio\" o \"nove clan\", legati alle \"nove trib\u00f9\" del Toquz Oghuz), Borcsol (letteralmente \"figli del pepe\"), Csertan (\"picca\"), Ol\u00e1s (\"unione, federazione\"), K\u00f3r ~ K\u00f3l (\"piccolo, pochi\"), Iloncsuk (\"piccolo serpente\") e Koncsog (\"pantaloni di pelle\") - alla fine si stabilirono in Ungheria.\nStoria.\nOrigini.\nLe origini dei Cumani non sono chiare e non esiste una teoria universalmente accettata: proprio per tale ragione, la storiografia appare frammentata.\nQun.\nGli autori cinesi riferivano di una trib\u00f9 tiele chiamata \u6e3e (Mand. \"H\u00fan\" (CM * \"\u0266uon\"), forse una trascrizione o un errore di trascrizione di * \"Qun\", situata a nord del fiume Tuul. Gli scritti del geografo Hasib al-Marwazi (1120 circa) affermano che un popolo turco \"Qun\" proveniva dai confini della Cina settentrionale - \"la terra dei Qitay\" (forse giunto in loco dopo aver viaggiato da ancora pi\u00f9 a est). Dopo aver lasciato le terre dei kitai, probabilmente a causa dell'espansione degli stessi, i qun entrarono nel territorio del popolo \u0161ari, i cui appartenenti furono scacciati dai qun. Marwazi riportava che fossero cristiani nestoriani. Golden ha ipotizzato che questi qun potessero derivare \"da quello stesso agglomerato di popoli mongolici da cui provenivano i Qita\u00f1\"; tuttavia, lo stesso Golden in scritti successivi si sentiva pi\u00f9 propenso a considerare i qun vicini ai turchi. Lo storico siriano Yaqut (1179\u20131229) menziona i qun nel \"Dizionario delle contrade\", dove osserva che \"il sesto iqlim\" (clima, l'unit\u00e0 suddivisa adoperata da Yakut per descrivere le varie regioni del mondo) \"inizia dove l'ombra del meridiano dell'equinozio \u00e8 sette, sei decimi e un sesto di un decimo di piede. La sua estremit\u00e0 supera l'inizio di un solo piede. Questa zona include la patria dei qayi, qun, kirghizi, kimaki, a- Tagazgaz, le terre del turcomanni, f\u0101r\u0101b e la terra dei cazari\". Anche lo storico armeno Matteo di Edessa (morto nel 1144 parlava dei cumani adoperando il termine \u03c7arte\u0161, che significa \"biondo\", \"pallido\", \"chiaro\".\nRelazioni con i kip\u010daki.\nNon \u00e8 possibile stabilire se i cumani abbiano sottomesso i kip\u010daki, se i \u015bari sconfitti dai kip\u010daki dovessero essere identificati come Kipchaks, o se rappresentassero semplicemente le comunit\u00e0 occidentali delle trib\u00f9 di lingua prevalentemente kip\u010dako-turca. I qun e i \u015bari identificati da Czegl\u00e9dy come yugur gialli furono forse indotti a unirsi ai kimek o presero il controllo di detta unione e risultarono da loro assorbiti. Di conseguenza, i kip\u010daki sostituirono gradualmente i kimek come gruppo dominante nella regione, mentre i qun avevano guadagnato la supremazia sulle trib\u00f9 pi\u00f9 occidentali ed erano divenuti noti come quman (anche se le difficolt\u00e0 rimangono nel comprendere quando i qun divennero cumani: \"Qun\"' + \"man\" \"i veri qun\"?&gt; *\"qumman\" &gt; \"quman\"?). I kimek vennero in seguito individuati tra i cumani e i kip\u010daki come yimek o yemek.\nPotapov scrive che:\nConquiste.\nI cumani accedettero alle praterie dell'attuale steppa della Russia meridionale nell'XI secolo d.C. e effettuarono delle scorrerie nell'Impero bizantino, nel Regno d'Ungheria, nel Principato di Perejaslavl e nella Rus' di Kiev. L'ingresso dei cumani nell'area spinse i turchi Oghuz a spostarsi a ovest, evento a cui segu\u00ec la marcia dei peceneghi a ovest del fiume Dnepr. Gli attacchi dei cumani e dei rus' contribuirono all'allontanamento degli oghuz dalle steppe a nord del mar Nero. Mahmud da Kashgar affermava nel 1076 che il territorio in mano cumana confinava a est con una citt\u00e0 nei pressi di Talas. I cumani penetrarono per la prima volta nel Bugeac (Bessarabia) in un momento imprecisato intorno al 1068-1078, dando luogo a una spedizione congiunta con i peceneghi contro Adrianopoli nel 1078. Nello stesso anno, fu avviata da altre trib\u00f9 una guerra contro la Rus': la \"Cronaca degli anni passati\" riferisce delle attivit\u00e0 compiute dagli yemek cumani nella regione della Bulgaria del Volga.\nOrganizzazione politica.\nIl vasto territorio in mano ai cumani e ai kip\u010daki era amministrato da unit\u00e0 tribali vagamente collegate che rappresentavano una forza militare dominante ma non erano mai politicamente unite da una potente autorit\u00e0 centrale; i khan agivano infatti di propria iniziativa. Non venne mai stabilito uno Stato in senso proprio, ma si diede invece vita a una confederazione, la quale si estendeva dal Danubio a Taraz, in Kazakistan. Un simile meccanismo dovette verosimilmente continuare a funzionare perch\u00e9 non si affrontarono minacce prolungate prima dell'invasione mongola, sebbene sia possibile affermare che s\u00ec, pi\u00f9 duratura fu l'esistenza della confederazione, ma ne fu anche accelerato il processo di sfaldamento. Robert Wolff afferma che la disciplina e la coesione permisero ai cumano-kip\u010daki di conquistare un territorio cos\u00ec vasto. Al-Idr\u012bs\u012b affermava nei suoi scritti che la Cumania prendeva il nome dalla citt\u00e0 omonima, riportando: \"La citt\u00e0 di Khazaria e quella di Kirait distano 25 leghe [circa 40\u00a0km]. Da l\u00ec a Cumanie, il luogo che ha conferito il nome ai cumani, la distanza \u00e8 uguale; questa citt\u00e0 \u00e8 anche chiamata Cumania Nera. Da Cumania Nera a Tmutarakan' (MaTlUqa), indicata come Cumania Bianca, si contano 50 leghe [circa 80\u00a0km]. Cumania Bianca \u00e8 un grande centro abitato [...] Infatti, in questa quinta ripartizione della settima sezione rientrano la zona settentrionale della terra di Russia e quella settentrionale della terra di Cumania [...] In questa sesta parte si proceder\u00e0 alla descrizione della terra della Cumania Interna e di parti della terra della Bulgaria\".\nSecondo il viaggiatore ebreo del XII secolo Petachiah di Ratisbona tale popolazione \"non ha re, ma solo principi e famiglie nobili\".\nI cumani interagirono continuamente con i principati della Rus', la Bulgaria, l'Impero bizantino e gli stati della Valacchia nei Balcani, oltre che con l'Armenia e il Regno di Georgia nel Caucaso e con l'Impero corasmio in Asia centrale. I cumano-kip\u010daki erano tenuti in grande considerazione nel continente asiatico, soprattutto se si pensa agli stretti legami intrattenuti con la casa reale della Corasmia tramite alleanze coniugali. Per quanto riguarda i commerci, questi venivano intrattenuti sia con le comunit\u00e0 indiane e cinesi che con quelle dell'Europa occidentale, non ultima la citt\u00e0 di Venezia. Notevoli risultavano gli interessi commerciali in Crimea, penisola piena di porti e fonte di tributi per i cumani. Una delle principali aree di scambio era l'antica Sudak, che Ibn al-Air considerava la \"citt\u00e0 del Qifjaq da cui (derivano) i loro beni materiali. Situata sul Mar Khazar, le navi vi giungono portando vesti e schiavi, pellame.\" Per via del loro predominio politico, la lingua cumana divenne una delle pi\u00f9 parlate della regione [a cavallo tra Europa orientale e Asia centrale]. Infatti, tale idioma fu adottato dagli ebrei caraiti e le comunit\u00e0 armene di Crimea (che produssero molti documenti scritti in kipchak con l'alfabeto armeno), alcuni dei quali sono stati conservati per secoli fino ai giorni nostri.\nBattaglie nella Rus' di Kiev e nei Balcani.\nI cumani si interfacciarono per la prima volta con i rus' nel 1055, quando avanzarono verso il principato di Perejaslavl, ma il sovrano di allora, Vsevolod, raggiunse un accordo con loro evitando cos\u00ec uno scontro militare. Nel 1061, tuttavia, i cumani, guidati da un certo Sokal, invasero e devastarono le terre oggi situate nell'odierna Ucraina centro-settentrionale; tale evento scaten\u00f2 un conflitto che sarebbe durato per 175 anni. Nel 1068 nella battaglia del fiume Alta, i cumani sconfissero gli eserciti dei tre figli di Jaroslav il Saggio, il Gran Principe Izjaslav I, il principe Svjatoslav di \u010cernigov e il principe Vsevolod di Perejaslavl. La vittoria dei cumani li spinse a invadere nuovamente e ripetutamente la Rus' di Kiev, in cui era facile effettuare razzie e fare prigionieri, i quali venivano fatti schiavi o venduti nei mercati del sud. Le regioni pi\u00f9 vulnerabili erano nello specifico il Principato di Perejaslavl, quello di Novgorod-Seversk e quello di \u010cernigov.\nI cumani inizialmente riuscirono a sconfiggere il Gran Principe Vladimir II Monomaco della Rus' di Kiev nel 1093 nella battaglia del fiume Stuhna, ma non prevalsero contro le forze combinate dei principati Rus' guidati da Monomaco e furono costretti a ritirarsi a nord del Caucaso. In queste battaglie, alcuni gruppi peceneghi e oghuz si unirono ai cumani e furono incorporati nel sistema di guardia di frontiera a ridosso della Rus'. Il khan Boniak scagli\u00f2 delle invasioni a Kiev nel 1096, 1097, 1105 e 1107: nella prima occasione, Boniak riusc\u00ec a incendiare il palazzo principesco di Berestove, oltre che il Monastero delle grotte di Kiev; nell'ultima, Boniak venne sbaragliato vicino a Lubny nel 1107 dalle forze dei principi della Rus' di Kiev. Il condottiero cumano si riprese e concentr\u00f2 le sue attenzioni sull'esercito ungherese guidato da Colomanno nel 1099, impossessandosi infine del tesoro reale. Nel 1109, Vladimir II Monomaco effettu\u00f2 un'ulteriore incursione contro i cumani e cattur\u00f2 \"1000 tende\". Nel 1111, 1113 e 1116 seguirono ulteriori rappresaglie contro i cumani che portarono alla liberazione e all'incorporazione di altre trib\u00f9 peceneghe e oghuz.\nNello stesso periodo, i cumani si spinsero verso l'Impero bizantino e nella Bulgaria del Volga. Quest'ultima regione fu nuovamente attaccata pi\u00f9 tardi dal khan Ayepa, suocero del Gran Principe di Kiev Jurij Dolgorukij, forse su istigazione di lui. I bulgari del Volga a loro volta avvelenarono Ayepa \"e gli altri principi, causando la morte di tutti\" e, nel 1089, Ladislao I d'Ungheria sconfisse i cumani non appena attaccarono il Regno. A due anni di distanza, i peceneghi, una popolazione turca semi-nomade delle praterie dell'Eurasia sudoccidentale, furono definitivamente sconfitti come forza indipendente nella battaglia di Levounion dalle armate combinate bizantine, dirette dall'imperatore Alessio I Comneno, e un esercito cumano sotto gli ordini di Togortok/Tugorkan e Boniak. Attaccati di nuovo nel 1094 dai cumani, molti peceneghi persero la vita, comportando la scelta da parte di alcuni gruppi di trovare rifugio in Ungheria come avrebbero fatto gli stessi cumani qualche decennio dopo. Nel 1091-1092 i cumani diretti da Kopulch invasero la Transilvania e l'Ungheria, spostandosi nel Bihor e giungendo fino ai fiumi Tibisco e Timi\u0219. Il bottino di guerra composto da merci e prigionieri fu diviso in tre gruppi, ma presto gli attaccanti subirono gli attacchi vittoriosi lanciati dal re Ladislao I.\nNel 1092, i cumani ripresero le loro incursioni contro i rus' e si spinsero anche verso il Regno di Polonia: difficile credere che abbiano interagito con comunit\u00e0 posizionate a latitudini superiori come i lituani. Nel 1094-1095 i cumani sotto il comando di Tugorkan, a sostegno del pretendente bizantino in esilio, Costantino Diogene, come pretesto per eseguire un saccheggio, invasero i Balcani e conquistarono la provincia di Paristrion, a nord della Tracia. I cumani avanzarono a quel punto fino ad Adrianopoli e Anchialos senza riuscire a sottometterle. Negli anni seguenti, quando i cavalieri della prima crociata stavano attraversando l'impero, Bisanzio offr\u00ec ai cumani titoli e doni di prestigio per placarli, cosa che riusc\u00ec a preservare buoni rapporti in seguito. Nel 1097-1099, Sviatopolk II di Kiev chiese aiuto ai cumani contro re Colomanno I d'Ungheria, coinvolto in una faida con Volodar Rostislavi\u010d, principe di Przemy\u015bl. Colomanno e il suo esercito attraversarono i Carpazi e assediarono Przemy\u015bl, spingendo David Igorevi\u010d, un alleato del sopraccitato Volodar, a convincere i cumani sotto khan Boniak e Altunopa ad attaccare i magiari. Questi ultimi subirono una cocente sconfitta, tanto che la \"Cronaca illuminata\" afferma: \"Raramente gli ungheresi subirono un tale massacro come in questa battaglia\". Nel 1104 i cumani si allearono con il principe Volodar, mentre due anni dopo avanzarono nel Principato di Volinia, venendo per\u00f2 respinti da Svjatopolk II. Nel 1114, si scelse di dare luogo a un'ennesima invasione, passando dalla pianura rumena occidentale nei Balcani bizantini: dieci anni dopo accadde la stessa cosa. Nel 1135, i cumani invasero nuovamente il Regno di Polonia. Durante la seconda e la terza crociata, nel 1147 e 1189, gli europei dovettero scontrarsi con i cumani, alleati della dinastia Asen del Secondo Impero bulgaro, o al servizio dei romei. Nel frattempo, alcune trib\u00f9 si stanziarono nel Regno di Georgia e accettarono la fede cristiana. Alcuni membri di esse finirono presto per ricoprire posizioni di rilievo, contribuendo ad assistere i georgiani nelle guerre contro gli aggressivi selgiuchidi: pi\u00f9 o meno a cavallo del XIII secolo, la Georgia visse il periodo di maggiore splendore divenendo la potenza incontrastata della regione: i kip\u010daki del posto venivano indicati come \"naqivchaqari\". Dopo la morte di Monomaco nel 1125, i cumani tornarono nella steppa lungo i confini della Rus' e i combattimenti ripresero nel 1128. Fonti della Rus' sostengono che Sevinch, figlio del khan Boniak, espresse il desiderio di infilzare la sua spada \"nel cancello d'oro di Kiev\", come aveva fatto suo padre prima di lui.\nIl 20 marzo 1155, il principe Gleb Yurjevi\u010d espugn\u00f2 Kiev con l'aiuto di un'armata cumana diretta da Chemgura. Nel 1160 le incursioni dei cumani nella Rus' divennero ormai una consuetudine nell'arco dei dodici mesi. Tali assalti misero sotto pressione la Rus' e condizionarono le rotte commerciali verso il mar Nero e Costantinopoli: una fase di stallo si ebbe tra il 1166 e il 1169, quando il gran principe Andrej Bogoljubskij, figlio della primogenita del khan Ayepa, prese possesso di Kiev nel 1169 e insedi\u00f2 Gleb come suo fantoccio. Questi mise di guardia in citt\u00e0 i \"selvaggi\" kip\u010daki, cos\u00ec come degli oroghuz e dei berendei. In seguito, i sovrani del Principato di \u010cernigov tentarono di impiegare l'esercito del khan Kon\u010dek contro la Rus' di Kiev e Suzdal'. L'alleanza tra \u010cernigov e i cumani and\u00f2 incontro a un'importante battuta d'arresto nel 1180, quando durante una battaglia Elrut, il fratello di Kon\u010dek, mor\u00ec. Nel 1177, un esercito cumano alleatosi con Rjazan' saccheggi\u00f2 sei citt\u00e0 che appartenevano ai berendei e ai torkil. Nel 1183, i rus' surclassarono un grande esercito cumano e catturarono il khan Kobiak (Kobek) cos\u00ec come i suoi figli e altri uomini di corte; successivamente Kon\u010dek, un altro khan, avvi\u00f2 i negoziati per liberarlo. \nCome suo figlio K\u00f6ten, attivo prima dell'invasione mongola, Kon\u010dek riusc\u00ec a creare una forza pi\u00f9 coesa unendo vari gruppi di kip\u010daki, in particolare quelle situate ai due estremi geografici dei suoi possedimenti. Il nuovo signore rimpiazz\u00f2 altres\u00ec il vecchio sistema di governo in base al quale a comandare doveva essere il capotrib\u00f9 pi\u00f9 anziano, trasmettendo il potere a suo figlio Koten. Igor Svjatoslavi\u010d, sovrano del Principato di Novgorod-Seversk, attacc\u00f2 i cumani nelle vicinanze del fiume Kayala nel 1185 senza successo; questa battaglia funse da ispirazione per il poema epico della rus' intitolato \"Canto della schiera di Igor e per il lavoro di Alexander Borodin \"Il principe Igor. La serie pressoch\u00e9 infinita di attacchi e contrattacchi tra le due fazioni indica che entrambe raramente, se non mai, furono in grado di raggiungere l'unit\u00e0 necessaria per sferrare un colpo fatale. Gli attacchi cumani alla Rus' finivano spesso per avere delle conseguenze nelle zone caucasiche e danubiane, esposte agli assalti di chi credeva fosse quello il momento adatto per colpire.\nNei Balcani, i cumani risultavano in contatto con tutte le alte sfere. Essi combattevano con il Regno d'Ungheria, alleato con il Secondo Impero bulgaro e godevano di una certa fama in tema di abilit\u00e0 negli scontri; altre comunit\u00e0 stanziatesi in Valacchia imbracciavano le armi a scapito dell'Impero bizantino. Una variante della pi\u00f9 antica cronaca turca, \"Oghuzname\" (Il racconto del khan degli oghuz), racconta che i cumani si scontravano con i magiari, i rus', i rumeni (Ulak) e i baschiri che si erano rifiutati di sottomettersi alla loro autorit\u00e0.\nNella veste di collaboratori dei bulgari e dei valacchi, si ritiene che i cumani abbiano svolto un ruolo significativo nella rivolta guidata dai fratelli Asen e Pietro di T\u0103rnovo, che port\u00f2 alla vittoria su Bisanzio e alla restaurazione dell'indipendenza della Bulgaria nel 1185. Istv\u00e1n V\u00e1s\u00e1ry afferma che senza la partecipazione attiva della popolazione originaria dell'Asia centrale, i ribelli valacchi e bulgari non avrebbero mai potuto prevalere sui romei e, infine, senza il supporto militare dei cumani, il processo di restaurazione bulgara non avrebbe mai potuto essere realizzato. La creazione del Secondo Impero bulgaro nel 1185 comport\u00f2 cambiamenti fondamentali nella sfera geopolitica ed etnica dei Balcani, anche per via dei cumani. A fianco dell'imperatore Kalojan nelle guerre contro i latini, nel 1205, quando avvenne la battaglia di Adrianopoli (1205), cavalieri leggeri cumani contribuirono alla schiacciante vittoria sugli avversari. Le truppe cumane continuarono a essere assunte per tutto il XIII e XIV secolo sia dai bulgari che dai bizantini.\nI cumani che rimasero a est e a sud dei Carpazi fondarono una contea chiamata Cumania, divenuta col tempo una caotica zona di scontri in un'area che comprendeva una parte delle odierne Moldavia e Romania. I re ungheresi rivendicarono la supremazia sulla Cumania (tra i nove titoli dei re ungheresi delle dinastie Arpadi e Anjou figurava \"rex Cumaniae\") ma pochi, se non nessuno, dei capi cumani riconobbero la loro signoria, rendendo pertanto \"rex Cumaniae\" un mero titolo allegorico.\nInvasioni mongole.\nCome la maggior parte degli altri popoli dell'Europa orientale medievale, i cumani dovettero confrontarsi con l'inesorabile avanzamento dei mongoli guidati da Jebe e Subedei. Gli asiatici attraversarono le montagne del Caucaso all'inseguimento di Muhammad II, lo sci\u00e0 della dinastia Khwarezmid, e incontrarono e poi sconfissero i cumani nella Subcaucasia nel 1220. I khan cumani Danylo Kobiakovy\u010d e Yurii Konchakovy\u010d perirono in battaglia, mentre gli altri gruppi, quelli comandati da Khan K\u00f6ten, riuscirono a ottenere aiuto dai principi della Rus'.\nMentre i mongoli si avvicinavano alla Russia, il khan K\u00f6ten fugg\u00ec alla corte di suo genero, il principe Mstislav Mstislavi\u010d di Galizia, dove fece \"numerosi regali: cavalli, cammelli, bufali e ragazze. E present\u00f2 loro questi doni, dicendo quanto segue: \u00abOggi i mongoli hanno portato via la nostra terra e domani verranno e porteranno via la tua\u00bb\". I cumani furono tuttavia ignorati per quasi un anno, poich\u00e9 i rus' avevano patito per decenni le loro incursioni. Quando per\u00f2 giunse a Kiev la notizia che i mongoli stavano marciando lungo il fiume Dnestr, non si pot\u00e9 soprassedere sulle richieste di soccorso. Mstislav l'Audace organizz\u00f2 quindi un consiglio di guerra a Kiev, al quale parteciparono Mstislav Romanovi\u010d, il principe Jurij II di Vladimir e Mstislav Svyatoslavi\u010d di \u010cernigov. I sovrani promisero sostegno ai cumani fedeli a K\u00f6ten e diedero vita a un patto di assistenza: si prevedeva di spostarsi congiuntamente a est per spazzare via ogni singolo mongolo trovato sulla strada. Concordato un punto d'incontro, ci si mosse per radunare un esercito, il cui numero di unit\u00e0 raggiunse abbastanza presto gli uomini. Quando le truppe raggiunsero Perejaslavl, queste furono accolte da un inviato mongolo che cerc\u00f2 di convincerle a non combattere: bench\u00e9 fosse stato effettuato anche un ulteriore tentativo diplomatico volto a evitare gli scontri, l'armata congiunta non si ferm\u00f2, attravers\u00f2 il fiume Dnepr e marci\u00f2 verso est per nove giorni all'inseguimento di un piccolo contingente mongolo, inconsapevolmente spronata da una falsa ritirata. La battaglia pi\u00f9 importante ebbe luogo vicino al fiume Kalka nel 1223. A causa della confusione e di alcuni errori strategici, le efficaci tattiche militari e le qualit\u00e0 di combattimento dei mongoli prevalsero: in preda al caos, i rus' non riuscirono a riorganizzarsi e furono annientati, mentre i cumani furono in grado di eludere la furia degli avversari. Il territorio controllato da Brodnics, un condottiero valacco con cui pare i cumani fossero alleati, si estendeva nelle parti inferiori del fiume Prut, nella moderna Romania e Moldavia. Durante la seconda invasione mongola dell'Europa orientale avvenuta nel 1237-1240 e a seguito delle numerose perdite riportate nelle lotte o nelle incursioni, vari gruppi di cumani andarono a vivere con i bulgari del Volga, i quali non erano stati ancora attaccati.\nIstvan Vassary afferma che dopo la conquista mongola \"inizi\u00f2 una migrazione su larga scala verso ovest dei cumani\": alcuni di essi si trasferirono anche in Anatolia, Kazakistan e Turkmenistan. Nell'estate del 1237 giunsero i primi sfollati in Bulgaria: una volta attraversato il Danubio, lo zar Ivan Asen II non riusc\u00ec stavolta a tenerli indietro, come aveva spesso potuto fare in precedenza; l'unica possibilit\u00e0 che gli rimaneva era a quel punto consentirgli di marciare attraverso la Bulgaria in direzione sud. Questi procedettero attraverso la Tracia fino ad Adrianopoli e Didymoteicho, saccheggiando e devastando le citt\u00e0 e le campagne lungo la strada proprio come avvenuto nei decenni precedenti. L'intera Tracia divenne, come la definisce Giorgio Acropolite, un \"deserto abitato da Sciti\".\nUn attacco diretto alla Cumania avvenne solo nel 1238-1239 e incontr\u00f2 una seria resistenza da parte di vari khan locali: il colpo finale fu assestato nel 1241, quando le steppe del Ponto passarono in mano agli assalitori mongoli e la confederazione cumano-kip\u010daka cess\u00f2 di esistere come entit\u00e0 politica: le restanti trib\u00f9 si dispersero divenendo o sudditi dei conquistatori, ai quali si mescolarono, come parte di quelle che sarebbero diventate note come Orda d'Oro (Khanato kip\u010dako) e l'Orda Nogai, o fuggendo a ovest nell'Impero bizantino, nel Secondo Impero Bulgaro e nel Regno d'Ungheria, dove si integrarono nell'\u00e9lite e riuscirono in taluni casi a ricoprire addirittura il ruolo di sovrani e nobili con svariati privilegi. Altri prigionieri cumani furono venduti come schiavi, perlopi\u00f9 ai mamelucchi in Egitto, ma tra chi scelse di recarsi di propria spontanea volont\u00e0 nel Nordafrica figurano uomini che avrebbero raggiunto il grado di sultano o avrebbero detenuto il ruolo di autorit\u00e0 regionale in qualit\u00e0 di emiri o bey. Alcuni dei mamelucchi guidati dal sultano Baybars avrebbero combattuto di nuovo i mongoli sconfiggendoli nella battaglia di Ayn Jalut e in quella di Elbistan.\nUn gruppo di cumani guidato da due capi di nome Jonas e Saronius, il primo dei quali era di rango pi\u00f9 alto, fece il suo ingresso nell'Impero latino di Costantinopoli senza combattere intorno al 1240, probabilmente fuggendo anch'esso dagli assalitori asiatici. Saronius, riportato da Alberico delle Tre Fontane, \u00e8 probabilmente frutto di una corruzione del nome cumano S\u00ef\u010dgan, che significa \"topo\"; \u00e8 noto che assistette l'imperatore Baldovino II nella conquista di Tzurullon a scapito di Nicea in quell'anno. L'anno successivo, le figlie convertitesi al cristianesimo di Saronius sposarono due dei principali nobili dell'impero, Baldovino di Hainaut e Guglielmo di Meri, mentre la figlia di Jonas spos\u00f2 Narjot de Toucy, il quale aveva operato come reggente dell'impero quando Baldovino era impegnato altrove. Quando Narjot mor\u00ec nel 1241, sua moglie divenne suora. Jonas mor\u00ec quello stesso anno e fu sepolto in un tumulo fuori Costantinopoli a seguito di una cerimonia pagana: secondo Aubrey, furono sacrificati al funerale otto guerrieri volontari e ventisei cavalli.\nStanziamento nella grande pianura ungherese.\nIl re Andrea II d'Ungheria concesse la regione del Burzenland ai cavalieri teutonici nel 1211, allo scopo di garantire la sicurezza dei confini sud-orientali del suo regno contro i cumani. L'ordine religioso cavalleresco diede vita a una campagna contro la popolazione di origine asiatica in nome del re Andrea negli anni 1221\u20131225. Tuttavia, i cavalieri teutonici non riuscirono a sconfiggere i cumani e decisero di stabilirsi altrove nel continente europeo per dare poi vita allo Stato monastico. Nel 1238, dopo gli attacchi mongoli alla Cumania, il re B\u00e9la IV d'Ungheria offr\u00ec rifugio al resto del popolo nomade sotto il loro khan K\u00f6ten, che a sua volta promise di convertire le famiglie al suo seguito al cristianesimo. B\u00e9la sperava di utilizzare i nuovi sudditi come truppe ausiliarie contro i mongoli, che stavano gi\u00e0 minacciando l'Ungheria: ai cumani si unirono i jasz, di origine iraniana. Il mongolo Batu Khan ordin\u00f2 a quel punto a B\u00e9la di smettere di offrire rifugio ai cumani ed emise un ultimatum, ricordando al magiaro che mentre i nomadi potevano facilmente scappare, in quanto abili cavalieri, non era invece cos\u00ec per gli ungheresi, che abitavano in uno stato sedentario e non potevano vantare un simile lusso. B\u00e9la rifiut\u00f2 di cedere al ricatto di Batu.\nIntorno al dicembre 1240, giunse la notizia che i mongoli stavano avanzando verso l'Ungheria. B\u00e9la decise quindi di realizzare delle fortificazioni sui Carpazi, dopodich\u00e9 torn\u00f2 a Buda e convoc\u00f2 un consiglio di guerra. Tuttavia, anzich\u00e9 coalizzarsi contro gli aggressori, molti dei baroni dimostrarono le loro ostilit\u00e0 nei confronti dei cumani: a loro dire, tra i mongoli figuravano dei kip\u010daki, ma veniva ignorato il fatto che questi erano stati arruolati con la forza e non ricoprirono mai dal principio ruoli di rilievo nell'organizzazione militare. I baroni nutrivano particolare risentimento verso K\u00f6ten, nonostante i mongoli avessero attaccato il suo popolo da quasi 20 anni. In una siffatta situazione B\u00e9la si trov\u00f2 costretto a prendere posizione: sentendo di dover mostrare la sua forza e tenere dalla sua parte i nobili ribelli, ordin\u00f2 che K\u00f6ten fosse rinchiuso nel suo alloggio. Un simile atteggiamento non plac\u00f2 l'aristocrazia locale, avendo anzi l'effetto controproducente di indebolire la posizione del sovrano. A essere scontenti di una simile decisione erano anche i cumani, i quali ritenevano di non essere passibili di alcuna accusa e di essere ostili ai soli mongoli. Il 10 marzo giunse la notizia che gli asiatici stessero colpendo i presidi magari ai passi dei Carpazi: il sovrano ungherese invi\u00f2 una lettera al duca Federico II di Babenberg in cui chiedeva aiuto: l'austriaco aveva avanzato in passato pretese sul trono di Buda, ma B\u00e9la minacci\u00f2 Federico radunando un vasto esercito e marciando alle porte di Vienna, costringendolo a rinunciare alle sue mire. Il 14 marzo arriv\u00f2 la notizia che le difese dei Carpazi erano state perdute: paradossalmente, coloro che si dimostravano pi\u00f9 propensi a combattere subito erano proprio i cumani, desiderosi di fare ritorno nelle steppe care ai loro avi. B\u00e9la perse a quel punto il controllo del suo esercito e molte citt\u00e0 furono distrutte in un breve lasso di tempo. Poco dopo nella regione si rec\u00f2 Federico, il quale mirava a sfruttare la debolezza interna del paese, mentre i cumani decisero, di loro iniziativa, di spingersi contro i mongoli.\nDopo essere andati incontro a una serie notevole di sconfitte e a un passo dal collasso, gli ungheresi si impegnarono in una lotta contro i cumani, nonostante i loro sforzi per respingere gli assalitori. Alcuni baroni si recarono nei pressi della residenza di K\u00f6ten con l'intento di ucciderlo, credendo cos\u00ec di placare i mongoli, forse credendo che i kip\u010daki fossero spie al loro servizio. L'assassinio di K\u00f6ten avvenne a Pest il 17 marzo 1241. Quando la notizia di una simile rappresaglia raggiunse i campi di battaglia dove erano impegnati i cumani, la reazione di esplosiva: per vendicarsi di questa vittimizzazione, fu massacrato un vasto numero di ungheresi, prima di partire poi per i Balcani e il Secondo Impero bulgaro. Secondo Grumeza e Finch, le repressioni subite in Ungheria furono \"pari a quelle che l'Europa aveva vissuto da quando cominciarono le incursioni mongole\".\nCon la partenza della sua unica forza militare alleata oltre che della pi\u00f9 efficiente e affidabile, l'Ungheria si trov\u00f2 inesorabilmente esposta a ogni genere di assalto, tanto che un mese dopo i mongoli devastarono una lunghissima serie di insediamenti. Dopo l'invasione, il re B\u00e9la IV, privo di risorse e dell'appoggio dei suoi sudditi dopo la confisca del suo tesoro e la perdita di tre delle regioni geografiche situate a ridosso del confine, preg\u00f2 i cumani di fare ritorno in Ungheria e aiutarli nella ricostruzione del paese. In cambio del servizio militare, B\u00e9la sollecit\u00f2 i cumani a stabilirsi nelle aree della grande pianura tra i fiumi Danubio e Tibisco; tale regione era diventata quasi disabitata a seguito dei conflitti scatenatisi nel 1241-1242. Le trib\u00f9 cumane successivamente si sparpagliarono in tutta la grande pianura ungherese, creando due regioni che incorporavano il nome Cumania (): la Grande Cumania (\"Nagykuns\u00e1g\") e la Piccola Cumania (\"Kiskuns\u00e1g\"). Sei di queste trib\u00f9 erano costituite dai borchol (\"Borscol\"), recatisi nella contea di Temes e influenti in passato sia nella Rus' che negli stessi anni nell'Orda d'Oro (il riferimento alla trib\u00f9 \u00e8 \"Burcoylu\") Gli csertan e gli iloncsuk andarono nella Piccola Cumania, gli olas nella Grande, i kor e il sesto gruppo, forse composto dai koncsog, nella contea di Csan\u00e1d.\nQuando i cumani rifecero capolino nel regno, la nobilt\u00e0 ungherese sospett\u00f2 che il re intendesse usarli per rafforzare il suo potere a loro spese. Durante i secoli successivi, ai cumani in Ungheria furono concessi diritti e privilegi, la cui portata dipendeva dalla situazione politica prevalente. Alcuni di questi diritti sopravvissero fino alla fine del XIX secolo, sebbene i cumani si fossero da tempo assimilati agli ungheresi. Si distinguevano dai magiari per il loro aspetto, abbigliamento e acconciatura. Nel 1270, Elisabetta dei Cumani, figlia del capo cumano Seyhan, divenne regina d'Ungheria: fu lei la governante di fatto del regno tra il 1272 e il 1277 quando suo figlio, il futuro Ladislao IV, era ancora giovanissimo. Elisabetta e l'aristocrazia locale entrarono spesso in conflitto, cosa che port\u00f2 all'imprigionamento della donna: la sua liberazione avvenne solo nel 1274. Durante il dominio di lei, ai cumani furono elargiti in dono abiti preziosi, feudi e altri beni materiali con l'intento di garantirsi il loro continuo sostegno, in particolare durante la guerra civile tra B\u00e9la IV e Stefano V, quando entrambe le fazioni cercarono di ingraziarsi il sostegno della popolazione originaria dell'Asia centrale. Durante questo conflitto, nel 1264, B\u00e9la invi\u00f2 le truppe cumane comandate dal capo Menk per combattere suo figlio Stefano. Elisabetta era sposata con Stefano V, da cui ebbe sei figli. Mentre Ladislao IV divenne re d'Ungheria, un altro figlio, Andrea, divenne duca di Slavonia. Nel 1262, Stefano V assunse il titolo di \"Dominus Cumanorum\" con facolt\u00e0 giudiziarie. Dopo la sua intronizzazione, i cumani passarono direttamente sotto il potere del re d'Ungheria e il titolo di \"Dominus Cumanorum\" pass\u00f2 al conte palatino, ovvero il pi\u00f9 alto funzionario dopo il sovrano. I cumani godevano di propri rappresentanti e di esenzione dalla giurisdizione dei funzionari della contea.\nNel XV secolo i cumani si stabilirono definitivamente in Ungheria, in villaggi la cui struttura corrispondeva a quella della popolazione locale, e accettarono la cristianizzazione. Non mancarono screzi con la corona, tanto che Ladislao IV mor\u00ec per mano della popolazione originaria dell'Asia centrale: alcune fonti suggeriscono per\u00f2 che alcuni baroni ungheresi abbiano avuto un ruolo nella sua uccisione, ragion per cui Ladislao sarebbe caduto vittima dei suoi nemici politici. Le autorit\u00e0 reali ed ecclesiastiche incorporarono, anzich\u00e9 escludere, i cumani; questi prestavano altres\u00ec servizio nella cavalleria leggera dell'esercito reale, un obbligo a cui dovettero sottostare poich\u00e9 era stato loro concesso asilo. Essendo guerrieri feroci e capaci (come annotava Istvan Vassary), avevano un ruolo importante nelle armate reali. Il monarca li guid\u00f2 in numerose spedizioni contro i paesi vicini e il principale contributo fu apportato con unit\u00e0 schierate nella battaglia di Marchfeld, che vedeva opporsi Rodolfo d'Asburgo e Ottocaro II di Boemia nel 1278.\nI sovrani magiari si affidarono ai cumani per controbilanciare i crescenti peso e voce della nobilt\u00e0 locale, anche considerando la loro importanza militare e politica. Il primo motivo risultava decisamente la ragione principale per cui ci si rivolgeva alla popolazione eurasiatica: per perseguire quest'obiettivo, si procedette a effettuare con l'autorizzazione di Buda matrimoni misti tra i cumani e la famiglia reale ungherese. Ladislao IV detto \"il Cumano\" (la cui madre era la sopraccitata regina Elisabetta) si dimostr\u00f2 particolarmente attento ai bisogni dei cumani e abbandon\u00f2 la cultura e l'abbigliamento ungherese a favore dei loro usi, del loro vestiario e della loro acconciatura; a corte port\u00f2 con s\u00e9 alcuni esponenti importanti tra i kip\u010daki e tre concubine, i cui nomi sono stati riportati dalle fonti storiche (K\u00fcp\u00e7e\u00e7, Mandola e Ayduva). Alcuni dissapori tra le due fazioni si verificarono nel 1280 e nel 1282: nel primo scontro, nacquero degli screzi perch\u00e9 alcuni cumani, nonostante il divieto del re, lasciarono l'Ungheria alla volta della Valacchia. Nel secondo caso, la diatriba nacque tra le forze fedeli al re e alcuni ribelli. Ladislao il Cumano fu poi nel decennio 1280-1290 scomunicato e contro la sua persona papa Niccol\u00f2 IV organizz\u00f2 una crociata che lo port\u00f2 alla morte.\nPer quanto riguarda la loro vita quotidiana, i cumani inizialmente vivevano in iurte di feltro, bench\u00e9 col passare del tempo abbandonarono gradualmente la vita nomade. Il capo dei clan svolgeva sia compiti militari che giudiziari: per quanto riguarda quest'ultimo aspetto, i cumani avevano una propria giurisdizione ed erano esenti da quella magiara, appellandosi al re solo in casi di particolare difficolt\u00e0. I cumani pagavano lingotti d'oro all'anno al re, cos\u00ec come altri prodotti e animali; inoltre, avevano dei propri sacerdoti e non pagavano le tasse portuali e doganali. Nei villaggi cumani non figuravano proprietari terrieri, elemento che imped\u00ec la costruzione di castelli o strutture difensive stabili. La guardia reale dei monarchi ungheresi fu proprio composta perlopi\u00f9 dai cumani, chiamati \"nyoger\". Dal XVI secolo in poi, i cumani tra i fiumi Danubio e Tisza furono chiamati \"Kiskun\", mentre quelli a est del fiume Tisza \"nagykun\": molti di essi furono sterminati durante la guerra austro-turca.\nAnche gli insediamenti cumani furono distrutti durante le guerre turche nel XVI e XVII secolo, tanto che perirono pi\u00f9 cumani che ungheresi. Intorno al 1702, i privilegi assegnati a cumani e jasz andarono perduti: la corte vendette tutti e tre i distretti ai cavalieri teutonici, anche se la signoria di queste tre regioni fu poi restituita all'Ungheria. Nel 1734, Karcag, popolata dai nomadi di origine asiatica, divenne una grande citt\u00e0 commerciale, grazie al permesso di organizzare delle fiere: in questo frangente, il territorio della stessa si estese al costo di fiorini renani. Il 6 maggio 1745, grazie alla cooperazione tra i cumani e i jasz, cos\u00ec come la loro forza materiale delle loro comunit\u00e0, si riusc\u00ec a riscattare ufficialmente la loro libert\u00e0 pagando pi\u00f9 di fiorini renani e fornendo uomini alla cavalleria. All'inizio del XVIII secolo i territori rumeni furono reinsediati dai discendenti di lingua ungherese dei cumani, mentre a met\u00e0 del XVIII secolo questi ottennero un riconoscimento giuridico che li liberava dallo status di servi e li rendeva liberi. In Ungheria, i cumani preservarono la propria autonomia, idioma e alcune usanze etniche fino all'era moderna. Secondo la stima di P\u00e1l\u00f3czi, 70- cumani si stabilirono in Ungheria, mentre altre stime pi\u00f9 alte riportano un totale di 180- persone.\nIn Serbia.\nI cumani interagirono per la prima volta con la Serbia grazie ai legami coniugali intrecciati con l'Ungheria. Stefano V d'Ungheria diede sua figlia, Caterina (la cui madre era la regina Elisabetta dei Cumani, figlia di Seyhan), in sposa a Stefan Dragutin, figlio di Stefano Uro\u0161 I. Quest'ultimo aveva promesso sia a suo figlio che al re Stefano che avrebbe nominato Dragutin monarca durante la sua vita; tuttavia, in seguito rinneg\u00f2 quanto giurato. Deluso per l'atteggiamento del padre, Dragutin chiese aiuto a Buda, la quale si dichiar\u00f2 disponibile a impiegare le sue truppe ungheresi e cumane. Pi\u00f9 tardi, Dragutin part\u00ec con il suo contingente e marci\u00f2 contro la capitale: messo di fronte a un ultimatum, Uro\u0161 rifiut\u00f2 di nuovo di lasciare il potere e nel 1276 si scaten\u00f2 una battaglia a Gacko, dove la spunt\u00f2 il figlio. Salito al trono di Serbia e dopo la morte di re Stefano, suo figlio, Ladislao IV dei Cumani, questi continu\u00f2 a mantenere l'alleanza con Dragutin, suo cognato. Dal 1270 in poi mercenari e ausiliari cumani furono presenti su entrambi i lati delle fazioni in guerra, a volte ignorando gli ordini del partito per cui stavano combattendo e agendo invece da soli per razziare le campagne. I cumani furono responsabili dell'incendio di \u017di\u010da, antica sede dell'arcivescovado della Chiesa serba.\nNel 1272, la regione di Brani\u010devo in Serbia divenne un banato ungherese, ma poco dopo i suoi governanti, Kudelin e Darman, riuscirono a renderlo uno stato indipendente. Kudelin e Darman erano guerrieri cumani al servizio bulgaro o nobili bulgari di origine cumana. Un simile evento suscit\u00f2 le ire di Ladislao IV e Dragutin, desiderosi di reprimere la ribellione. Darman e Kudelin ricevettero ausilio dai tartari dell'Orda d'Oro contro gli ungheresi e i serbi. Dopo vari assalti, i fratelli assunsero mercenari cumani e tartari, mentre Dragutin, a sua volta, and\u00f2 da suo fratello, il re Milutin per chiedere aiuto. Dragutin combatt\u00e9 di nuovo contro i fratelli, questa volta con Milutin e Ladislao IV al suo fianco e sed\u00f2 i rivoltosi. Re Ladislao continu\u00f2 di l\u00ec a poco i negoziati con Darman e Kudelin nella speranza di trovare una soluzione pacifica, ma questo tentativo si aren\u00f2, portando a nuove schermaglie in Transilvania in cui parteciparono anche i cumani, presenti nelle file di entrambi gli schieramenti.\nI cumani furono altres\u00ec coinvolti nel semindipendente Regno bulgaro di Vidin tra il 1290 e il 1300, diventato un obiettivo concreto dell'espansione serba. Nel 1280 il nobile cumano \u0160i\u0161man acquis\u00ec il ruolo di sovrano di Vidin. Questi entr\u00f2 presto in competizione con un altro nobile bulgaro di origine cumana, lo zar Giorgio Terter I (al potere dal 1280 al 1292), nel 1280. \u0160i\u0161man era un parente stretto o forse fratello di Giorgio e potrebbe aver imposto la sua autorit\u00e0 nella regione di Vidin gi\u00e0 nel 1270, dopo la morte della precedente autorit\u00e0 locale, Jacob Svetoslav. Danilo, un arcivescovo serbo, riferiva: \"A quel tempo nella terra dei bulgari si fece strada un principe chiamato \u0160i\u0161man. Viveva nella citt\u00e0 di Vidin e si impose sui centri abitati adiacenti e gran parte della terra bulgara\". Alcuni anni dopo, \u0160i\u0161man invase la Serbia e si spinse fino a Hvosno: non riuscendo a sfondare le porte di \u017ddrelo, torn\u00f2 a Vidin, nel frattempo sottoposta all'assedio avviato da re Milutin. Anni pi\u00f9 tardi Milutin lo sostitu\u00ec sul suo trono sulla base del fatto che sarebbe diventato alleato di \u0160i\u0161man. L'intesa fu rafforzata con le nozze tra \u0160i\u0161man e la figlia del grande zupano serbo Dragos. Su tale scia, Milutin in seguito diede sua figlia Anna come moglie al figlio di \u0160i\u0161man Michele III, dal 1323 zar di Bulgaria.\nOrda d'Oro e mercenari bizantini.\nI cumani che rimasero sparsi nelle steppe di quella che ora \u00e8 la Russia sud-occidentale si unirono al Khanato dell'Orda d'Oro mongolo e i loro discendenti furono assimilati alle popolazioni locali, compresi i mongoli (tartari). L'eredit\u00e0 culturale dei cumano-kip\u010daki rimasti fu assorbita invero da questi ultimi, la cui \u00e9lite adott\u00f2 molti dei tratti, dei costumi e degli aspetti linguistici; una serie di matrimoni misti permise alle tre etnie sopraccitate di spartirsi le alte sfere dell'Orda d'Oro. La conversione all'islam da parte dei cumani locali avvenne tra la seconda met\u00e0 del XIII e la prima del XIV secolo.\nNel 1071, i cumani parteciparono alla battaglia di Manzicerta come mercenari al soldo dell'esercito bizantino impegnato contro i selgiuchidi. L'imperatore romeo aveva inviato cumani e franchi per proteggere la fortezza di Ahlat sulle rive del lago di Van. I cumani, non avendo ricevuto la paga promessa, disertarono e si unirono ai selgiuchidi: furono loro a devastare nel 1086 gli insediamenti bizantini nei Balcani, mentre pi\u00f9 tardi, al fianco dei peceneghi e all'ex re ungherese Salomone, misero a ferro e fuoco le province balcaniche bizantine. Successivamente, i Cumani offrirono sostegno a Tatos, il governatore di Distra. Nel 1091 vi fu un malinteso sulle zone di saccheggio che spettavano a cumani e peceneghi, cosa che provoc\u00f2 una rottura tra i due popoli; questo fece s\u00ec che i cumani guidati da Togortok/Tugorkan e Boniak, autori di molteplici incursioni nella Rus' di Kiev, si unissero ad Alessio I Comneno contro i peceneghi nella battaglia di Levounion. Un paio di settimane dopo i cumani invasero i Balcani e causarono i prodromi della lotta sul fiume Kalka; nello stesso periodo, combattenti cumani si insediarono in Tracia allo scopo di saccheggiare le citt\u00e0 recentemente passate sotto il controllo dell'Impero di Nicea. I combattimenti proseguirono pi\u00f9 o meno costantemente fino al 1242, quando l'imperatore di Nicea Giovanni III Vatatze, per ovviare al problema, ottenne il favore dei nomadi offrendo \"doni e diplomazia\". Da allora in poi, il loro numero aument\u00f2 in Anatolia in tutta la valle del Meandro e nella regione a est di Filadelfia. La maggior parte dei cumani locali si arruol\u00f2 nell'esercito e subito dopo accett\u00f2 il battesimo. La politica di Vatatze nei confronti dei nuovi sudditi si distinse per la sua enorme portata e per i risultati relativamente positivi.\nI cumani avevano servito come mercenari negli eserciti dell'Impero bizantino sin dal regno di Alessio I Comneno (1081\u20131118) e risultarono uno degli elementi chiave in combattimento fino alla met\u00e0 del XIV secolo. Questi prestarono servizio nella cavalleria leggera, precisamente in qualit\u00e0 di arcieri a cavallo, e tra la fanteria, venendo chiamati \u03a3\u03ba\u03c5\u03b8\u03b9\u03ba\u03bf\u03af (\"Skythikoi\"). Altri cumani scelsero una vita pi\u00f9 esposta a rischi ai margini dell'impero nelle zone montane, dedicandosi perlopi\u00f9 all'agricoltura e alla transumanza, fungendo da cuscinetto tra i contadini di Nicea e i nomadi turchi e trovando occasionalmente servizio nelle campagne bizantine in Europa: nel 1242 furono infatti impiegati da Vatatze nel suo assedio di Salonicco. Nel 1256 l'imperatore Teodoro II Lascaris lasci\u00f2 un contingente di 300 cumani al governatore di Nicea di Salonicco, mentre tre anni dopo, nel 1259, membri della cavalleria leggera combatterono per l'Impero di Nicea nella battaglia di Pelagonia. I cumani furono nuovamente coinvolti nel 1261, quando formarono la maggior parte delle 800 truppe dirette da Alessio Melisseno Strategopulo nella riconquista di Costantinopoli. Ulteriori impegni in battaglia avvennero nelle campagne europee dell'imperatore bizantino Michele VIII Paleologo del 1263\u20131264, 1270\u20131272 e 1275 e dall'imperatore Andronico II Paleologo nel 1292, nella sua campagna contro il Despotato d'Epiro. I cumani, affiancati dai mercenari turchi, terminarono la campagna con una ritirata contraria agli ordini dei generali.\nDurante le fasi di elezione dell'imperatore Michele VIII Paleologo alla reggenza nel 1258, dopo la consultazione dei mercenari latini, i cumani presenti alla corte si espressero sulla questione in un \"buon greco\". L'importanza di questo gruppo cumano derivava dalla sua tendenza a favorire l'assimilazione (ellenizzazione) e, nel tempo, il progresso sociale dei suoi membri. Un personaggio di spicco che si pu\u00f2 citare \u00e8 Sytzigan (noto come Syrgiannes dopo il battesimo), che prima del 1290 divenne \"Megas Domestikos\" (comandante in capo dell'esercito) sotto l'imperatore Andronico II; suo figlio Sirgianni ottenne il titolo di \"Pinkernes\" e intrattenne rapporti collaborativi con Andronico III Paleologo e Giovanni Cantacuzeno. Un atto dall'archivio della Lavra di Athanasios menziona i cumani in qualit\u00e0 di \"stratioti\" (mercenari dei Balcani) nella regione di Almopia e in possesso di due \"douloparoikoi\" in pronoia (una forma bizantina di feudalesimo basata sull'assegnazione da parte del governo di propriet\u00e0 redditizie a personaggi di spicco in cambio del servizio militare) qualche tempo prima del 1184.\nCultura.\nI cavalli furono al centro della cultura e dello stile di vita dei cumani, cos\u00ec come la zootecnia quale loro impiego principale. Il cavaliere Roberto de Clari descriveva i cumani come guerrieri nomadi che allevavano cavalli, pecore, capre, cammelli e bovini: si trasferivano a nord con le loro mandrie in estate e tornavano a sud in inverno. Alcuni conducevano una vita semi-sedentaria e si impegnavano nel commercio (perlopi\u00f9 di cavalli e altri animali) e all'agricoltura, cos\u00ec come nella produzione di pellicce, nel ruolo di fabbri, nella fabbricazione di scarpe, di selle, di archi e di vestiti. Portando con s\u00e9 nelle bisacce il nutrimento necessario per le loro cavalcature, i cumani riuscivano a ricoprire grandi distanze; ci\u00f2 permetteva inoltre di arrivare in zone coltivate con relativamente poco peso addosso e con alcuni degli utensili necessari. Come i bulgari, anch'essi bevevano il sangue dal loro cavallo (tagliando una vena) quando finivano l'acqua lontano da una fonte disponibile. Indossavano pelle di pecora ed erano equipaggiati con archi compositi e frecce; erano soliti pregare il primo animale che vedevano la mattina. La dieta tradizionale consisteva in zuppa con miglio e carne e includeva birra, latte di giumenta cagliato, kumis e pane (anche se il pane risultava pi\u00f9 o meno consumato a seconda della posizione geografica in cui risiedevano).\nL'unit\u00e0 fondamentale della societ\u00e0 umana era la famiglia, composta da affini. Un gruppo di famiglie formava un clan, guidato da un capo, che a sua volta faceva parte di una trib\u00f9, al cui apice era posto un khan. Sovente il nome della comunit\u00e0 traeva origine da un oggetto, un animale o un comandante locale. A proposito di questi ultimi, i loro nomi a volte finivano in \"apa/aba\", mentre quelli dell'uomo medio indicavano una caratteristica fisica o caratteriale. Le trib\u00f9 vivevano insieme in accampamenti mobili chiamati letteralmente \"torri cumane\" dai cronisti della Rus' di Kiev.\nLe comunit\u00e0 cumano-kip\u010dake formavano sotto-confederazioni governate da case regnanti carismatiche, le quali agivano indipendentemente l'una dall'altra e perseguivano talvolta politiche contrapposte. Il territorio controllato distingueva ogni singola unit\u00e0 umana: le comunit\u00e0 denominate \"riva del mare\" vivevano nelle steppe tra le foci del Dnepr e del Dnestr; quelle \"costiere\" si trovavano sulla costa del mar d'Azov; del \"Dnepr\" su entrambe le sponde dell'ansa nella valle del Dnepr; i \"Don\" nella valle del fiume omonimo. D. A. Rasovskii individua cinque distinti gruppi cumani indipendenti situati in diverse regioni geografiche: quello dell'Asia centrale, del Volga-Yayik (o Urali), del Donets-Don (tra Volga e Dnepr), del tratto finale del Dnepr e il Danubio. I rus' suddividevano queste comunit\u00e0 nomadi dell'Asia centrale in due categorie: i poloviciani \"civilizzati\", ovvero chi viveva nella parte occidentale della confederazione cumano-kip\u010daka e intratteneva rapporti amichevoli con Kiev, e i poloviciani \"selvaggi\", i quali costituivano la sezione orientale della confederazione ed erano ostili alla Rus' di Kiev. Man mano che i nomadi conquistarono pi\u00f9 territorio, varie trib\u00f9 furono scacciate o sottomesse, come nel caso degli oghuz, di comunit\u00e0 iraniane e ugrofinniche, peceneghe e slave. Alcuni cumani si spinsero molto a ovest, unendosi ai normanni nell'Italia meridionale e agli ungheresi. Nel corso del tempo il feudalesimo avrebbe preso il sopravvento sulla struttura sociale tradizionale dei cumani, evento che port\u00f2 al cambiamento dell'identit\u00e0 da parentela a un meccanismo di identificazione su base territoriale. Mentre chi decise di dedicarsi ad attivit\u00e0 come l'agricoltura e l'artigianato smise di viaggiare, chi si impegn\u00f2 negli scambi commerciali segu\u00ec spesso le antiche rotte commerciali verso regioni come l'Oriente, il Medio Oriente e l'Italia.\nI cumani svolsero pure il ruolo di intermediari nel commercio tra Bisanzio e l'Oriente, che transitava per i porti cari alle comunit\u00e0 di origine asiatica quali Sudak (Suro\u017e), Oziv e Saksyn. Diverse rotte terrestri tra l'Europa e il Vicino Oriente attraversavano i territori cumani, di cui una delle principali era la via variago-greca. Siccome le citt\u00e0 cumane prendevano il nome in base al khan regnante, i nomi cambiavano nel tempo: la citt\u00e0 di \u0160arukan viene riportata come Osenev, \u0160aruk e \u010ce\u0161uev. Stele di pietra nello stile distintivo della cultura kurgan si rinvengono in tutta l'Ucraina meridionale e in altre aree steppose della Russia, in quanto oggetti strettamente collegati al culto religioso cumano. I cumani tollerarono tutte le religioni e l'islam e il cristianesimo si diffusero rapidamente tra di essi. Essendo vicini ai principati della Rus' di Kiev, i khan cumani e le famiglie importanti iniziarono a slavizzare i loro nomi, ad esempio Jaroslav Tomzakovy\u010d, Hlib Tyriievy\u010d, Jurii Kon\u010dakovy\u010d e Danylo Kobiakovi\u010d. Le famiglie principesche ucraine si univano spesso in matrimonio con i khan cumani allo scopo di scongiurare lo scoppio dei conflitti. Non mancarono casi in cui i principi e i khan intrapresero campagne congiunte, come, per esempio, quando nel 1221 attaccarono la citt\u00e0 commerciale di Sudak sul mar Nero, detenuta dai turchi selgiuchidi e nociva per gli interessi commerciali della coalizione.\nSi diceva che i cumani fossero persone di bell'aspetto con capelli biondi, pelle chiara e occhi azzurri, e donne desiderabili: la reputazione di queste ultime era celebre tra l'aristocrazia russa. Roberto de Clari riferiva che i cumani spesso indossavano un giubbotto di pelle di pecora senza maniche, solitamente agghindando gli arti superiori con dei braccialetti. Sotto la veste veniva indossata una tunica o un tabarro a maniche corte o lunghe, lunghi fino a met\u00e0 polpaccio e divisi davanti e dietro tra le gambe. Gli uomini indossavano pantaloni e un caffettano, ciascuno fissato da una cintura, che era il costume tradizionale; le donne indossavano anch'esse caffettani, pantaloni, vestiti e tuniche pi\u00f9 corti di quelli indossati dagli uomini, a volte spaccati sul davanti, sul dietro e sui lati. I vestiti erano comunemente color cremisi intenso nelle cerimonie. Si indossavano caratteristici cappelli di feltro o pelle conici, appuntiti nella parte superiore con una tesa larga (se di feltro) o un bordo di pelliccia attorno alla base (se di pelle): la falda del cappello formava un angolo acuto nella parte anteriore ed era rivolta verso l'alto sul retro e ai lati. Le donne indossavano una grande variet\u00e0 di copricapi e indossavano anche cappelli conici, la cui parte superiore era in feltro mentre un velo di stoffa copriva la schiena. Questo velo si estendeva solo sulla nuca e non sui capelli o sul viso; un'altra fonte afferma che copriva i capelli e che a volte erano visibili una o due trecce. Le donne indossavano i gioielli pi\u00f9 disparati, come le torque, un collare o un girocollo solitamente d'oro o di bronzo, pi\u00f9 raramente d'argento, realizzato con una disposizione a tortiglione da cui deriva il nome, e dei copricapi composti da una serie di anelli d'argento posti su un materiale solido, di forma cilindrica che raggiungeva l'altezza delle tempie. Gli uomini si rasavano la parte alta del capo, mentre il resto dei capelli era formato da diverse trecce: anche i baffi lunghi erano una consuetudine. Le donne avevano i capelli sciolti o intrecciati con ciocche attorcigliate ai lati. Entrambi i sessi usavano intrecciare e apporre una sorta di nastri colorati nei loro capelli. Per le calzature, si preferivano lunghi stivali di pelle o feltro con cinghie di supporto collegate alla cintura. Altra caratteristica comune per maschi e femmine riguardava la presenza di bracciali di stoffa o di metallo.\nQuando i cumano-kip\u010daki prestavano giuramento, lo facevano con le spade in mano e toccando con la punta di esse il corpo di un cane aperto in due. Il frate francescano italiano, viaggiatore e storico Giovanni da Pian del Carpine riferiva che quando il principe ungherese spos\u00f2 la principessa cumana, dieci membri della sua comunit\u00e0 giurarono su un cane tagliato a met\u00e0 con una spada che avrebbero difeso il Regno d'Ungheria. Lo scrittore e storico cristiano delle crociate Jean de Joinville (1224-1317 circa) annotava che, quando i cumani e i bizantini si allearono, i primi fecero passare un cane da entrambe le parti e lo tranciarono con una spada, come dovette fare la controparte. Joinville descriveva anche il funerale di un nobile cumano: fu sepolto seduto su una sedia mentre il suo miglior cavallo e il miglior sergente rimanevano accanto a lui vivi. Prima di tale evento, il sergente riceveva una grossa somma di denaro dai capi cumani allo scopo di restituirla a loro quando anche loro sarebbero entrati nell'aldil\u00e0. Il khan consegnava altres\u00ec una lettera di raccomandazione al sergente, indirizzata al primo re dei cumani, in cui il sovrano del tempo testimoniava e garantiva il buon carattere del sergente. Dopo questi procedimenti, un enorme tumulo fu innalzato sopra la tomba: il morto venne sepolto nei suoi abiti da guerriero. I lupi erano molto rispettati nella confederazione e a volte i cumano-kip\u010daki ululavano insieme a loro; la guardia del corpo personale del khan riceveva il titolo onorifico di \"Bori\" (lupo in turco arcaico). Come altre comunit\u00e0 nomadi, si celebravano le nozze bevendo o mescolando il sangue l'uno dell'altro, con il fine di cementare simbolicamente il legame. Vi era la tendenza ad adottare la denominazione della trib\u00f9 come nome proprio di persona, caratteristica che si riscontrava anche tra i mongoli: per tale motivo sono stati tramandate voci come \"Baskord\" (dai baschiri), \"Imek\" (dai kimeki), \"Kitan\" (dal popolo di origine mongola dei Kitai) e \"Urus\". Frate Guglielmo di Rubruck, un viaggiatore francescano fiammingo che visse tra i mongoli nel 1253\u20131255, fornisce un altro resoconto delle usanze cumane: egli asseriva che questi costruivano statue per onorare i personaggi di spicco defunti, rivolte a est e con in mano una coppa (queste non vanno confuse con le stele di pietra in stile kurgan, erette a una scopo diverso). Per i pi\u00f9 abbienti, si procedeva alla costruzione di una tomba a forma di casa. Nella sua opera, Rubruck riporta il racconto di un testimone oculare su un uomo che era morto di recente: i cumani avevano appeso sedici pelli di cavalli, a gruppi di quattro, tra alti pali, di fronte ai quattro punti cardinali. Le persone in lutto avevano poi messo anche i kumis (una bevanda a base di latte di cavalla fermentata ampiamente bevuta nell'Asia interna) che il morto avrebbe dovuto consumare. In altre tombe si annoveravano molte sculture di pietra poste intorno a loro (\"balbal\"), cui venivano posti attorno quattro sassi sui punti cardinali. \"Qui i cumani, che sono chiamati \u010cap\u010dat [Kip\u010daki] solevano pascolare le loro greggi: i tedeschi li chiamano valani e la provincia di appartenenza Valania, Isidoro individua (la regione che si estende) dal fiume Don fino al mar d'Azov e il Danubio l'Alania. E tale terra si estende dal Danubio fino al Don, al confine tra Asia ed Europa; ci si pu\u00f2 arrivare in due mesi cavalcando con celerit\u00e0 come fanno i tartari [\u2026] e questa zona che si estende dal Danubio al Tanais [Don] era tutto abitato dai \u010cap\u010dat, ma pure ancora pi\u00f9 lontano dal Don al Volga, XIII i fiumi che sono a una distanza di dieci giorni di viaggio [\u2026] E nel territorio tra questi due fiumi [cio\u00e8 il Don e il Volga] dove abbiamo continuato la nostra strada, vivevano i cumano-kip\u010daki\".\nPer molti anni prima dell'invasione mongola, i cumano-kip\u010daki tennero rapporti ambigui con i loro vicini (spesso attraverso alleanze coniugali e marziali), cio\u00e8 i corasmi, i bizantini, i georgiani e la Rus'; la pace con una di queste popolazioni non escludeva lo scoppio di conflitti con le altre. L'Impero bizantino esitava a entrare in guerra con i nomadi a nord del fiume Danubio, mentre gli ungheresi tentarono pi\u00f9 volte di sfruttarli a propri vantaggi guardandoli spesso con diffidenza. Poich\u00e9 la Corasmia aveva nemici pi\u00f9 importanti, i cumano-kip\u010daki furono sfruttati soprattutto per prestare compiti di sorveglianza e protezione. In effetti, proprio grazie allo svolgimento di incarichi militari molti nomadi riuscirono a trovare servizio in varie parti d'Europa. L'alternativa era operare come mercenari in cambio della garanzia del bottino: la scelta principale ricadeva nel consentirgli di combattere nella cavalleria leggera anzich\u00e9 nella fanteria, sebbene questa tendenza cambi\u00f2 nel corso dei secoli. Lo scontro pi\u00f9 sanguinoso a cui forse prese parte la pi\u00f9 numerosa cavalleria cumana accadde quando l'esercito mongolo si scontr\u00f2 con essa a Samarcanda. Le donne combattevano al fianco dei compagni guerrieri e ad esse veniva portato grande rispetto: si pensi al fatto che, durante gli spostamenti, esse spesso procedevano a cavallo o su un carro mentre gli uomini a piedi.\nNei loro viaggi, si servivano di carri per trasportare rifornimenti e armi come manganelle e baliste. Le tende leggere in feltro con un telaio costituito da listelli di legno potevano essere trasportate sopra i carri ed essere agevolmente posizionate a terra. Le fessure delle tende erano a forma di griglia, in modo tale che fosse difficile vedere dentro ma facile vedere fuori. Man mano che i cumani abbandonarono il precedente stile di vita, costruirono fortificazioni a scopo difensivo e insediamenti stabili. Lo sterco era adoperato per accendere il fuoco negli accampamenti quando la legna non era disponibile: le regole interne (cosiddetti tab\u00f9) erano abbastanza rigide in campo penale nella punizione dei furti, in particolare l'abigeato: la faida era una pratica comune tra i cumano-kip\u010daki. Per quanto concerne il calendario, questo era atipico e pieno di caratteristiche assai arcaiche, poich\u00e9 non presentava n\u00e9 specifiche influenze cristiane n\u00e9 alcuna traccia del ciclo animale di dodici anni cinese-turco.\nTattiche militari.\nFino alla fine dell'XI e all'inizio del XII secolo, i cumani non si interessarono alla cavalleria pesante; le armi principali erano l'arco ricurvo e, pi\u00f9 tardi, l'arco composito (indossato sul fianco con la faretra), il giavellotto, la spada ricurva (una sciabola meno curva di una scimitarra), la mazza e, a cavallo, la lancia pesante. Apprese alcune tecniche dagli europei, in seguito si adottarono martelli d'arma e asce. Per la difesa si impiegavano scudi rotondi o a forma di mandorla, cotte di maglia a maniche corte, corazze di cuoio, spallacci, elmi in ferro o bronzo (oro per principi e khan), e a volte un camaglio in ferro o pelle. L'armatura veniva rinforzata da dischi di cuoio o feltro attaccati al petto e alla schiena. Le cinture permettevano di trattenere alcuni oggetti all'altezza della vita, mentre gli arcieri tenevano faretre alla stessa altezza e maniera degli europei e coltelli da lancio. Talvolta venivano realizzate delle maschere indossate in battaglia. I mamelucchi cumani in Egitto erano, in generale, armati pi\u00f9 pesantemente dei guerrieri mongoli, adoperando armature abbastanza ingombranti: le armi preferite erano archi e frecce, asce, mazze lunghe e corte, spade, pugnali, scudi e lance. I cavalli adottati dagli arabi erano pi\u00f9 grandi di quelli adottati nella steppa.\nLe tattiche di attacco comunemente adottate dai cumani prevedevano l'utilizzo di attacchi ripetuti da parte di arcieri di cavalleria leggera, i quali colpivano da lontano e miravano alla parte posteriore del cavallo, fingendo talvolta delle ritirate e dando vita a ingegnose imboscate. Per preservare l'efficace di tale strategia, i cumani tenevano un gran numero di cavalli di riserva (10-12) per sostituire quelli affaticati, di modo che un equino fresco fosse sempre disponibile: i cavalieri usavano staffe di forma ovale e impiegavano una grande briglia per i loro destrieri, ma un altro accessorio importante era una piccola frusta attaccata al polso del cavaliere. Gli stendardi tribali risultavano fatti di stoffa con emblemi tribali o crini di cavallo tinti, spesso con pi\u00f9 code a significare una maggiore importanza del guerriero o del gruppo. Alcuni dei cumani trasferitisi a ovest furono influenzati dall'araldica occidentale e alla fine diedero vita a degli ibridi.\nNiceta Coniata, descrivendo la battaglia di Beroia alla fine del XII secolo, forniva un'interessante descrizione di tali tecniche di guerra:\nRoberto de Clari fornisce un'ulteriore descrizione:\nReligione.\nIl popolo cumano praticava il tengrismo, una religione caratterizzata da sciamanesimo, animismo, totemismo, sia politeismo che monoteismo e adorazione degli antenati. In riferimento a quest'ultimo aspetto, si riteneva che la generosit\u00e0 riservata ai defunti fosse da considerare un indicatore del rango sociale del destinatario.\nGli sciamani venivano indicati col termine \"Kam\" (al femminile \"kam katun\"): le attivit\u00e0 sacerdotali venivano chiamate \"qamlyqet\", che significa \"profetizzare\". Si adoperavano parole iraniane per designare alcuni concetti: \"uchuchmak\" (identico in turco) che significa \"vola via, paradiso\" e \"keshene\" che significa \"nido\" (l'anima aveva per tale popolazione la forma di un uccello).\nI funerali per le cariche importanti comportavano prima la creazione di un tumulo, quindi il posizionamento dei morti all'interno, insieme a vari oggetti ritenuti utili nell'aldil\u00e0, un cavallo (come facevano i bulgari) e talvolta un servo o uno schiavo.\nPer le pratiche di divinazione umana si ricorreva agli animali, specialmente a lupi e cani: quest'ultimo, \"It/Kopec\", era sacro per i cumano-kip\u010daki, tanto che talvolta il nome di una trib\u00f9 poteva essere preso in prestito dal nome dell'animale o dalla razza. Esistevano degli sciamani che comunicavano con il mondo degli spiriti e venivano consultati da chi ne avesse avuto interesse.\nI cumani nei territori cristiani furono battezzati nel 1227 da Roberto, arcivescovo di Esztergom, in un battesimo di massa tenutosi in Moldavia per ordine del khan Bortz, il quale giur\u00f2 nell'occasione fedelt\u00e0 al re Andrea II d'Ungheria.\n\"Codex Cumanicus\".\nIl \"Codex Cumanicus\", scritto da mercanti italiani e missionari tedeschi tra il 1294 e il 1356 e conservato nella biblioteca nazionale Marciana di Venezia, era un manuale linguistico per la lingua cumana del Medioevo, progettato per aiutare i missionari cattolici a comunicare con il popolo nomade. Esso consisteva in un glossario latino-persiano-cumano, osservazioni grammaticali, elenchi di beni di consumo e indovinelli cumani. La prima copia fu scritta nel monastero di San Giovanni vicino a Saraj e si pensa che una copia successiva (1330\u20131340) sia stata realizzata in un convento francescano. Successivamente, sono state combinate diverse sezioni del codice, quali il cosiddetto Libro dell'interprete (per uso commerciale e mercantile) e il Libro dei missionari (ricco di sermoni, salmi e altri testi religiosi insieme agli indovinelli). Il libro dell'interprete \u00e8 composto da 110 pagine: le pagine 1\u201363 contengono verbi disposti in ordine alfabetico in latino, persiano e cumano. Il Libro dei Missionari contiene elenchi di vocaboli, note grammaticali, indovinelli cumani, testi religiosi e alcuni versi italiani. Gli indovinelli risultano il pi\u00f9 antico esempio di materiale documentato inerente al folklore turco e alcuni di essi equivalenti moderni pressoch\u00e9 identici (per esempio in kazako). Il Codex riportava diversi dialetti cumano-kip\u010daki.\nLa lingua dei cumani, con stretti legami con altre lingue turche, fu, fino al XIV secolo, una lingua franca in gran parte delle steppe eurasiatiche. A riprova di ci\u00f2, si pensi al fatto che un discreto numero di glossari di grammatica cumano-kip\u010dako-araba apparve nelle aree abitate dai mamelucchi nel XIV e XV secolo. Si suppone che i cumani disponessero di un proprio sistema di scrittura (menzionato dallo storico Gy\u00e1rf\u00e1s), forse in stile runico. Una simile ipotesi \u00e8 suggerita anche dall'accademico Hakan Aydemir, che riferisce di una fibbia con scritte runiche ritrovata in una tomba cumana. Si rintraccia anche qualche influenza linguistica di kazaro ebraico in termini quali \"shabat\" e \"shabat kun\" (sabato e giorno del sabato) legati alla parola \"Shabbat\" (medesimo significato). Questo collegamento potrebbe testimoniare contatti o matrimoni avvenuti tra cazari e cumani nella met\u00e0 dell'XI secolo.\nLascito.\nQuando i cumani cessarono di avere uno stato proprio, furono gradualmente assorbiti dalle popolazioni eurasiatiche (in particolare in Ungheria, Bulgaria, Macedonia del Nord, Turchia, Romania, Georgia, Kazakistan, tatari di Crimea). In Dobrugia furono assimilati dal popolo bulgaro e rumeno, ma si possono ancora trovare tracce cumane sia nei toponimi locali che in vari luoghi che vanno dalla Cina ai Balcani: si pensi alla citt\u00e0 di Kumanovo in Macedonia del Nord; un piccolo centro slavo chiamato Kumani\u010devo nel distretto di Kostur (\"Kastoria\") della Grecia il cui nome \u00e8 stato cambiato in Lithia dopo che la Grecia ha ottenuto questo territorio nel trattato di Bucarest del 1913; Com\u0103ne\u015fti in Romania; Kuman, una citt\u00e0 nello Xinjiang, in Cina; Polovtsy, una citt\u00e0 nell'Oblast' di Smolensk, in Russia; Polovtsy nella Regione di Mahil\u00eb\u016d, in Bielorussia; le steppe a nord delle montagne del Caucaso chiamate Kuban' e il fiume Kuban'; il paese di Kumane in Serbia; la frazione di Kumanitsa nel comune di Ivanjica, Serbia; il comune di Kuman nel distretto di Fier, prefettura di Fier, Albania sudoccidentale; K\u00fcman, un villaggio e comune nel distretto di Lerik dell'Azerbaigian; la citt\u00e0 e il distretto di Ula\u015f nella provincia turca di Sivas; Comana nella Dobrugia settentrionale (anch'essa in Romania); il piccolo centro di Kumanite in Bulgaria; Kuman, una citt\u00e0 nella regione di Kashkadarya, Uzbekistan; Kuman-san, un picco di montagna vicino a Chuncheon, Gangwon, Corea del Sud; la citt\u00e0 di Kumanlar nel comune metropolitano di Ordu, in Turchia; Debrecen in Ungheria; il villaggio di Bugac in Ungheria, le province di B\u00e1cs-Kiskun e J\u00e1sz-Nagykun-Szolnok e Kunbaja (il termine \"kun\" in ungherese significa cumano), nonch\u00e9 le citt\u00e0 Kiskunhalas e Kunszentmikl\u00f3s in Ungheria, il villaggio di Kunmadaras nella Grande Cumania, Ungheria; e la citt\u00e0 di Kumanov nell'Oblast' di Chmel'nyc'kyj, Ucraina. Anche il fiore cumoniga (\"Melilotus\") deve il suo nome alla popolazione nomade. I gagauzi sono ritenuti da alcuni storici discendenti dei cumani; Qipcakli compare spesso tra i cognomi gagauzi moderni. Si dice che l'etimologia del mar d'Azov derivi da un certo principe cumano di nome Azum o Asuf, ucciso mentre difendeva una citt\u00e0 in questa regione nel 1067.\nMentre i mongoli si spinsero verso ovest e devastarono il loro Stato, la maggior parte dei cumani si rec\u00f2 in Ungheria o in Bulgaria. La partecipazione degli stessi alla creazione del Secondo Impero bulgaro nel 1185 comport\u00f2 da allora in poi cambiamenti fondamentali nella sfera politica ed etnica della Bulgaria e dei Balcani. Lo zar bulgaro Ivan Asen II discendeva dai cumani e li stabil\u00ec nelle parti meridionali del paese, al confine con l'Impero latino e il Despotato di Tessalonica. Tali territori si trovano nell'attuale Turchia europea, Bulgaria e Macedonia del Nord.\nI cumani stanziatisi in Ungheria avevano un proprio autogoverno in un territorio che portava il loro nome, Kuns\u00e1g, sopravvissuto fino al XIX secolo. In Ungheria esistono due regioni storiche denominate Piccola Cumania e la Grande Cumania. Le quattro maggiori comunit\u00e0 locali erano i kolbasz/olas nell'alta Cumania intorno a Karcag e le altre tre nella bassa Cumania.\nLa lingua cumana scomparve dall'Ungheria nel XVII o XVIII secolo, forse in seguito all'occupazione turca. L'ultimo parlante che riusciva a esprimersi sia pur a livello elementare fu Istv\u00e1n Varr\u00f3 di Karcag, morto nel 1770. Durante gli anni Quaranta del Settecento, quando l'idioma era ormai in disuso, fu realizzata una versione cumana del Padre nostro. Insegnato nelle scuole della Grande e della Piccola Cumania fino alla met\u00e0 del XX secolo, \u00e8 diventato una pietra militare dell'identit\u00e0 cumana e, sempre nel Novecento, \u00e8 riemerso un sentimento di apprezzamento per il patrimonio dei valori tramandati negli anni di una popolazione con cos\u00ec tanta storia alle spalle. La singolarit\u00e0 dei cumani ungheresi si riscontrava anche a livello religioso: il Kiskuns\u00e1g \u00e8 quasi interamente cattolico, nel Nagykuns\u00e1g i protestanti sono pi\u00f9 numerosi dei cattolici, sebbene di poco. Questa coscienza etnica era collegata ai privilegi legali attribuiti al territorio dei cumani. Uno dei biografi che pi\u00f9 si interess\u00f2 a loro nel XIX secolo, Gy\u00e1rf\u00e1s Istv\u00e1n, nel 1870 era dell'opinione che originariamente parlassero ungherese, insieme agli iazigi. L'influenza cumana \u00e8 presente anche nell'odierno ungherese sotto forma di prestiti linguistici, in particolare nel campo della zootecnia, del cibo, della caccia e del combattimento a cavallo.\nNel 1918, dopo la prima guerra mondiale, nacque in Ungheria il Consiglio nazionale cumano, che fu un tentativo di separare la regione del Kuns\u00e1g (Grande e Piccola Cumania) dallo stato ungherese, e portare alla costituzione di una nazione indipendenza. Di fatto, il consiglio dichiar\u00f2 l'indipendenza del Kuns\u00e1g il 18 dicembre ed elesse come suo presidente il conte Gedeon R\u00e1day: tuttavia gli sforzi non portarono ad alcun esito. Nel 1939, i discendenti dei cumani organizzarono celebrazioni per il 700\u00ba anniversario del loro arrivo in Ungheria, dove enfatizzarono la loro separata esistenza etnica e identit\u00e0 con varie cerimonie. Nel 1995, \u00e8 stato inaugurato un monumento commemorativo dedicato ai cumani come tributo agli antenati e al ripristino del vecchio distretto di Nagykun. Nel 2009, e successivamente nel 2012, si \u00e8 tenuto a Karcag un incontro mondiale tra i rappresentanti dei discendenti delle comunit\u00e0 cumane. Durante il primo incontro, durato due settimane, si tennero conferenze accademiche, mostre storiche, pubblicazioni, presentazioni di feste tradizionali e culturali e conferenze sulla popolazione di origine asiatica. Nell'incontro del 2012, il ministro per lo sviluppo rurale S\u00e1ndor Fazekas ha menzionato come alcune tradizioni umane sopravvivessero ancora, in particolare i costumi, le canzoni popolari e il cibo.\nI toponimi derivanti dalla lingua cumana si possono rintracciare in alcune contee rumene di Vaslui e Gala\u021bi e forse anche in questi municipi stessi. Quando alcuni Cumani si trasferirono in Ungheria dalla Romania portarono con s\u00e9 cani di razza komondor, dichiarati uno dei tesori nazionali dell'Ungheria, da preservare e proteggere da eventuali incroci di razze. Komondor deriva da Koman-dor, che significa \"cane cumano\".\nNei paesi in cui sono stati assimilati, cognomi di famiglia derivati dalla parola \"Cuman\" (come coman o kun, \"kuman\") non sono rari: delle tracce sono presenti nei cognomi bulgari Kunev o Kumanov (femminile Kuneva, Kumanova) e Asenov, le sue varianti nella Macedonia del Nord Kunevski, Kumanovski (femminile Kumanovska); il kazako Kumanov; i diffusi cognomi magiari Kun, Csertan, Csoreg, Kokscor, Karacs, Kekcse; il cognome, sempre ungherese, Kangur e soprannome di una delle famiglie di Karcag (le parole Kangur e Karcag derivano rispettivamente da Qongur e Qarsaq e ricorrono come nomi di trib\u00f9 moderni kazake - le trib\u00f9 kip\u010dake Qongur e Qarsaq, cos\u00ec come i nomi usati dai kirghizi nell'epopea di Manas - menzionato come Kongur-bay, signore del popolo mongolo Kalmyk e guerriero Kongrolu); il cognome ungherese di Kapscog (da \"Kipchak\") - Kapsog Tojasos Kovacs, un soprannome della famiglia Kovacs, cos\u00ec come il nome di Eszenyi Kopscog dell'Ungheria; e il cognome greco Asan. I nomi \"Coman\" in Romania e i suoi derivati, tuttavia, non sembrano avere alcun collegamento con i cumani medievali, poich\u00e9 non si registrano fino a tempi molto recenti e i luoghi con la pi\u00f9 alta frequenza di tali nomi non hanno prodotto alcuna prova archeologica dell'insediamento cumano.\nNel corso del tempo, la cultura cumana ha esercitato un'influenza sul ciango ungheresi e nella cultura romena in Moldavia, a causa dei magiari trasferitisi in loco tra il XIV e il XV secolo. Hakan Aydemir, un linguista turco, afferma che l'\"ir\" del dialetto ciango e siculo di Transilvania, che significa \"taglio\", \"incisione\", nonch\u00e9 le parole \"urk/uruk\" (\"corda\", \"cappio\"), \"dszepu (\"lana\") e\" korhany \"(\"piccola montagna\", \"collina\") sono di origine cumano-kip\u010daka: inoltre, potrebbe esserci qualche legame con l'alfabeto utilizzato dai siculi. Diversi accademici rumeni e ungheresi ritengono che una significativa comunit\u00e0 cumana vivesse in Moldavia nel XV secolo, la quale fu lentamente assorbita dai rumeni. Le persone in Ungheria con il cognome \"Pal\u00f3c\" discendono dai cumani, (e forse chi si chiama Kabars dai peceneghi) derivante dal termine slavo \"Polovets/Polovtsy\". La prima testimonianza scritta della parola \"pal\u00f3c\" come definizione di un popolo appare nel registro Mez\u0151k\u00f6vesd nel 1784; gli studiosi ritengono inoltre che non vi sia alcuna connessione tra i cumani e i cognomi olandesi Kooman(s), Koman(s), Koeman(s), (De) Cooman(s) e Coman(s), utilizzati in particolare nell'area fiamminga e nella contea olandese della Zelanda. Si crede che questi cognomi siano di epoca medievale e significassero \"mercante\".\nI cumani appaiono nel poema epico della cultura rus' Rus poema epico \"Canto della schiera di Igor e ricoprono il ruolo di nemici nell'opera di Alexander Borodin \"Il principe Igor, appartenente all'insieme di danze polovesiane.\nAnche diversi villaggi in Turchia presentano legami con i cumani, come ad esempio Kumanlar, inclusa la regione sulla costa del mar Nero. I popoli autoctoni della Repubblica dell'Altaj, ovvero i cumandini (Kumandy), discendono dai cumani. Nel XVII secolo, i cumandini vivevano lungo il fiume \u010cary\u0161, vicino alla sua confluenza con il fiume Ob'. Nikolai Aristov e Jos Gommans hanno collegato i cumandini e i celcani agli antichi turchi, \"che nel VI-VIII secolo d.C. crearono in Asia centrale un potente stato nomade, il cui nome [...] era Kaganato turco\".\nAnche le persone di origine cumano-kip\u010daka divennero personaggi influenti tra i mamelucchi: un importante sultano cumano del sultanato mamelucco egiziano, il sultano Baybars (regn\u00f2 dal 1260 al 1277), sconfisse il re Luigi IX di Francia e resistette all'invasione mongola, sconfiggendo l'esercito mongolo nella battaglia di Ayn Jalut (1260) e a Elbistan (1277), impiegando in quest'ultimo caso la tattica della ritirata fittizia. I mamelucchi nell'impero conservarono un senso particolarmente forte dell'identit\u00e0 cumana, al punto che la biografia del sultano Baibars, come testimoniato da Ibn Shaddad, si concentrava in maniera consistente sulla sua nascita e sui primi anni a Desht-i-Kipchak (\"Steppa dei kip\u010daki\" o Cumania), nonch\u00e9 sulla schiavit\u00f9 e sui successivi viaggi in Bulgaria e nel Vicino Oriente. Lo storico Dimitri Korobeinikov segnala come la storia di Baibars riassuma il tragico destino riservato a molti cumani a seguito della battaglia del fiume Kalka (1223) e dell'invasione mongola dell'Europa (1223-1242). Roman Kovalev afferma che questo resoconto pu\u00f2 essere ulteriormente percepito come un meccanismo per la conservazione di una memoria collettiva che riflette ampiamente un senso di identit\u00e0 umana nel Sultanato mamelucco. Nell'ultima parte del 1260 questo si unirono all'Orda d'Oro nella lotta contro l'Ilkhanato. La creazione di questa specifica classe di guerrieri, descritta come \"fenomeno mamelucco\" da David Ayalon, risult\u00f2 di grande importanza politica.\nNel villaggio ungherese di Csengele, ai margini di quella che \u00e8 ancora chiamata Kiskunsag (\"Piccola Cumania\"), uno scavo archeologico nel 1975 ha portato alla luce le rovine di una chiesa medievale con 38 sepolture. Diverse tra queste presentavano tutte le caratteristiche della vita quotidiana dei cumani: costumi riccamente ingioiellati, una mazza a 12 punte come arma, cinture ossee e resti di carne di maiale verosimilmente sacrificato. In considerazione dei beni culturali e dei dati storici, gli archeologi hanno concluso che le tombe fossero effettivamente cumane e da inquadrare dopo la met\u00e0 del XIII secolo; \u00e8 lecito desumere che alcuni dei primi coloni in Ungheria provenissero da quel gruppo etnico. Nel 1999, a circa 50 metri dalla chiesa di Csengele, \u00e8 stata scoperta la tomba di un cumano di alto rango dello stesso periodo; si tratta della prima antropologicamente autenticata di un capo cumano localizzato in Ungheria e il contenuto \u00e8 coerente con l'identit\u00e0 etnica dei resti scavati dalle sepolture della chiesa. Un'area separata della tomba del capo conteneva lo scheletro completo di un cavallo.\nConsiderato l'elevato numero di cumani trasferitisi in Transilvania (tra cui si pu\u00f2 citare come personaggio di spicco Basarab I di Valacchia), si \u00e8 a lungo speculato sull'origine etnica di Vlad III, comunemente noto per aver ispirato il personaggio di Dracula, da taluni ritenuto non autoctono della Romania e invece legato alla popolazione nomade originaria dell'Asia centrale. Si tratta di un'affermazione che per\u00f2 al momento \u00e8 lungi dal trovare appigli incontestabili.\nGenetica.\nLe origini etniche dei Cumani risultano oggetto di dibattito storiografico. Si dice che i Cumani avessero i capelli biondi, la pelle chiara e gli occhi azzurri (cosa che li distingueva dagli altri gruppi e pi\u00f9 tardi ha scatenato diversi dubbi tra gli storici), sebbene spesso si distinguessero per le loro caratteristiche altaico-mongoloidi.\nUno studio genetico condotto sulle sepolture umane in Ungheria ha determinato che avevano lignaggi di DNA mitocondriale eurasiatico (mtDNA) sostanzialmente pi\u00f9 occidentali. In uno studio del 2005 di Erika Bogacsi-Szabo e altri studiosi del mtDNA della popolazione nomade cumana migrata nella pianura Pannonica durante il XIII secolo, sono stati rilevati sei aplogruppi. Dai dati emerge:\nLo studio ha concluso che i motivi mitocondriali dei cumani di Csengele mostrano le mescolanze genetiche con altre popolazioni piuttosto che i legami con i progenitori dell'Asia centrale. Nello studio si \u00e8 sancito inoltre: \"Questo risultato potrebbe essere frutto delle abitudini dei nomadi cumani. I cavalieri delle steppe formavano un'unit\u00e0 politica indipendente dalla loro discendenza materna o dalla loro lingua e divenivano membri di una confederazione tribale. Secondo le leggende, i cumani spesso rapivano le donne dai territori saccheggiati, ragion per cui i lignaggi materni di gran parte del gruppo rifletterebbero il lignaggio materno di quelle popolazioni che avevano una connessione geografica con i cumani durante le loro migrazioni. Tuttavia, l'aplotipo mitocondriale asiatico nel campione Cu26 potrebbe ancora riflettere le origini asiatiche dei Cumanians di Csengele. Ad ogni modo, quando i cumani abbandonarono le steppe transcarpatiche e si stanziarono in Ungheria, avevano acquisito molti elementi genetici pi\u00f9 occidentali, probabilmente dai popoli di lingua slava, ugro-finnica e turca che abitavano le regioni a nord del nero e mar Caspio\". I risultati dei campioni sono stati rapportati su un grafico confrontandole con altre popolazioni eurasiatiche, cosa che ha mostrato le distanze genetiche tra loro. Gli eurasiatici sono state divisi in due cluster distinti: uno conteneva tutte le popolazioni dell'Asia orientale e centrale e pu\u00f2 essere diviso in due sottogruppi; uno include perlopi\u00f9 comunit\u00e0 dell'Asia orientale (buryat, coreani e kirghizi del sud) e l'altro ospita principalmente gruppi dell'Asia centrale (mongoli, kazaki, kirghizi del nord e uiguri). Il secondo cluster conteneva le popolazioni europee: all'interno di esso, per via dell'HVS I, non era rilevabile una struttura chiara, ma quasi tutte le popolazioni europee, compresi gli ungheresi moderni, si potevano individuare in una sezione a piccole distanze tra loro. I cumani non appartenevano a una simile classificazione e sono stati trovati sopra l'ascissa del grafico, ovvero tra quelle comunit\u00e0 dell'Asia centro-orientale. I moderni cumani di Csengele, localizzati in Ungheria, geneticamente pi\u00f9 vicini ai finlandesi, sono stati trovati sopra l'ascissa del grafico: questa \u00e8 la popolazione del secondo cluster, che \u00e8 il pi\u00f9 vicino al cluster dell'Asia centro-orientale. I moderni cumani di Csengele, in Ungheria, sono geneticamente pi\u00f9 vicini ai finlandesi,sono stati trovati sopra l'ascissa del grafico: questa \u00e8 la popolazione del secondo cluster, che \u00e8 il pi\u00f9 vicino a quello dell'Asia centro-orientale. I moderni Cumani di Csengele, in Ungheria, sono geneticamente pi\u00f9 vicini ai finlandesi, ai komi e ai turchi. I discendenti oggi localizzati in Ungheria sono geneticamente differenziati dai magari e da altre popolazioni europee.\nIn relazione ai cumandini, Potapov e Pankratov li hanno considerati antropologicamente imparentati con gli Urali e suggerirono che fossero meno dell'Asia orientale degli altaiani veri e propri. La maggioranza del DNA mitocondriale era collegato al nord est asiatico e agli aplogruppi C o D con anche una grande minoranza di linee eurasiatici ovest come quello U."}
{"id": "38435", "revid": "729019", "url": "https://it.wikipedia.org/wiki?curid=38435", "title": "Iperinflazione", "text": "Iperinflazione, in economia, indica una situazione di inflazione particolarmente elevata tanto da indurre i consumatori ad usare valuta estera; secondo i principi contabili internazionali (IAS 29) si parla di iperinflazione quando uno Stato tende a fissare i prezzi in valuta estera e quando il livello dei prezzi \u00e8 raddoppiato nell\u2019arco di un triennio. Principale causa dell'iperinflazione \u00e8 un aumento persistente della quantit\u00e0 di moneta, eccessivo rispetto alla crescita del PIL.\nStoria.\nEt\u00e0 antica.\nLa storia conosce molti casi di iperinflazione: ad Atene al termine della guerra del Peloponneso (404 a.C.), nella Roma antica sotto i regni di numerosi imperatori, da Caracalla (212 d.C.) a Diocleziano (280 d.C.), nelle colonie americane sotto il Congresso Continentale nel 1781, in Francia dal 1790 al 1796, in Germania, in Austria, in Ungheria, in Polonia e in Russia dopo la prima guerra mondiale, e in alcuni paesi dell'America Latina oggi, i pi\u00f9 noti dei quali sono: il Brasile che - tra il 1970 ed il 1990 ufficialmente adott\u00f2 una serie pressoch\u00e9 interminabile di valute (cruzeiro, cruzeiro nuovo, cruzado, c secondo cruzado, nuovamente cruzeiro, poi il cruzeiro real e infine, dal 1994, il real); la Colombia - che ricevette dal famigerato narcotrafficante Pablo Escobar la proposta di vedersi saldati tutti i debiti coi proventi del narcotraffico in cambio dell'impunit\u00e0 dei cartelli colombiani della cocaina; l'Argentina che ufficialmente non rimbors\u00f2 pi\u00f9 gli investitori stranieri titolari delle proprie obbligazioni nel 2002 e la Bolivia dove il prezzo dell'acqua potabile \u00e8 salito alle stelle da quando - nel 2000 - il governo vendette i diritti di sfruttamento alle compagnie statunitensi.\nUn discorso a parte meritano le economie dei paesi belligeranti, specialmente se occupati da una potenza straniera: la Germania, nei paesi invasi durante la seconda guerra mondiale, non si limitava soltanto a imporre ai paesi sconfitti le spese per il mantenimento del proprio esercito (alimenti, carburante, vestiario, ecc.) e le riparazioni di guerra, ma imponeva anche il cosiddetto \"marco d'occupazione\", ovvero un cambio artificiale della propria moneta ipervalutata rispetto a quelle dei paesi sconfitti (che, di conseguenza, venivano ipersvalutate): fu cos\u00ec che alla Repubblica Sociale Italiana dell'ex alleato Benito Mussolini, Adolf Hitler impose un'indennit\u00e0 annuale di 15 miliardi di lire (valore del 1943), e una rapina di ogni prodotto industriale (bellico in primis) e agricolo che contribu\u00ec a provocare un'inflazione in Italia del 450% annua, in cambio della rinuncia ad imporre in Italia il marco d'occupazione (che in Italia non esistette). Una delle iperinflazioni pi\u00f9 spettacolari nella storia e anche quella per cui abbiamo le statistiche pi\u00f9 adeguate, si \u00e8 verificata in Germania negli anni dal 1919 alla fine del 1923.\nInfine, un caso particolare \u00e8 quello dell'Argentina del periodo della dittatura dei generali (1976 - 1983), dove la gi\u00e0 grave situazione economica ereditata dai militari (nel 1974 l'inflazione pass\u00f2 in un semestre dal 24,2 % al 182,8 %), arriv\u00f2 al 444,1 % al momento del golpe militare il 23 marzo 1976. Una politica ultraliberista la ridusse al 164,7 % nel 1982 alla vigilia della Guerra delle Falklands per riesplodere l'anno successivo al termine della guerra al 343,3 % \nNella Repubblica di Weimar.\nGi\u00e0 allo scoppio della prima guerra mondiale, nel 1914, per fronteggiare l'immane sforzo bellico, la Germania abol\u00ec la convertibilit\u00e0 aurea del marco; la popolazione ritir\u00f2 dalla banca del Reich monete d'oro per un valore di 100 milioni di marchi. Di conseguenza, quest'ultima sospese l'incasso di banconote e monete divisionali. Il governo persegu\u00ec la via del finanziamento statale incrementando la stampa di banconote. Fino al termine del conflitto, la quantit\u00e0 del denaro in circolazione era quintuplicata, mentre la quota delle monete era scesa allo 0,5 per cento. I costi astronomici del conflitto, dell'ordine di 164 miliardi di marchi, furono sostenuti soprattutto da diverse forme di prestiti obbligazionari e solo in minima parte da imposte belliche e aumenti delle tasse. L'idea era, una volta usciti vittoriosi, di ripagare i debiti a spese dei vinti, ma il conflitto vide la Germania uscire sconfitta. Tra il 1871 ed il 1913 l'inflazione tedesca aveva mostrato un andamento molto contenuto e a tratti addirittura negativo, negli anni della prima guerra mondiale l'inflazione annua sal\u00ec invece in media al 28,3%. Come una bomba ad orologeria, gli squilibri finanziari derivanti dalle immense necessit\u00e0 di spesa dello Stato per ragioni di guerra esplosero dopo un lustro in tutta la loro drammaticit\u00e0. Nel periodo direttamente successivo, cio\u00e8 tra il 1919 ed il 1923, l'inflazione raggiunse il 662,6% annuo. Nel biennio tra 1921 e 1923 si scaten\u00f2 la vera \"iperinflazione di Weimar\". Durante la sua fase finale, nel novembre 1923, il marco valeva un bilionesimo [1/1.000.000.000.000] di quanto valesse nel 1914.\nIn Germania durante gli anni venti, nella fase politica nota come Repubblica di Weimar, si us\u00f2 il termine \"Papiermark\" (in tedesco \"marco di carta\") per indicare le banconote emesse per pagare i debiti di guerra stampando banconote. Le nazioni vincitrici della Grande guerra decisero di addebitare alla Germania i costi della guerra da loro sostenuti. Senza nessun riguardo alle riserve di oro che avrebbero dovuto garantire la valuta, la Germania continu\u00f2 a stampare cartamoneta per cercare di assolvere formalmente il debito, il che caus\u00f2 la rapidissima svalutazione della moneta. Durante l'iperinflazione, furono emesse banconote di taglio elevato. Non furono quasi pi\u00f9 coniate monete, tranne per alcune serie da 200 e 500 marchi d'alluminio. Il \"Papiermark\" fu prodotto in enormi quantit\u00e0: esistevano anche tagli da 100.000.000.000.000 di marchi (centomila miliardi). Centinaia di fabbriche di carta stampavano giorno e notte nuove banconote, francobolli e altri valori con sopra delle cifre sempre pi\u00f9 astronomiche. Stamperie pubbliche e private, statali, regionali, comunali, bancarie e persino private emettevano fiumi di marchi che non valevano il prezzo della carta su cui erano impressi. Complessivamente 30.000 persone erano impegnate nella produzione dei circa dieci miliardi di banconote emesse. Trenta fabbriche producevano la carta e 133 aziende terze con 1.783 stampanti lavoravano giorno e notte per la tipografia del Reich. In totale, la banca del Reich emise 524 trilioni di marchi (un trilione ha 18 zeri), cui si aggiunsero altri 700 trilioni \u00abd'emergenza\u00bb fatti stampare da 5800 citt\u00e0, comuni e imprese per fronteggiare la crisi economica. Il pi\u00f9 delle volte, le banconote e i francobolli stampati qualche ora prima venivano sovrimpressi con valori superiori e, per accelerare la produzione, le banconote venivano stampate da un solo lato.\nDa ci\u00f2 si evince come l'iperinflazione consista in un aumento smisurato e continuo dei prezzi, che impoverisce l'economia perch\u00e9 i prezzi perdono la loro funzione di segnalare, attraverso la scarsit\u00e0, la migliore allocazione delle risorse. Un aumento che impoverisce soprattutto i pi\u00f9 deboli, perch\u00e9 nell'iperinflazione sono i pi\u00f9 furbi ad avvantaggiarsi. A rimetterci sono - all'inizio - coloro che detengono un reddito fisso, come i lavoratori dipendenti (nel 1923 il governo tedesco fu costretto a pagare lo stipendio quotidianamente ai dipendenti, i quali s'affrettavano a comperare qualsiasi merce prima di vedersi letteralmente sublimare il denaro tra le mani), mentre temporaneamente si salvano coloro che possono adeguare le proprie entrate alla continua ascesa dei prezzi. Col tempo, per\u00f2, anche i lavoratori autonomi iniziano a trovarsi in difficolt\u00e0, in quanto sar\u00e0 sempre pi\u00f9 arduo trovare un numero sufficiente di clienti in grado di poter spendere grosse somme di denaro per richiedere le prestazioni professionali dei liberi professionisti, o i prodotti immessi sul mercato dagli industriali.\nLa perdita di valore del marco nei confronti del dollaro fu irrefrenabile: 1 dollaro valeva, nel 1921, 65 marchi; nel 1922, 2.420 marchi; nel giugno 1923, 100.000 marchi; nel luglio 1923, 350.000 marchi; nell'agosto 1923, 4.600.000 marchi; nel settembre 1923, 100.000.000 di marchi; nell'ottobre 1923, 25.000.000.000 di marchi; nel novembre 1923, 4.200.000.000.000 di marchi. Il valore del Papiermark (marco di carta) che nel gennaio 1914 veniva cambiato a 4,2 per ogni dollaro statunitense raggiunse i 1.000.000 di marchi per dollaro in agosto e a 4.200.000.000.000 per dollaro il 20 novembre 1923. Il 15 novembre 1923 un dollaro americano comprava 4200 miliardi di marchi, e per comperare un chilo di pane ci voleva pi\u00f9 di un chilo di banconote. Una lettera a uso interno del Paese il 1\u00ba gennaio 1923 costava 10 marchi, il 10 ottobre 2 milioni di marchi e il 1\u00ba dicembre (1923) 50 miliardi di marchi. Francobolli da 5 miliardi di marchi erano utilizzati per spedire le cartoline (ma, in realt\u00e0, non erano utilizzati: gli uffici postali timbravano la corrispondenza con la dicitura \"Tassa evasa\" (\u201cGebuhr bezahlt\u201d) perch\u00e9 il prezzo dei valori bollati cresceva di giorno in giorno, cosicch\u00e9 - oggigiorno - tali francobolli raramente si reperiscono vidimati con timbri originali, che non siano, quindi, falsi o di favore), carriole piene di carta moneta servivano a comprare un uovo o un biglietto del tram. In questa situazione drammatica, si torn\u00f2 a fare senza il denaro, in quanto le banconote erano utilizzate per accendere le stufe, quando la gente era gi\u00e0 da mesi dedita al baratto dei beni. La situazione si normalizz\u00f2 solo nel gennaio 1924, quando fu introdotta - a partire dal 15 novembre 1923 - la nuova moneta, il Rentenmark, che sostituiva milioni dei vecchi biglietti di banca.\nIl taglio pi\u00f9 alto di una banconota durante l'iperinflazione tedesca fu di cento milioni di miliardi (100.000.000.000.000.000) di marchi.\nNel secondo dopoguerra.\nAl termine della seconda guerra mondiale la Germania era praticamente da ricostruire per intero. Privata delle miniere della Slesia, in quanto la regione era passata sotto la Polonia e privata di gran parte della costa sul Mar Baltico, passata sotto l'URSS (Prussia Orientale) e sotto la Polonia (Pomerania e Prussia Occidentale), la Germania venne ulteriormente divisa in quattro zone di occupazione tra il 1945 ed il 1948. A causa del progressivo peggioramento dei rapporti reciproci tra le potenze vincitrici del conflitto, sorsero due nuovi stati tedeschi, la Repubblica Federale di Germania (\"BRD\") sui territori occupati da Francia, Gran Bretagna e Stati Uniti, e la Repubblica Democratica Tedesca (\"DDR\") nella zona d'occupazione sovietica. Mentre nella DDR l'inflazione non si manifest\u00f2 a causa della collettivizzazione delle terre, del controllo statale sugli istituti bancari e sul mercato dei beni (peraltro a lungo razionati), nella Repubblica Federale Tedesca si procedette alla conversione della moneta nazionale che si era fortemente svalutata nel biennio 1946 - 1948 anche a causa del cosiddetto \"mercato nero\". Nel giugno 1948 \u2013 con la Germania ridotta in rovine e la produzione industriale ritornata ai livelli del 1840 \u2013 Ludwig Erhard avvi\u00f2 la riforma monetaria atta a rimuovere l'eccesso di circolante monetario.\nAl Reichsmark fu sostituito il Deutsche Mark; la Reichsbank venne privatizzata e divenne la Bundesbank; i depositi bancari, il cui titolo di propriet\u00e0 era legittimo e certo furono convertiti al tasso 10:1. In pratica, dalla sera alla mattina, il governo non riconobbe pi\u00f9 il valore legale del Reichsmark, che doveva essere necessariamente convertito nella nuova unit\u00e0 monetaria, e ridusse di dieci volte il potere di acquisto dei patrimoni monetari. Venne rimossa gran parte del circolante dal territorio nazionale e venne inaugurata una forma di emissione monetaria controllata (si stampava ex novo soltanto l'aliquota di carta moneta ritirata dal mercato in quanto usurata) in modo da mantenere costante l'ammontare del circolante. Ad ogni cittadino furono distribuiti, inoltre, quaranta nuovi marchi, che costituirono la base per l'incremento dei nuovi patrimoni. Il vecchio denaro non valeva pi\u00f9 nulla e quello nuovo non poteva esser convertito in altre valute fino al 1958, quando in tutta Europa si ritorn\u00f2 al cambio libero tra le monete in regime di piena convertibilit\u00e0.\nUn caso emblematico fu negli anni 2000, l'iperinflazione nello Zimbabwe, che raggiunse un tasso del 63%.\nPeriodi d'iperinflazione nel mondo.\nA cavallo tra il 1900 ed il 2018 si \u00e8 assistito a casi sorprendenti d'iperinflazione, generalmente calcolati su base mensile. Come indicatore storico di riferimento, la Rivoluzione francese produsse un'inflazione mensile del 143% durante il settennato tra il 1789 ed il 1796. Il record di perdita di valore della moneta spetta all'Ungheria nel periodo immediatamente successivo alla seconda guerra mondiale, quando l'inflazione raggiunse il tetto del 207% quotidiano nel corso del 1946.\nEcco i casi pi\u00f9 eclatanti, paese per paese, espressi mensilmente:\nCause dell'iperinflazione.\nUn'eccessiva quantit\u00e0 di moneta circolante \u00e8 uno dei principali fattori di inflazione e di iperinflazione.\nTale eccesso pu\u00f2 dipendere da un'eccessiva emissione di moneta circolante da parte delle banche centrali e degli istituti di credito, o da una conversione dei depositi in moneta circolante, superiore alla media. Questa monetizzazione degli attivi di famiglie, imprese, Stato (quali depositi in conto corrente, titoli, valute estere, ecc.) avviene in presenza di un bank run, di una crisi di liquidit\u00e0, di un'eccessiva svalutazione.\nIn questi casi, i soggetti economici prelevano molto di pi\u00f9 dei loro risparmi perch\u00e9 temono di perdere il loro denaro, o perch\u00e9 necessitano di somme maggiori per fronteggiare investimenti e spese correnti.\nIl secondo fattore, l'emissione di nuova moneta, da parte di banche centrali e altri istituti di credito, pu\u00f2 essere rivolta a soddisfare le esigenze di liquidit\u00e0 di qualche soggetto economico - come Stato, finanza o imprese - trascurando le conseguenze per l'intero sistema di un'eccessiva massa monetaria.\nIl finanziamento di una quota consistente della spesa pubblica attraverso l'emissione di moneta anzich\u00e9 tramite le imposte e l'emissione di titoli del debito pubblico: questo pu\u00f2 accadere in caso di guerra (\"economia di guerra\") o per lo shock economico di un \"default\" (fallimento) dello Stato o di gruppi finanziari, economici o industriali di importanza economica pari a quella dello Stato stesso.\nL'iperinflazione crea un vantaggio per il capitale di debito, perch\u00e9 il valore di mercato dei beni acquistati pu\u00f2 crescere di qualche ordine di grandezza e, vendendo qualche bene del patrimonio, il debito pu\u00f2 essere saldato rapidamente. Tuttavia, \u00e8 molto meno probabile riuscire a realizzare una compravendita.\nLe conseguenze sui redditi dell'iperinflazione sono diverse a seconda delle attivit\u00e0:\nLa continua perdita di potere di acquisto della moneta (tipica dei periodi di iperinflazione) spinge poi gli operatori a disfarsi quanto prima possibile della moneta ricevuta, contribuendo ad accelerare ancora di pi\u00f9 il fenomeno inflativo (a causa dell'aumento della velocit\u00e0 di circolazione della moneta cos\u00ec prodotto); si innesca cos\u00ec un circolo vizioso, che in assenza di un intervento deciso dell'autorit\u00e0 monetaria non pu\u00f2 essere interrotto.\nPer l'alterazione profonda che ne deriva nella distribuzione dei redditi, l'iperinflazione ha sempre ripercussioni sull'equilibrio politico del sistema.\nLe conseguenze pi\u00f9 gravi dei fenomeni di iperinflazione sono per\u00f2 quelle prodotte sull'economia reale: l'incertezza sul valore della moneta si trasmette sull'intera attivit\u00e0 economica, scoraggiando gli investimenti, con gravi conseguenze sui livelli di reddito nazionale e di occupazione (inasprendo cos\u00ec la situazione di crisi della popolazione).\nSoluzioni contro l'iperinflazione.\nLe gravi crisi economico-finanziarie e le conseguenze devastanti che ne sono derivate in termini di perdita di potere d'acquisto, mancanza di liquidit\u00e0, difficolt\u00e0 di accesso ai finanziamenti hanno spinto l'interesse generale a ricercare sistemi di scambio e di valuta alternativi a quello monetario tradizionale che siano in grado di dare respiro all'economia e di incentivarne la ripresa.Le soluzioni istituzionali a una situazione di iperinflazione passano tutte attraverso profonde riforme del sistema politico, economico e sociale, che vanno valutate a seconda dei singoli casi; le persone comuni, di fronte a una situazione come quella descritta, reagiscono sostanzialmente in due modi:\nQuesti due fenomeni contengono gli effetti dell'iperinflazione, ma non li annullano: rimane necessario ricorrere alla valuta inflazionata per pagare le tasse, i servizi pubblici, i contributi pensionistici, le utenze, le sanzioni. I datori di lavoro pagheranno comunque i lavoratori in moneta inflazionata, perch\u00e9 lo troveranno pi\u00f9 conveniente. Una soluzione definitiva all'iperinflazione pu\u00f2 essere solo istituzionale, sistemica."}
{"id": "38440", "revid": "1318658", "url": "https://it.wikipedia.org/wiki?curid=38440", "title": "Decadimento alfa", "text": "In fisica nucleare il decadimento alfa \u00e8 quel tipo di decadimento radioattivo per cui un nucleo atomico instabile (radionuclide) trasmuta emettendo una particella \u03b1, ossia un nucleo di 4He. In tal modo il numero di massa del radionuclide viene ridotto di 4 u e il suo numero atomico di 2 u; il nuclide cos\u00ec prodotto pu\u00f2, a sua volta, essere ancora radioattivo oppure risultare stabile. Il decadimento alfa \u00e8 tipico dei radionuclidi che presentano un eccesso di protoni rispetto ai neutroni.\nIl decadimento alfa \u00e8 un fenomeno fisico che si basa sull'effetto tunnel, e quindi non spiegabile dalla meccanica classica.\nDescrizione.\nIl decadimento alfa avviene in accordo con la legge di conservazione della massa/energia con l'emissione di una particella, detta appunto particella \u03b1, composta da due protoni e due neutroni, da un isotopo radioattivo di un elemento con elevato numero atomico (Z&gt;83). In generale si pu\u00f2 dire che il decadimento alfa \u00e8 un processo probabilistico che trasforma un nucleo con numero di massa formula_1 (avente formula_2 protoni e formula_3 neutroni) in un nucleo con numero di massa \nformula_4 tramite l'emissione di un nucleo di formula_5 secondo la legge:\nPerdendo due protoni, l'elemento indietreggia di due posizioni nella tavola periodica degli elementi ovvero il numero di neutroni passa da \"formula_3\" a \"formula_8\", e il numero di protoni da formula_2 a formula_10 . Le ragioni di tale fenomeno sono da ricercarsi nella tendenza di tutti i sistemi fisici a cercare condizioni minime di energia: la stabilit\u00e0 dei nuclei atomici degli elementi transuranici \u00e8 uno dei campi di ricerca pi\u00f9 attivi della fisica nucleare. Il decadimento alfa \u00e8 tipico di nuclei con numero di massa formula_11.\nIn base al valore che assume formula_1 \u00e8 possibile determinare una casistica:\nCome molti processi quantistici, anche il decadimento alfa \u00e8 descritto da leggi statistiche: la percentuale di atomi che, in un certo intervallo di tempo, subisce il decadimento, \u00e8 una costante. Per dare un'unit\u00e0 di misura standard, si indica solitamente il tempo in cui met\u00e0 degli atomi di un isotopo radioattivo decadono. Tale periodo prende il nome di emivita dell'isotopo. Caratteristica del decadimento alfa \u00e8 quella di avere emivite con un campo di variabilit\u00e0 molto ampio, da poche frazioni di secondo a migliaia di anni:\ncontrapposto a un campo di variabilit\u00e0 di energia liberata ristretto:\nNella maggior parte dei casi, gli isotopi instabili subiscono decadimenti di vario tipo in successione, e pertanto si parla di catena di decadimento di un isotopo, intendendo la sequenza di decadimenti che tale atomo percorre. Quasi tutte le catene di decadimento finiscono con un isotopo stabile del piombo.\nLa vita media di un elemento soggetto aquesto tipo di decadimento \u00e8 varia: si passa, infatti dagli oltre 1010 anni del torio, alle frazioni di secondo del polonio 214 pari a 1.6 x 10\u22124 s. Il decadimento pi\u00f9 noto \u00e8 per\u00f2 quello dell'uranio:\ndove \"\u03b1\" indica la particella \u03b1 prodotta.\nIl decadimento alfa \u00e8 tipico degli isotopi radioattivi contenuti nelle scorie nucleari prodotte nella reazione di fissione nucleare che avvengono nei reattori a fissione.\nTeoria del decadimento alfa.\nLa teoria che sta alla base di tale decadimento \u00e8 stata sviluppata dal fisico ucraino George Gamow e si basa sull'effetto tunnel.\nSi pu\u00f2 prendere, come esempio di decadimento, quello del radio:\ndove formula_24 \u00e8 il radon, un gas nobile.\nPrima di scendere nel dettaglio, si supponga di unire due nuclei di deuterio: si otterr\u00e0 una particella formula_25: ogni reazione di questo tipo d\u00e0 un'energia di circa 10 MeV. I due atomi, per unirsi, devono per\u00f2 superare la cosiddetta barriera coulombiana, che \u00e8 anche la barriera che deve superare la particella \"\u03b1\" per poter uscire dal nucleo \"decadente\".\nOra, chiamando con formula_26 la massa del radio e con formula_27 quella del radon, si possono scrivere alcune relazioni energetiche:\ne per la conservazione dell'energia (formula_30):\ne quindi il decadimento avviene solo quando la massa del nucleo che decade (massa iniziale) \u00e8 maggiore della somma delle masse dei nuclei prodotti.\nEquazione di Schr\u00f6dinger.\nPer studiare il decadimento, quindi, si fa intervenire l'equazione di Schr\u00f6dinger:\ndove formula_33 \u00e8 l'hamiltoniana che descrive l'energia cinetica di due particelle, con masse formula_34 ed formula_27.\nQuesto problema a due corpi pu\u00f2 essere semplicemente descritto come un problema ad un corpo solo separando la parte del moto relativo da quella del centro di massa, che non \u00e8 interessante ai fini dell'interazione studiata. L'equazione diventa pertanto:\ndove:\n(nelle quali abbiamo indicato con formula_38 la massa ridotta e con formula_39 la quantit\u00e0 di moto),\ne nella notazione ad operatori di Schr\u00f6dinger si ottiene:\nche pu\u00f2 essere scritta in coordinate sferiche, poich\u00e9 anche lo stesso potenziale dipende solo da formula_41:\nLa funzione d'onda formula_43, soluzione dell'equazione, pu\u00f2 essere scritta come il prodotto di una funzione formula_44 della sola posizione per una armonica sferica, ovvero un'autofunzione dell'operatore momento angolare formula_45:\ne quindi l'equazione di Schr\u00f6dinger diventa:\nche pu\u00f2 essere ulteriormente semplificata introducendo la funzione formula_48:\nIn onda S (onda sferica, con formula_50=0), trovare le formula_51 soluzioni si riduce a risolvere la seguente equazione differenziale:\ncon\nSe formula_54 non fosse una funzione della posizione, la soluzione sarebbe semplicemente del tipo:\nma in questo caso anche la fase sar\u00e0 una funzione di formula_41:\nottenendo un'equazione differenziale per formula_58:\nRisolvere in maniera esatta questa equazione \u00e8 molto difficile (per non dire impossibile): esistono per\u00f2 alcuni metodi di approssimazione, come il WKB o, pi\u00f9 semplicemente, trascurando la derivata seconda di formula_58 rispetto ad formula_41 (essa \u00e8 certamente pi\u00f9 piccola rispetto al quadrato della derivata prima). In questo caso \u00e8 semplice verificare che\n\u00e8 soluzione.\nOra, poich\u00e9 l'armonica sferica di ordine 0 formula_63 \u00e8:\nsostituendo la formula_58 nella formula_51 e quest'ultima nella formula_44 e quindi il tutto nella formula_43, si pu\u00f2 finalmente scrivere la soluzione dell'equazione di Schr\u00f6dinger di partenza:\nIl fattore di Gamow.\n\u00c8 proprio grazie alla funzione d'onda trovata che si riesce a scrivere il cosiddetto fattore di Gamow: della dinamica del decadimento, infatti, siamo interessati solo alla fase iniziale (formula_70 - quando inizia il decadimento) e a quella finale (formula_71 - la fine del tunnel); e quindi:\nIl fattore di Gamow \u00e8 legato al coefficiente di trasmissione o penetrazione, in quanto quest'ultimo \u00e8 definito come il quadrato del primo:\nVita media.\nEsso \u00e8 a sua volta legato alla vita media del decadimento attraverso la rapidit\u00e0:\ndove\nche \u00e8 la frequenza con la quale la particella formula_25 va contro la parete del potenziale.\nQuindi, per stimare la vita media formula_77 del decadimento bisogna calcolare la rapidit\u00e0 dello stesso:\ndove al posto della massa ridotta formula_38 si \u00e8 sostituito 4 volte formula_80, massa del nucleone, poich\u00e9 generalmente, per masse formula_27 molto grandi (come spesso avviene) la massa ridotta \u00e8 circa quella della particella formula_25.\nQuesta vita media, in generale, varier\u00e0 in dipendenza del tipo di nuclei che decadono e della quantit\u00e0 iniziale di energia cinetica posseduta dal nucleo di elio prodotto.\nDa studi fatti, sono peraltro emerse delle correlazioni tra vita media, energia cinetica delle particelle formula_25 emesse, numero di massa e numero atomico:"}
{"id": "38442", "revid": "2565", "url": "https://it.wikipedia.org/wiki?curid=38442", "title": "Coppella", "text": "La coppella \u00e8 un incavo emisferico, generalmente del diametro di pochi centimetri, ricavato dall'uomo sulla superficie di basi rocciose normalmente piane o poco ripide, come affioramenti o massi erratici chiamati per l'appunto massi cupellari o pietre a scodella, di solito poste in posizione dominante e panoramica. In Italia sono presenti scavate sui massi di numerose zone anche molto lontane tra loro, ma non sono conosciute e studiate come in altri paesi europei.\nIn maggiore concentrazione si trovano in Piemonte, in particolare nella zona del monte Roccer\u00e8, comune di Roccabruna, Valle Maira vi \u00e8 una concentrazione di circa 5.000 coppelle, alcune delle quali formano un antropomorfo gigante, archi e croci. Ancora in Piemonte, le ritroviamo a Vignone, presso la Casa dei muli, alle spalle dei ruderi di un\u2019antica cappella, sul Motto di Unchio, sull\u2019Alpe di Pr\u00e0, a Malesco, nella Valle Antrona, nella zona di Castelveccana, lungo il sentiero che conduce all\u2019Alpe Curzelli, nei pressi di Peverano troviamo la Roc della Pratasera o Pera Pichera, a Cossano Canavese la pera tunda, e l'elenco potrebbe continuare per molte pagine.\nAltre regioni interessate dal fenomeno sono la Valle d'Aosta, la Liguria, la Lunigiana, la Valtellina, nei pressi di Bormio, la Val Camonica, il Comasco e molte altre valli alpine, in Sardegna, soprattutto all'interno delle \"domus de janas\", nelle Marche nel promontorio del Conero e altrove.\nEtimologia.\nIl termine coppella deriva dal latino \"cupella\", che indicava un vasetto per le conserve di frutta, a sua volta diminutivo di \"cupa\", che significa botte / barile, e appartiene allo stesso ambito semantico di \"copa\" (ostessa) e \"caupona\" (osteria).\nIn italiano indica un contenitore di materiale poroso e refrattario (osso calcinato e macinato) utilizzato per saggiare e raffinare oro e argento. Il termine \"coppella\" \u00e8 utilizzato anche, nel linguaggio tecnico attuale, per indicare rivestimenti per l'isolamento termico di tubi.\nA Roma le coppelle erano piccoli contenitori di legno per acqua, vino, aceto, che hanno dato nome a una piccola zona del rione sant'Eustachio dove venivano fabbricate, attorno alla chiesa di San Salvatore alle Coppelle.\nDatazione.\nSembra che le incisioni a coppella pi\u00f9 antiche risalgano al Mesolitico, sono frequenti nel Neolitico ma principalmente si fanno risalire all'et\u00e0 del bronzo. Quelle pi\u00f9 profonde, regolari e chiaramente realizzate con oggetti metallici, di solito collegate da canaletti sono di databili all'et\u00e0 del ferro e sono le pi\u00f9 recenti. Sono comunque di difficile datazione con le usuali tecniche, in quanto solitamente non sono direttamente collegate con altri ritrovamenti.\nSignificato.\nLe incisioni a coppella sono presenti in varie culture preistoriche e no, ma il loro reale significato rimane per ora un mistero. \u00c8 quasi sicuro che queste scodelle scavate nella roccia fossero legate a qualche tipo di culto ancestrale, legato alla natura. Le ipotesi pi\u00f9 plausibili sono quelle di culti legati all'acqua (le coppelle dovevano raccogliere l'acqua piovana e fecondare la terra) o di altari sacrificali per raccogliere il sangue delle vittime.\nNel primo caso la roccia coppellata diviene immagine ed espressione del ventre umido della dea, come afferma la Gimbutas. Questo \u00e8 testimoniato da molte tradizioni popolari per le quali le acque raccolte nelle coppelle venivano utilizzate, ancora fino al secolo scorso, dalle donne per bagnarsi il ventre affinch\u00e9 favorissero la fertilit\u00e0. Secondo tale ipotesi, come affermato anche da Fabio Copiatti e Andrea Romanazzi, saggisti e studiosi del fenomeno in Italia, la realizzazione della cavit\u00e0 era un modo di riproporre l\u2019immagine della stessa divinit\u00e0 naturale nella quale, poi, raccogliere il suo \u201cumore\u201d. Altri studiosi associano la coppella al culto dei morti, da qui il legame con l'altare sacrificale, questo anche a causa del fatto che sono state spesso ritrovate anche su lastre tombali e sepolture, probabilmente come simbolo con il compito di assicurare al defunto la resurrezione.\nSi \u00e8 pensato anche che le incisioni potessero raccogliere grassi vegetali o animali per creare fuochi visibili, data la posizione dominante di gran parte dei siti.\nIn almeno un caso (a Lillianes, in Valle d'Aosta) la disposizione delle coppelle ricalca fedelmente una costellazione. Quasi sempre le coppelle sono legate a primitivi culti del sole e alla fecondit\u00e0 della terra. Scavare una pietra ove si raccoglie l'acqua che assieme al sole \u00e8 fondamentale alla vita animale e vegetale era per l'uomo un atto sacrale. In qualche caso si sono trovate coppelle scavate su pietre di copertura di sepolture e forse in questi casi le coppelle venivano riempite di grasso per accendere piccoli fuochi; quasi una preghiera a quel \"Sole\" affinch\u00e9 facesse rinascere il morto, cos\u00ec come faceva con il seme che depositato nella terra moriva e rinasceva in una nuova piantina. Forse da questa usanza ne \u00e8 derivata l'altra, oggi moderna, di accendere lumini ai morti.\nL'altra interpretazione ipotizza che in alcuni casi l'esecuzione delle coppelle sia il risultato di microescavazioni per procurarsi da determinate rocce il minerale stesso ritenuto taumaturgico; in questo caso la coppella non sarebbe \"il fine\", ma il \"risultato\" dell'azione stessa."}
{"id": "38445", "revid": "124123", "url": "https://it.wikipedia.org/wiki?curid=38445", "title": "Duke Kahanamoku", "text": "Detto \"The Big Kahuna\" (in lingua hawaiana \"kahuna\" indica una persona importante della comunit\u00e0), fu campione olimpico di nuoto ed \u00e8 genericamente considerato l'inventore del surf moderno.\nBiografia.\nIn quanto primogenito, Duke (che in inglese significa duca) ricevette il nome del padre. A sua volta il padre alla nascita, nel 1869 era stato chiamato cos\u00ec in onore del Duca di Edimburgo che proprio quell'anno visitava ufficialmente le Hawaii. Quando Duke divenne conosciuto in tutto il mondo per le sue vittorie olimpiche, a causa del suo nome diversi giornalisti ipotizzarono una discendenza nobile, ma alle domande della stampa Duke si limitava a rispondere: \"Mio padre \u00e8 un poliziotto.\" Fin da giovanissimo, come tutti i bambini hawaiani, Duke ha una predilezione per l'oceano. La scuola che frequenta \u00e8 a due passi dal mare e finite le lezioni va in acqua a nuotare ed inizia a surfare con una primitiva tavola che lui chiamer\u00e0 la sua \"papa nui\".\nOltre al surf Duke dimostra ben presto di essere un ottimo nuotatore. Nel 1911, in un meeting svoltosi nella baia del porto di Honolulu Duke vince la gara delle 100 yard stile libero con il tempo di 55\"4, battendo il record mondiale di ben 4\"6. Duke batte anche il record nella gara delle 220 yard e eguaglia quello sulle 50 yard, ma l'Amateur Athletic Union non riconosce questi record fino a diversi anni dopo.\nNel 1912 Kahanamoku riesce a qualificarsi con facilit\u00e0 nella squadra olimpica di nuoto americano per le Olimpiadi di Stoccolma dove vince la medaglia d'oro nei 100\u00a0m stile libero e quella d'argento nella staffetta 4x200\u00a0m, sempre stile libero. Nel 1920 ad Anversa Duke si riconferma campione olimpico nei 100\u00a0m, battendo l'altro hawaiano Pua Kele Kealoha e vince l'oro anche nella staffetta. La fantastica carriera di Duke si conclude a Parigi nel 1924 dove conquista l'argento nei 100\u00a0m, dietro a Johnny Weissmuller e davanti a suo fratello Samuel Kahanamoku.\nNel periodo tra le competizioni olimpiche e successivamente al ritiro dalle competizioni, Duke compie diversi viaggi, particolarmente negli Stati Uniti e in Australia, partecipando a gare di nuoto dimostrative. Fu durante questo periodo che egli diffuse al di fuori delle Hawaii il surf, proponendolo durante le sue esibizioni. Durante il suo soggiorno in California, Duke interpret\u00f2 anche alcuni film ad Hollywood, aumentando cos\u00ec ancor di pi\u00f9 la sua popolarit\u00e0 e quella del nuoto e del surf.\nDal 1932 al 1961 lavor\u00f2 come sceriffo per la contea di Honolulu.\nDuke Kahanamoku fu la prima persona ad essere iscritta sia nella International Swimming Hall of Fame (la \"Hall of Fame\" del nuoto) che nella Surfing Hall of Fame (la \"Hall of Fame\" del surf). A lui venne dedicata l'annuale gara tra i migliori surfisti in circolazione, \u00abDuke Kahanamoku Invitational Surfing Championships\u00bb, che si tenne nelle Hawaii dal 1968 al 1975.\nCarriera cinematografica.\nDal 1925, Duke Kahanamoku prese parte ad alcuni film. Il suo primo ruolo fu quello di Noah Noa in \"Adventure\" di Victor Fleming, un film tratto dal romanzo di Jack London che venne prodotto dalla Famous Players-Lasky Corporation."}
{"id": "38446", "revid": "767487", "url": "https://it.wikipedia.org/wiki?curid=38446", "title": "Fitoliti", "text": "I fitoliti sono deposizioni di silice amorfa nelle cellule vegetali. Sono presenti soprattutto nelle piante erbacee dove\naumentano la rigidit\u00e0 dei fusti e delle foglie.\nSono composti inorganici, non soggetti al decadimento, molto resistenti (conservano la loro forma fino a 300 \u00b0C) e sono quindi facilmente reperibili nel terreno ad esempio dopo un incendio (fino a 5-6 kg per metro quadrato).\nSono trasparenti alla luce, a contorno definito se visti al microscopio o bruno opache se conservano tracce di carbonio.\nLe dimensioni sono variabili (tra 20 \u00b5m ed 1 mm circa) e dipendono dall'et\u00e0 della cellule, dall'intensit\u00e0 dell'attivit\u00e0 fisiologica della pianta, dalle diverse specie vegetale che li ha prodotti. La composizione chimica li rende praticamente indistruttibili.\nFormazione.\nTra le varie sostanze che le piante assorbono per via radicale, si trova nel terreno in varia concentrazione l'acido ortosilicico H4SiO4. Finch\u00e9 \u00e8 in bassa concentrazione nei succhi cellulari rimane in soluzione, ma nelle parti soggette a traspirazione pi\u00f9 intensa come le parti aeree (in particolare foglia e fiore) la perdita d'acqua lo fa precipitare sotto forma di biossido di silicio, SiO2, detto anche silice idrata o opale biogeno\nH4SiO4=SiO2+nH2O\nLa precipitazione del biossido di silicio comporta la formazione di sottili pellicole che mineralizzano le pareti cellulari(mineralizzazione), il deposito pu\u00f2 anche formarsi all'interno della cellula stessa (deposito intercellulare che comporta l'occlusione della stessa, trasformandola in calcolo minerale), o pu\u00f2 anche creare dei bastoncelli allungati fra cellule e cellula.\nTutte le piante assorbono per via radicale l'acido ortosilicico, in diversa misura a seconda della fisiologia della pianta, della presenza dell'acido ortosilicico nel terreno e del PH del suolo.\nLe piante che producono il maggio numero di fitoliti sono le Monocotiledoni, che ne contengono fino a dieci/venti volte in pi\u00f9 delle dicotiledoni.\nIn particolare la produzione \u00e8 operata da tre importanti famiglie botaniche: Graminaceae, Juncaceae e Cyperaceae.\n hanno cercato di valutare la produzione di fitoliti degli alberi, riscontrando una discreta produzione da parte di Aceraceae, Ulmaceae e Moraceae.\nSono molto utili nelle ricerche paleontologiche, archeologiche e archeobotaniche in quanto, assieme ai semi, sono le parti delle piante che si conservano pi\u00f9 facilmente. Essi permettono l'identificazione dei vegetali, in quanto conservano l'impronta della cellula di origine."}
{"id": "38453", "revid": "122900170", "url": "https://it.wikipedia.org/wiki?curid=38453", "title": "Aiduchi", "text": "Gli aiduchi, o aiducchi (al singolare aiduco, o aiducco), \u00e8 un termine di origine ungherese (ungher. \"hajd\u00fa\", plur. \"hajd\u00fak\"; croato \"hajduk\", plur. \"hajduci\", montenegrino, serbo \"hajduk\", plur. \"hajduci\") impiegato per indicare formazioni di combattenti greci, croati, montenegrini, albanesi, ungheresi, ucraini, serbi, romeni e bulgari impegnati nella resistenza contro l'impero ottomano, soprattutto a partire dal XVI secolo.\nGli aiduchi risorsero al principio del XVII secolo, quando vennero impegnati dalle forze transilvane contro gli Asburgo durante la Rivolta di Bocskai (1604-1605). Come ricompensa per i servigi resi contro le truppe austriache, gli aiduchi ottennero i due distretti di Szabolcs e Bihar. Questi territori confluirono nel 1848 nella contea degli Aiduchi della Transleitania (impero austro-ungarico).\nEtimologia.\nL'origine della \"hajduk\" \u00e8 ancora argomento di discussione. Secondo alcuni studiosi, la parola deriva dal termine turco \"haiduk\" o \"hayduk\", utilizzato nell'Impero ottomano per indicare i soldati di fanteria del Regno d'Ungheria. Altri studiosi trovano l'origine del termine nella parola ungherese \"hajt\u00f3\" o \"hajd\u00f3\" (plurale \"hajt\u00f3k\" o \"hajd\u00f3k\") che significa mandriano. Le due teorie non sono forzatamente contrastanti. Se infatti la matrice turca della parola \"haiduk\" o \"hayduk\" (bandito) \u00e8 data per certa, \u00e8 pur vero che questa parola turca \u00e8 ritenuta derivare dalla lingua magiara e, pi\u00f9 specificatamente, dal termine usato per indicare i mercenari che sorvegliavano la frontiera ottomano-ungherese. Interessante osservare che famiglie croate discendenti da banditi di montagna usano il cognome Hidek, tanto quanto famiglie ungheresi hanno Hajd\u00fa come cognome."}
{"id": "38457", "revid": "23", "url": "https://it.wikipedia.org/wiki?curid=38457", "title": "John F. Nash", "text": ""}
{"id": "38459", "revid": "123054948", "url": "https://it.wikipedia.org/wiki?curid=38459", "title": "Unione radiofonica italiana", "text": "L'Unione radiofonica italiana, in acronimo URI, \u00e8 stata una societ\u00e0 anonima italiana fondata a Torino il 27 agosto 1924. Fu l'emittente radiofonica che svolse, in esclusiva, il servizio di radioaudizioni circolari. L'URI \u00e8 l'antesignana dell'odierna RAI Radiotelevisione Italiana.\nStoria.\nLa costituzione.\nL'8 febbraio 1923 venne pubblicato il regio decreto n. 1067, che affidava allo Stato l'esclusiva su tutte le radioaudizioni circolari da esercitare tramite societ\u00e0 concessionaria. In conseguenza del regio decreto sorsero in Italia alcune societ\u00e0 con l'obiettivo di ottenere tale concessione. Le concorrenti erano tre, tutte legate ai produttori anglosassoni di apparecchi radiofonici.\nUna era la \u00abSociet\u00e0 italiana radio audizioni circolari\u00bb (SIRAC), fondata da Riccardo Gualino e rappresentante per l'Italia della Radio Corporation of America.\nUna seconda societ\u00e0 in lizza era la \u00abSociet\u00e0 anonima radiofono - Societ\u00e0 italiana per le radiocomunicazioni circolari\u00bb (Radiofono), fondata nel settembre 1923 da Guglielmo Marconi, tramite l'inglese Marconi Company.\nIl terzo concorrente era l'ingegner Luigi Ranieri, che gi\u00e0 eserciva \"L'Araldo Telefonico\" e, in base ad una licenza provvisoria, anche una radio sperimentale, il \"Radio Araldo\", impiantata grazie a un accordo con la Western Electric.\nLe trattative si prolungarono per un anno, ma alla fine sembrava che il ministro delle Poste Giovanni Antonio Colonna di Cesar\u00f2 volesse dare la concessione a Ranieri.\nTuttavia, all'inizio del 1924 Di Cesar\u00f2 si dimise dal governo e il suo posto fu preso da Costanzo Ciano, che avrebbe preferito dare la concessione a Marconi.\nRanieri riusc\u00ec a ottenere almeno che si svolgesse una prova tecnica. La Radiofono, il 20 marzo 1924, install\u00f2 a Centocelle una stazione di prova, ma il 23 marzo non riusc\u00ec a trasmettere un discorso pronunciato da Benito Mussolini al teatro Costanzi di Roma, forse a causa di interferenze elettriche., mentre le trasmissioni del \"Radio Araldo\" furono adeguate.\nIn questa situazione, il 3 giugno 1924 il ministro delle Comunicazioni Costanzo Ciano indirizz\u00f2 una lettera alle societ\u00e0 che avevano fatto richiesta per la concessione invitandole a trovare un accordo.\nVenne raggiunto un compromesso con la nascita dell'URI. Ma, a sorpresa, il \"Radio Araldo\" non aveva i capitali sufficienti per partecipare e rinunci\u00f2. Cos\u00ec l'URI venne costituita il 27 agosto 1924 dalla Radiofono e dalla SIRAC mediante la sottoscrizione di un capitale sociale di 1.400.000 lire (82,9% della Radiofono e 17,1% della SIRAC). Presidente della societ\u00e0 venne nominato Enrico Marchesi, proveniente dalla FIAT, dove aveva ricoperto per parecchi anni l'incarico di direttore amministrativo. Il Vice presidente era Luigi Solari, persona molto vicina agli interessi di Guglielmo Marconi che, forte dell'invenzione della radio, stava cercando di creare un modello che ricalcasse quello adottato in altri Paesi.\nLe trasmissioni.\nDalla sua prima stazione trasmittente di San Filippo in Roma, prodotta dalla Marconi, il 6 ottobre, alle ore 21:00, Maria Luisa Boncompagni lesse il primo regolare annuncio della neonata radio: \nSubito dopo Ines Viviani Donarelli, dallo studio romano di palazzo Corrodi, present\u00f2 il primo programma con queste parole: Il programma, della durata di un'ora e mezza, previde la trasmissione di musica operistica, da camera e da concerto, con un bollettino meteorologico e notizie di borsa. In effetti l'esordio della radio in Italia avvenne quasi in sordina.\nIl 27 novembre 1924 il governo assegn\u00f2 alla societ\u00e0 privata URI la concessione, in esclusiva, del servizio delle radioauzioni circolari per la durata di sei anni (prorogabili per altri quattro), assegnazione che venne sancita dal R.D. 14 ottobre 1924 n. 2191 \"Concessione dei servizi radioauditivi circolari alla Societ\u00e0 Anonima Unione Radiofonica Italiana (U.R.I.)\" pubblicato sulla G.U. n. 11 del 15 gennaio 1925 pp. 164-167.\nCon tale decreto in particolare venne sancito che l'URI era l'unica emittente radiofonica italiana autorizzata a diffondere notizie di interesse pubblico e il Governo era il solo a concedere il \"placet\" per la trasmissione di notizie di agenzie di stampa diverse dall'Agenzia Stefani.\nLa annunciatrice dell'URI era Maria Luisa Boncompagni, proveniente da \"L'Araldo Telefonico\" e dal \"Radio Araldo\".\nIl 18 gennaio 1925 esce il primo numero del Radiorario, rivista settimanale dell'URI che pubblica il palinsesto delle trasmissioni e vuole propagandare il nuovo mezzo e conoscere i gusti e le opinioni di un pubblico ancora da formare.\nLa stazione radiofonica di Roma sar\u00e0 seguita l'8 dicembre 1925 da un'analoga installazione a Milano e il 14 novembre 1926 a Napoli.\nNell'ottobre dello stesso anno inizia ad essere trasmessa anche la pubblicit\u00e0 i cui tempi sono venduti dalla concessionaria Sipra.\nIl fenomeno delle radioaudizioni, inizialmente ostacolato da costi che sembravano proibitivi per un'Italia assai povera, prese il via solo a partire dagli anni trenta, agevolato anche dalle iniziative del regime che dot\u00f2 ogni casa del Fascio di un apparato ricevente denominato radio popolare e assunse in seguito il motto \"Ogni paese deve avere la sua radio\", sostenendo la diffusione di apparecchi economici come la radio Rurale e la radio Balilla.\nNel 1927, per effetto del R.D.L. 17 novembre 1927 n. 2207, l'URI viene trasformata in Ente Italiano per le Audizioni Radiofoniche (EIAR)."}
{"id": "38478", "revid": "798140", "url": "https://it.wikipedia.org/wiki?curid=38478", "title": "Catalogo Henry Draper", "text": "Il catalogo di Henry Draper (in genere abbreviato in HD) \u00e8 un catalogo stellare con dati astrometrici e spettroscopici di pi\u00f9 di 225.000 stelle.\nStoria.\nNel 1885 Edward C. Pickering, direttore dell'Harvard College Observatory decise di supervisionare la spettroscopia fotografica. Edward C. Pickering, che conosceva l'imponente lavoro di Henry Draper, uno dei primi a intuire l'importanza della astrofotografia, contatt\u00f2 la vedova Mary Anna Draper per ottenere un finanziamento del suo progetto. Il catalogo fu pubblicato la prima volta tra il 1918 e il 1924. Fu compilato da Annie Jump Cannon e i colleghi dell'Harvard College Observatory, sotto la supervisione di Edward C. Pickering, e fu cos\u00ec chiamato in onore di Henry Draper.\nLe stelle contenute nel catalogo sono di media magnitudine, fino a circa 9m (circa 50 volte pi\u00f9 deboli delle stelle pi\u00f9 deboli visibili ad occhio nudo). Questa luminosit\u00e0 fa s\u00ec che siano oggetti ideali per i telescopi amatoriali, e siano invece molto brillanti nei telescopi professionali. Il catalogo copre l'intero cielo, ed \u00e8 stato il primo tentativo serio di catalogare il tipo spettrale delle stelle.\nI numeri HD sono oggi usati diffusamente per le stelle che non hanno un nome assegnato dalla nomenclatura di Bayer o da quella di Flamsteed.\nLe stelle numerate da 1 a 225.300 sono presenti nel catalogo originale, e sono numerate in ordine crescente di Ascensione Retta (per l'epoca 1900.0). Le stelle da 225.301 a 359.083 sono presenti nell'estensione pubblicata nel 1949. Queste ultime sono a volte chiamate HDE (\"Henry Draper Extension\"), ma il numero basta a separarle e sono quindi spesso chiamate semplicemente HD."}
{"id": "38488", "revid": "287204", "url": "https://it.wikipedia.org/wiki?curid=38488", "title": "Tonico", "text": ""}
{"id": "38492", "revid": "1318658", "url": "https://it.wikipedia.org/wiki?curid=38492", "title": "Panspermia", "text": "La panspermia (Greco: \u03c0\u03b1\u03bd\u03c3\u03c0\u03b5\u03c1\u03bc\u03af\u03b1 da \u03c0\u1fb6\u03c2, \u03c0\u1fb6\u03c3\u03b1, \u03c0\u1fb6\u03bd (pas, pasa, pan) \"tutto\" e \u03c3\u03c0\u03ad\u03c1\u03bc\u03b1 (sperma) \"seme\") \u00e8 una ipotesi che suggerisce che i semi della vita (in senso ovviamente figurato) siano sparsi per l'Universo, e che la vita sulla Terra sia iniziata con l'arrivo di detti semi e il loro sviluppo. \u00c8 implicito quindi che ci\u00f2 possa accadere anche su molti altri pianeti. Per estensione, \"semi\" si potrebbero considerare anche semplici molecole organiche.\nL'ipotesi ha le sue origini nelle idee di Anassagora, un filosofo greco, e si \u00e8 rivitalizzata a partire dall'Ottocento con Lord Kelvin, con il fisico Hermann von Helmholtz e, nei primi decenni del Novecento, con il chimico e premio Nobel svedese Svante Arrhenius, mentre nell'ultimo quarto del XX secolo il testimone \u00e8 passato agli astronomi Fred Hoyle e Chandra Wickramasinghe.\nStoria.\nIl contributo di Hoyle e Wickramasinghe.\nNell'ultimo quarto del XX secolo uno dei pi\u00f9 famosi sostenitori dell'ipotesi della diffusione della vita per panspermia \u00e8 stato l'astronomo britannico Fred Hoyle assieme al suo ex allievo Chandra Wickramasinghe.\nI due scienziati, in prima battuta, non intendevano provare che la vita era giunta dallo spazio. Erano astronomi e non biologi, e stavano cercando di identificare la composizione della polvere interstellare analizzando lo spettro della luce proveniente da essa. Quando si cimentarono su questo problema, nel 1960, la teoria accettata prevedeva che lo spettro di estinzione della luce potesse essere adeguatamente spiegato con l'esistenza di grani di grafite; la corrispondenza insoddisfacente tra gli spettri teorici e quelli effettivamente osservati, spinse Hoyle e Wickramasinghe a cercare altre soluzioni, impiegando molecole pi\u00f9 strettamente legate alla biologia.\nNel 1968 nella polvere interstellare vennero identificate molecole policicliche aromatiche. Nel 1972 si consolid\u00f2 l'evidenza della presenza di porfirina, mentre nel 1974 Wickramasinghe dimostr\u00f2 che nello spazio sono presenti polimeri organici complessi, specificatamente poliformaldeide.\nQueste molecole sono strettamente collegate alla cellulosa, molto abbondante in biologia. Dalla met\u00e0 degli anni '70 Hoyle e Wickramasinghe si convinsero che i polimeri organici costituissero una parte importante della polvere interstellare e, sebbene ai tempi questa opinione fosse considerata al limite della fantasia, al giorno d'oggi viene generalmente accettata.\nMa Hoyle e Wickramasinghe si spinsero oltre: nel tentare di spiegare una peculiarit\u00e0 dello spettro di luce proveniente dalle nubi interstellari, conclusero che essa potesse essere spiegata solo ipotizzando particelle di polvere cave di opportuno diametro. Provarono di tutto senza ottenere risultati soddisfacenti fino a che, nel 1979 impiegarono per le loro simulazioni, batteri essiccati, che rifrangono la luce come sfere cave e irregolari. Ottennero una corrispondenza pressoch\u00e9 perfetta, ed essendo scienziati sufficientemente scevri da preconcetti ne conclusero che i grani di polvere componenti le nubi interstellari potessero effettivamente essere batteri essiccati e congelati.\nQuesta conclusione rimane a tutt'oggi fortemente criticata: ed in tal senso non ha aiutato la fama di scienziato controverso che Hoyle porta con s\u00e9 a causa delle sue convinzioni cosmologiche: se in astrofisica \u00e8 a lui, assieme a William Fowler ed ai coniugi Burbidge, che si deve la messa a punto della teoria che spiega la genesi degli elementi pesanti all'interno delle stelle per mezzo di reazioni termonucleari, in cosmologia la sua idea di universo in espansione ma infinito, la teoria dello stato stazionario \u00e8 attualmente poco considerata dalla comunit\u00e0 scientifica, in quanto apparentemente non consistente con alcune osservazioni; per questo motivo nell'ultimo decennio del XX secolo Hoyle, assieme a Geoffrey Burbidge e Jayant Narlikar, ha rielaborato la sua vecchia teoria, proponendone una nuova: lo stato quasi stazionario.\nPanspermia guidata (o Panspermia diretta).\nFrancis Crick, assieme a Leslie Orgel, nel 1960 iniziarono a speculare sull'origine del codice genetico. Agli inizi degli anni settanta Crick e Orgel andarono oltre in queste speculazioni e, in particolare, sulla possibilit\u00e0 che la produzione di un sistema molecolare vivente deve essere stato un evento molto raro nell'universo \u2013 e che tuttavia, una volta avviato, esso possa essere stato diffuso da una forma di vita intelligente in grado di viaggiare nello spazio; tale processo fu definito \"panspermia guidata\".\nPi\u00f9 tardi Crick dichiarer\u00e0 di essere stato eccessivamente pessimista circa le possibilit\u00e0 di un'origine terrestre della vita.\nLa panspermia diretta, per proteggere ed espandere la vita nello spazio, sta diventando sempre pi\u00f9 possibile grazie agli sviluppi delle vele solari, dell'astrometria precisa, dei pianeti extrasolari, degli estremofili e dell'ingegneria genetica microbica.\nProve e meccanismi a sostegno della panspermia.\nEsistono alcune evidenze che suggeriscono che i batteri possono sopravvivere per lunghi periodi di tempo anche nello spazio profondo (e potrebbero quindi essere il meccanismo della panspermia). Studi recenti condotti in India hanno trovato batteri nell'atmosfera terrestre ad altezze maggiori di 40\u00a0km, dove il loro mescolamento con gli strati pi\u00f9 bassi dell'atmosfera \u00e8 improbabile. Batteri \"Streptococco mitus\", che sono stati portati accidentalmente sulla Luna dalla sonda spaziale Surveyor 3 nel 1967, potevano essere facilmente rinviviti dopo essere stati portati di nuovo sulla Terra, dopo 31 mesi.\nUna conseguenza della panspermia \u00e8 che la vita, in tutto l'Universo, dovrebbe avere una biochimica sorprendentemente simile, perch\u00e9 deriverebbe dagli stessi organismi ancestrali. Perci\u00f2 che i batteri ad alta quota abbiano una biochimica molto simile a quelli terrestri non prova n\u00e9 l'una n\u00e9 l'altra ipotesi. Questa conseguenza non pu\u00f2 essere verificata fino a che non verr\u00e0 trovata la vita su \"un altro\" pianeta.\nUn'altra obiezione alla panspermia \u00e8 che i batteri non sopravviverebbero alle immense forze e all'intenso calore di un impatto contro la Terra. Non sono state raggiunte conclusioni (positive o negative) su questo punto.\nEvidenze che suggeriscono dati in favore della panspermia:\nAlcuni considerano la panspermia come una risposta a coloro che sostengono che sia impossibile che la vita si origini spontaneamente. La panspermia per\u00f2 non risolve il problema, semplicemente lo sposta pi\u00f9 indietro nello spazio e nel tempo. Alcuni estendono la panspermia per sostenere che la vita non si \u00e8 mai evoluta da molecole inorganiche, ma \u00e8 invece esistita per tutto il tempo in cui sono esistite queste ultime."}
{"id": "38495", "revid": "198277", "url": "https://it.wikipedia.org/wiki?curid=38495", "title": "Dorando Pietri", "text": "\u00c8 passato alla storia per il drammatico epilogo della maratona dei Giochi olimpici di : tagli\u00f2 per primo il traguardo, sorretto dai giudici di gara che l'avevano soccorso dopo averlo visto barcollare pi\u00f9 volte stremato dalla fatica. A causa di quell'aiuto fu squalificato e perse la medaglia d'oro, ma le immagini e il racconto del suo arrivo, fecero il giro del mondo e superarono la cronaca viva di quei giorni consegnandolo per sempre alla storia dell'atletica leggera. \nBiografia.\nGli inizi.\nDorando Pietri nacque a Mandrio, una frazione di Correggio, in una famiglia di contadini. Nel 1897 il padre Desiderio lasci\u00f2 i campi per aprire un negozio di frutta e verdura nella vicina Carpi, dove si trasfer\u00ec con la moglie e i quattro figli. Dorando inizi\u00f2 molto presto a lavorare, come garzone in una pasticceria. Nel tempo libero si dedicava alla bicicletta o alla corsa a piedi. Era un uomo minuto e di bassa statura (1,59\u00a0m).\nNel settembre del 1904 il pi\u00f9 famoso podista italiano dell'epoca, Pericle Pagliani, partecip\u00f2 ad una gara proprio a Carpi. Si racconta che Pietri, attirato dall'evento, si sia messo a correre dietro Pagliani, con ancora gli abiti da lavoro addosso, ed abbia retto il suo passo fino all'arrivo. Qualche giorno dopo, Pietri fece l'esordio in una competizione ufficiale, correndo i 3000 metri a Bologna ed arrivando secondo.\nL'anno successivo arrivarono i primi successi, sia in Italia che all'estero, il pi\u00f9 importante dei quali fu la 30\u00a0km di Parigi, vinta con un distacco di 6 minuti. Il 2 aprile 1906 Pietri vinse la maratona di qualificazione per i Giochi olimpici intermedi, che si sarebbero svolti in estate ad Atene, con il tempo di 2 ore e 48 minuti. Purtroppo nella gara di Atene fu costretto a ritirarsi al 24\u00ba chilometro per problemi intestinali, quando era al comando con 5 minuti di vantaggio sugli inseguitori.\nNel 1907 riport\u00f2 numerose vittorie, tra le quali i titoli dei 5000 metri piani ai campionati italiani (con il primato nazionale di 16'27\"2) e dei 20\u00a0km. Ormai Dorando Pietri era il dominatore assoluto del fondo nazionale, in grado di vincere dal mezzofondo alla maratona, ed aveva gi\u00e0 ottenuto risultati importanti sulla scena internazionale.\nLa maratona di Londra.\nIl 1908 era l'anno dei Giochi olimpici di Londra. Dorando Pietri si era preparato per mesi all'evento. Il 7 luglio si guadagn\u00f2 il posto nella squadra italiana in una maratona di 40\u00a0km disputata a Carpi. Vinse in 2 ore e 38 minuti, una prestazione mai ottenuta prima in Italia.\nLa maratona olimpica era in programma pochi giorni dopo, il 24 luglio. Per la prima volta il percorso si snodava su 42,195\u00a0km. Alla partenza, davanti al Castello di Windsor, c'erano 56 atleti, tra cui i due italiani: Dorando Pietri, maglietta bianca e calzoncini rossi, con il numero 19 sul petto, e Umberto Blasi. Era una giornata insolitamente calda per il clima inglese.\nAlle 14:33 la principessa del Galles diede il via. Un terzetto di britannici si port\u00f2 subito al comando della corsa, imponendo un'andatura elevata. Pietri si mantenne nelle retrovie, cercando di conservare le energie per la seconda parte di gara. Infatti verso met\u00e0 percorso il maratoneta italiano inizi\u00f2 la sua progressione, rimontando via via numerose posizioni. Al 32\u00ba km era secondo, a quattro minuti dal \"leader\" della corsa, il sudafricano Charles Hefferon. Saputo che l'atleta di testa era entrato in crisi, Pietri aument\u00f2 ancora il ritmo per recuperare il distacco, e al 39\u00ba chilometro raggiunse e subito sorpass\u00f2 il sudafricano.\nMancavano ormai un paio di chilometri all'arrivo, ma Pietri si trov\u00f2 a fare i conti con l'enorme dispendio di energie effettuato durante la rimonta e la disidratazione dovuta al caldo. La stanchezza gli fece perdere lucidit\u00e0. Arrivato allo stadio, sbagli\u00f2 strada. I giudici lo fecero tornare indietro, ma Pietri cadde esanime. Si rialz\u00f2 con il loro aiuto, ma ormai stremato, faticava a reggersi in piedi da solo.\nEra ad appena 200 metri dal traguardo. Gli oltre 75\u00a0000 spettatori dello stadio erano tutti in trepidazione per lui. Attorno a lui sulla pista i giudici di gara e persino alcuni medici accorsi per soccorrerlo. Pietri cadde altre quattro volte, ed altrettante fu aiutato a rialzarsi, ma continu\u00f2 barcollando ad avanzare verso l'arrivo. Quando finalmente riusc\u00ec a tagliare il traguardo, sorretto da un giudice e un medico, era totalmente esausto.\nIl suo tempo finale fu di 2h54'46\"4 su 42,195\u00a0km, ma solo per percorrere gli ultimi 500 metri impieg\u00f2 quasi dieci minuti. Oltre il traguardo svenne e fu portato fuori dalla pista su una barella. Poco dopo di lui arriv\u00f2 lo statunitense Johnny Hayes. La squadra americana present\u00f2 immediatamente un reclamo per l'aiuto ricevuto da Pietri, che venne prontamente accolto. Il maratoneta fu squalificato e cancellato dall'ordine di arrivo della gara.\n\u00abFamoso per non avere vinto\u00bb.\nIl dramma di Dorando Pietri commosse tutti gli spettatori dello stadio. Quasi a compensarlo della mancata medaglia olimpica, la regina Alessandra lo premi\u00f2 con una coppa d'argento dorato. A proporre l'assegnazione del riconoscimento sarebbe stato lo scrittore Arthur Conan Doyle, creatore del famoso investigatore Sherlock Holmes, che secondo alcuni era anche l'addetto con il megafono che sorresse Pietri al momento dell'arrivo. Tale affermazione non ha per\u00f2 alcun fondamento: i due personaggi che affiancano Pietri, in quella che \u00e8 una delle pi\u00f9 note e significative immagini dell'olimpismo moderno, sono, rispettivamente, alla destra dell'atleta - con il megafono - il giudice di gara Jack Andrew ed alla sinistra il capo dello staff medico, il dottor Michael Bulger. Conan Doyle era in effetti presente in tribuna, a pochi metri dalla linea del traguardo, dato che era stato incaricato da Lord Northcliffe di redigere la cronaca della gara per il \"Daily Mail;\" il resoconto del giornalista-scrittore termin\u00f2 con le parole:\nSuccessivamente Conan Doyle sugger\u00ec al \"Daily Mail\" di conferire un premio in danaro a Pietri, sotto forma di sottoscrizione per permettergli l'apertura di una panetteria, una volta rientrato in Italia. La proposta ebbe successo e vennero raccolte trecento sterline. Lo stesso Doyle avvi\u00f2 la raccolta donando cinque sterline.\nIl racconto della sua impresa eroica, ma sfortunata, fece immediatamente il giro del mondo. Da un giorno all'altro Dorando Pietri divenne una celebrit\u00e0, in Italia e all'estero. Le sue gesta colpirono la fantasia del compositore Irving Berlin, che gli dedic\u00f2 addirittura una canzone intitolata \"Dorando\".\nParadossalmente, la mancata vittoria olimpica fu la chiave del suo successo. Sull'onda della sua fama ricevette presto un lauto ingaggio per una serie di gare-esibizione negli Stati Uniti.\nIl dopo Olimpiadi.\nErano gli anni d'oro delle sfide di resistenza, create da imprenditori del mondo dello spettacolo: si organizzavano gare lunghissime di boxe, canottaggio e corsa. Tra queste la maratona aveva un posto d'onore, ricreata pochi anni prima come evento coronante delle Olimpiadi, capace di portare gli uomini allo stremo in una lotta estenuante contro la fatica. Non era raro veder accorrere migliaia di persone per assistere a gare che duravano diverse ore.\nIl 25 novembre 1908, al Madison Square Garden di New York, and\u00f2 in scena la rivincita tra Pietri e Hayes. Il richiamo era enorme: ventimila spettatori (tra cui molti italo-americani), ma altre diecimila persone erano rimaste fuori perch\u00e9 non c'erano pi\u00f9 biglietti.\nI due atleti si sfidarono in pista sulla distanza della maratona (262 giri), e dopo aver corso testa a testa per quasi tutta la gara, alla fine Pietri riusc\u00ec a vincere staccando Hayes negli ultimi 500 metri, per l'immensa gioia degli immigrati di origine italiana presenti. Con questa gara Pietri passa ufficialmente al professionismo, in un clima che distingue fortemente l'atleta amatoriale da quello retribuito, separando gare e risultati delle due categorie.\nUna seconda sfida disputata il 15 marzo 1909 venne anch'essa vinta dall'italiano. Durante la trasferta negli Stati Uniti Pietri partecip\u00f2 a 22 gare, con distanze variabili dalle 10 miglia alla maratona, e ne vinse 17. Tra gli atleti affrontati vi fu anche Tom Longboat, il pi\u00f9 forte nordamericano sulla maratona. Pietri rientr\u00f2 in Italia nel maggio 1909, e prosegu\u00ec per altri due anni l'attivit\u00e0 professionistica a livello nazionale e all'estero. La sua ultima maratona fu a Buenos Aires, il 24 maggio 1910, dove chiuse con il suo primato personale, 2h38'48\"2.\nL'addio alle corse.\nLa gara d'addio, in Italia, si svolse il 3 settembre 1911 a Parma: una 15\u00a0km, vinta agevolmente. L'ultima gara all'estero avvenne invece il 15 ottobre dello stesso anno, a G\u00f6teborg in Svezia, e si concluse con l'ennesima vittoria di Pietri. Il giorno dopo comp\u00ec 26 anni. In tre anni di professionismo e 46 gare, Dorando Pietri guadagn\u00f2 oltre 200\u00a0000 lire solo di premi, una cifra enorme per l'epoca. In pi\u00f9 riceveva dal suo agente una rendita settimanale di 1250 lire.\nIl Ventennio di Pietri.\nCon i proventi delle corse, e delle sottoscrizioni popolari organizzate anche nella sua terra per \u201crisarcirlo\u201d della squalifica londinese, nel 1911 Pietri avvi\u00f2 con il fratello Ulpiano un'attivit\u00e0 alberghiera in centro a Carpi: il \u201cGrand Hotel Dorando\u201d, all'angolo fra via Berengario e la piazza, giusto davanti al Teatro Comunale. Nel 1915, quando l'Italia entr\u00f2 nella Grande Guerra, Pietri fu chiamato al fronte, ma fu presto riformato per asseriti problemi cardiaci. Intanto come imprenditore non aveva mostrato lo stesso talento che aveva come sportivo, cos\u00ec nel 1917 i fratelli vendettero il grande immobile e aprirono il \"Garage Dorando\", un'autorimessa e concessionaria che faceva anche servizio di \"noleggio con conducente\" \u2013 attivit\u00e0 quest'ultima che avrebbe continuato poi a Sanremo, quando vi si trasfer\u00ec nel 1923 lasciando per sempre Carpi. \nAl sorgere del fascismo Pietri ader\u00ec subito con convinzione al movimento, prendendo la tessera n. nel marzo 1921 e partecipando ad alcune aggressioni organizzate da \"camicie nere\" carpigiane in zona e nella bassa mantovana: \u201csolo\u201d come conducente dei veicoli noleggiati dagli squadristi, disse lui; con un ruolo attivo, come il fratello Ulpiano, sospettarono gli inquirenti e sostengono alcuni ricercatori. In una di queste spedizioni, il 24 giugno 1922 presso la parrocchia di Quartirolo, frazione di Carpi, due adolescenti cattolici furono accoltellati a morte e altri vennero feriti. Per questi episodi \u2013 che si ritengono all'origine della sua dipartita da Carpi l'anno dopo \u2013 non fu condannato: o per intervenuta amnistia o perch\u00e9 nel frattempo deceduto quando, dopo la Liberazione, vennero rifatti alcuni processi. \nNel testamento olografo del 1933 Pietri aveva espresso la volont\u00e0 di esser sepolto in camicia nera: e cos\u00ec fu nel 1942, quando mor\u00ec a 56 anni per emorragia cerebrale. Al funerale, nella \u201cCitt\u00e0 dei fiori\u201d, erano presenti vari gerarchi con i labari: venne tumulato nel cimitero sanremese Valle Armea, dove la scritta sulla lapide ricorda che (nel 1936) gli era stata conferita l'onorificenza di \u201cCavaliere della Corona d'Italia\u201d: \u00ab Cav. Dorando Pietri / campione mondiale podistico / medaglia d'oro \u00bb. Analoga scritta, con le parole \u00abal valore atletico\u00bb dopo \u201cmedaglia d'oro\u201d, \u00e8 posta sopra, girata verso il viottolo che passa dietro il manufatto affinch\u00e9 la tomba sia individuabile. \nPietri non ha avuto figli ma ha cresciuto come fosse propria la nipote Gina, figlia d'una sorella della moglie. I cimeli del campione sono passati ai discendenti del fratello Armando. La coppa donata a Pietri dalla regina Alessandra \u00e8 invece custodita a Carpi dalla \u00abSociet\u00e0 Ginnastica La Patria 1879\u00bb, in una cassetta di sicurezza di un istituto bancario, sito nello stesso edificio che fu il \"Grand Hotel Dorando\". Sul trofeo \u00e8 incisa questa dedica:\nDa notare che il nome dell'atleta \u00e8 invertito \u2013 come se Dorando fosse il cognome \u2013 cosa frequente nel mondo anglosassone: oltre che sulla coppa, infatti, avveniva nella stampa e si \u00e8 ripetuta con l'intitolazione delle strade: \u201cDorando Close\u201d a Londra, \u201cDorando Way\u201d a Salina (stato di New York, USA). L'equivoco potrebbe esser derivato dal fatto che l'atleta si firmava abitualmente \u201cPietri Dorando\u201d.\nNella cultura di massa.\nInevitabilmente, attorno a un personaggio cos\u00ec popolare nacquero varie dicerie, alcune che ne esaltavano le doti altre che le mettevano in dubbio. Nel primo caso, favolose sfide con treni e calessi, sfide ovviamente vinte da Pietri; nella seconda categoria, l'uso di sostanze che oggi si definirebbero \u201cdopanti\u201d, come la stricnina (con tanto di ricetta a base di rosso d'uovo), pare assai diffusa all'epoca. Su questa ipotesi negli anni 1980 un farmacologo dell'Universit\u00e0 di Modena sostenne che se Pietri avesse assunto stricnina e atropina in dosi non terapeutiche, gli effetti collaterali sarebbero stati in realt\u00e0 incompatibili con il miglioramento delle prestazioni agonistiche. "}
{"id": "38500", "revid": "1513836", "url": "https://it.wikipedia.org/wiki?curid=38500", "title": "Alberto Fortis", "text": "Biografia.\nDi origini ebraiche, imparentato con l'ex primo ministro Alessandro Fortis, trascorre l'infanzia e l'adolescenza a Domodossola, sua citt\u00e0 natale. Il padre era un medico chirurgo promosso colonnello degli Alpini per i meriti acquisiti in un'azione umanitaria. \u00c8 stato anche direttore sanitario della citt\u00e0. Nella sua famiglia c'\u00e8 un altro luminare della medicina: il professor Lino De Gasperis - primo cugino della mamma di Alberto, scomparsa quando lui aveva 17 anni - che fu uno dei primi cardiochirurghi italiani di grande fama, nonch\u00e9 maestro del professor Gaetano Azzolina. Da bambino subisce gi\u00e0 il fascino della musica e a 13 anni \u00e8 batterista in una band giovanile chiamata i Paip's, dal nome del locale di Sestriere dove aveva iniziato a esibirsi davanti al pubblico come musicista. Inizier\u00e0 poi a suonare il pianoforte a 18 anni.\nTerminati gli studi superiori si trasferisce a Genova per iscriversi alla Facolt\u00e0 di Medicina e Chirurgia. In quegli anni comincia a suonare il piano e a comporre canzoni. Dopo pochi esami si ritira dagli studi universitari e si sposta a Roma, dove lavora come grafico e intanto cerca di introdursi, inizialmente senza successo, nell'ambiente musicale. L'anno successivo riprende la trafila presso i discografici, questa volta a Milano, dove riesce a entrare in Polygram Philips Records, attuale Universal Music, grazie al paroliere Alberto Salerno. L'azione congiunta di Alberto Salerno, che riesce a organizzare un incontro con i vertici della Polygram, la discografica Mara Maionchi e l'arrangiatore e produttore Claudio Fabi, risultano decisivi per aiutare Alberto Fortis nel suo obiettivo di pubblicare il suo primo disco, che si chiama appunto \"Alberto Fortis\", uscito nel 1979, accompagnato dalla Premiata Forneria Marconi al completo.\nLe canzoni \"A voi romani\" e \"Milano e Vincenzo\" vengono osteggiate dal circuito radio-televisivo ufficiale a causa dei testi, ma ottengono una grande diffusione soprattutto grazie alle emittenti libere che ne decretarono l'ampio successo. \"Vincenzo\" fa riferimento al famoso produttore discografico Vincenzo Micocci, che ritard\u00f2 l'avvio di carriera del giovane Alberto Fortis. I due si riappacificarono in seguito, con Fortis che nel 2010 pubblica il brano \"Vincenzo io ti abbraccer\u00f2\". Vincenzo Micocci invece intitola la propria autobiografia \"Vincenzo io ti ammazzer\u00f2\", a richiamare il brano di Fortis. \nNel 1979 Fortis apre il concerto di James Brown allo stadio Braglia di Modena. Dopo un brevissimo cameo nel cinema, dove interpreta una parte in \"Liquirizia\" di Salvatore Samperi, esce il suo secondo album \"Tra demonio e santit\u00e0\", un concept album incentrato sul dialogo tra il bene e il male che ottiene un buon successo ma minore rispetto al disco d'esordio. Il terzo album, \"La grande grotta\" pubblicato nel 1981, registrato al One Step Up Studio di Los Angeles, si rivela essere il suo album pi\u00f9 venduto, anche grazie a canzoni come \"Settembre\" e \"La nena del Salvador\".\nDopo l'uscita di \"Fragole infinite\" (1982) registrato a Londra negli Abbey Road Studios ed \"El nino\" (1984), Fortis continua a incidere album senza ottenere successo rilevante, e si trasferisce negli Stati Uniti dove nel 1987 registra Assolutamente tuo, album che contiene il brano \"Qui la luna\" partecipante al \"Festivalbar\", la cui produzione e gli arrangiamenti sono di Carlos Alomar, chitarrista e compositore molto conosciuto per la sua collaborazione con David Bowie, avendo suonato nei suoi album pi\u00f9 di ogni altro musicista.\nNel 2005 prende parte a \"O' Sci\u00e0\", il festival ideato da Claudio Baglioni sulla spiaggia dell'isola di Lampedusa.\nNel 2006 ha preso parte alla terza edizione del reality show di Rai 2 \"Music Farm\", classificandosi quarto.\nDal 2008 \u00e8 testimonial ufficiale dell'associazione di volontariato dei City Angels.\nIl 12 novembre 2010 \u00e8 ospite nel programma televisivo \"I migliori anni\" di Carlo Conti, in cui si esibisce con una versione modificata di \"Milano e Vincenzo\", cantando \"Vincenzo io ti abbraccer\u00f2\".\nIl 30 settembre 2014 \u00e8 uscito \"Do l'anima\", il suo nuovo album di inediti, a distanza di nove anni dal precedente progetto discografico. \"Con te\", \u00e8 il diciannovesimo lavoro discografico (Extended Play) di Alberto Fortis, pubblicato nel 2016 da Sony Music Italy.\nNel 2018 esce il doppio album \"4Fortys\", col quale festeggia quarant'anni di carriera. Il disco comprende tutti i brani dell'album di esordio eseguiti in piano e voce live, alcuni brani celebri del repertorio e tre inediti: \"Venezia\", \"Maphya\" e \"Caro Giuseppe\". Il 14 dicembre 2018 esce il nuovo album raccolta in formato vinile \"I Love You\" su etichetta Playaudio al quale segue, nel febbraio 2019, il singolo \"I Love You\".\nNel novembre 2019 esce il box \"1\u00b0 officiALive\" che contiene due CD con le registrazioni dei brani live eseguiti al Castello Sforzesco il 9 giugno 2019, oltre a un libro con foto, immagini, appunti inediti provenienti dall'archivio personale di Alberto Fortis e un DVD, tutto distribuito dall'etichetta \"Azzurra Music\".\nNel dicembre del 2019 il canale satellitare Sky Arte gli dedica una puntata del programma \"33 giri Italian Masters\" in cui narra in prima persona aneddoti sulla propria carriera e in particolare sull'incisione del suo primo album.\nNel 2020 pubblica per la major Universal Music Group il singolo Nyente da diRe. Questo brano inedito, registrato a Milano e masterizzato a New York da Greg Calbi presso gli studi Sterling Sound, \u00e8 stato realizzato ed arrangiato dallo stesso Fortis insieme allo storico collaboratore Franco Cristaldi.\nL'8 febbraio 2022 \u00e8 stato annunciato, in collaborazione con Tony Cicco e i Deshedus, come uno dei 9 \"Big\" partecipanti a \"Una voce per San Marino\", festival musicale che selezioner\u00e0 il rappresentante sanmarinese all'Eurovision Song Contest 2022 a Torino."}
{"id": "38504", "revid": "962319", "url": "https://it.wikipedia.org/wiki?curid=38504", "title": "Giochi olimpici estivi", "text": "I Giochi olimpici estivi sono una manifestazione sportiva multidisciplinare, internazionale, prevista negli anni bisestili, organizzata dal Comitato Olimpico Internazionale. Le Olimpiadi sono il pi\u00f9 prestigioso al mondo tra gli eventi di questo tipo, e presentano una variet\u00e0 di sport superiore a quella di altre manifestazioni simili. \nLa vittoria olimpica viene generalmente considerata come il risultato pi\u00f9 prestigioso conseguibile in qualsiasi sport, ad eccezione del calcio e di pochi altri sport prevalentemente di squadra, per i quali vengono disputati anche campionati mondiali che riscuotono grande successo e la cui conquista del titolo mondiale risulta essere ben pi\u00f9 importante della medaglia d'oro olimpica. Generalmente i partecipanti rappresentano la loro nazione di origine, in ogni caso quella di cui possiedono la cittadinanza. \nI vincitori vengono premiati con una medaglia d'oro, ai secondi ne va una d'argento e ai terzi una di bronzo. Questa tradizione ebbe inizio nel 1908. Dal 1924 i tornei olimpici degli sport del ghiaccio e della neve si disputano in occasione dei Giochi olimpici invernali.\nStoria.\nI primi anni.\nI Giochi olimpici moderni vengono istituiti nel 1894 dal barone Pierre de Coubertin che si adopera per promuovere la comprensione tra le nazioni attraverso la competizione sportiva.\nI Giochi della I Olimpiade, tenuti ad Atene, furono dichiarati aperti il 6 aprile dal re di Grecia Giorgio nel 1896; attrassero solo 285 partecipanti, dei quali oltre 200 erano greci, in rappresentanza di 14 nazioni. L'unico italiano che tent\u00f2 di parteciparvi fu il maratoneta Carlo Airoldi che, partito a piedi da Milano il 28 febbraio, era arrivato ad Atene il 31 marzo ma non venne iscritto in quanto presunto professionista.\nQuattro anni dopo le seconde olimpiadi moderne, sono disputate a Parigi 1900. Si chiamano per la verit\u00e0 \"Concorso internazionale di esercizi fisici\", cominciano il 14 maggio e si concludono il 28 ottobre. I giochi di Parigi attrassero 1.066 atleti, di 21 nazioni, tra cui 11 donne, cui venne permesso di partecipare per la prima volta, nel croquet e nel tennis. Gli italiani sono 11. La confusione e la disorganizzazione dominano gli eventi sportivi.\nAnche se il numero di partecipanti diminu\u00ec nei Giochi del 1904 a Saint Louis (Stati Uniti), in parte a causa del lungo viaggio transatlantico per nave richiesto agli atleti europei e dell'integrazione con l'Esposizione mondiale (la Louisiana Purchase Exposition), che ancora una volta dilat\u00f2 le gare su un lungo periodo di tempo. In contrasto con Parigi 1900, la parola Olimpico venne abusata in molti casi, utilizzata anche per gare tra studenti o eventi pi\u00f9 simili a spettacoli circensi.\nI Giochi del 1908 a Londra videro una nuova crescita delle cifre, grazie anche alla organizzazione per la prima volta concreta e professionale, ed anche la prima maratona corsa sulla distanza standard di 42,195\u00a0km. Nel finale della gara il corridore italiano Dorando Pietri fu il primo ad entrare nello stadio, ma era visibilmente stremato e collass\u00f2 prima di poter completare la gara. Aiutato ad attraversare il traguardo dagli ufficiali di gara preoccupati per le sue condizioni, venne in seguito squalificato e la medaglia d'oro and\u00f2 a Johnny Hayes, che aveva finito la sua corsa circa 30 secondi dopo.\nNel 1912 le competizioni si svolsero a Stoccolma dove l'assoluto protagonista fu Jim Thorpe, atleta statunitense di origine pellerossa. Egli riusc\u00ec a vincere sia la gara del decathlon sia il pentathlon ed il re Gustavo V si rivolse a lui come il miglior atleta del mondo. Pochi mesi dopo gli furono ritirate le medaglie vinte perch\u00e9 aveva giocato come professionista in una squadra di baseball. Solo nel 1983 il CIO riabilit\u00f2 il suo nome, reinserendolo negli annali olimpici.\nI Giochi del 1916, che si dovevano tenere a Berlino, vennero cancellati a causa dello scoppio della prima guerra mondiale.\nDurante le guerre.\nI Giochi di Anversa 1920, nel Belgio ancora sconvolto dalla guerra, si svolsero in forma dimessa, ma ancora videro crescere il numero di partecipanti. Fu un record poich\u00e9 furono coinvolti 3.000 atleti. Ad Anversa comparve per la prima volta la tradizionale bandiera olimpica a cinque cerchi.\nNel 1924 i giochi ritornano a Parigi, prima citt\u00e0 ad accoglierli pi\u00f9 di una volta, per volont\u00e0 del barone de Coubertin, ultimi organizzati sotto la sua presidenza. Il massiccio sostegno finanziario del governo francese permette una buona riuscita della manifestazione che continua a crescere in notoriet\u00e0 e rilevanza internazionale.\nNel 1928, ad Amsterdam, i Giochi divennero celebri come i primi in cui alle donne venne permesso di competere nell'atletica leggera, e beneficiarono molto della prosperit\u00e0 generale dell'epoca. Ci\u00f2 fu in netto contrasto con l'edizione del 1932, svoltasi a Los Angeles, che fu influenzata dalla Grande depressione, che contribu\u00ec al minor numero di partecipanti fin dai tempi dei Giochi di St. Louis.\nLe Olimpiadi del 1936 a Berlino vennero viste dal governo tedesco come un'occasione d'oro per promuovere l'ideologia nazista.\nI Giochi del 1940, che si dovevano tenere a Tokyo, vennero cancellati a causa dello scoppio della seconda guerra mondiale. Anche l'edizione dei giochi del 1944, inizialmente assegnata a Londra, fu cancellata con largo anticipo a causa del protrarsi del conflitto.\nDopo la seconda guerra mondiale.\nI primi Giochi Estivi del secondo dopoguerra si tennero nel 1948 a Londra, ne vennero esclusi Germania e Giappone. La velocista olandese Fanny Blankers-Koen vinse quattro medaglie d'oro nell'atletica leggera, emulando l'impresa di Owens a Berlino.\nI Giochi del 1952 di Helsinki resero una leggenda l'affabile tenente dell'esercito cecoslovacco di nome Emil Z\u00e1topek, che giunse con l'intenzione di migliorare l'oro e l'argento conquistati nel 1948. Dopo aver vinto sia i 5.000 che i 10.000 metri, si iscrisse anche alla maratona, completando in questo modo un tris di medaglie d'oro e di record olimpici.\nAnche i Giochi di Melbourne del 1956 ebbero un notevole successo, ad eccezione della gara di pallanuoto tra Ungheria ed Unione Sovietica, nella quale la tensione politica provoc\u00f2 il trasformarsi dell'incontro in un'aspra battaglia tra le due squadre.\nI Giochi di Roma del 1960 videro la prima apparizione sulla scena mondiale di un giovane pugile della categoria medio-massimi di nome Cassius Clay, meglio noto come Muhammad Ali, il quale avrebbe in seguito gettato via con disgusto la sua medaglia d'oro, quando tornato nella sua citt\u00e0 natale si vide respinto da un ristorante per \"soli bianchi\". Altre performance degne di nota comprendono ad esempio la vittoria conquistata dalla nazionale italiana di pallanuoto, il mitico \"Settebello\". Per la prima volta, inoltre, ai Giochi Olimpici di Roma, la televisione copr\u00ec buona parte del programma di gare. \nA Tokyo nel 1964 si svolsero i primi Giochi ospitati da un paese asiatico. Fu un grande onore per il Giappone poter ospitare i giochi dopo la Seconda Guerra Mondiale, dal momento che aveva fatto parte delle Potenze dell'Asse. In questa edizione la ginnasta sovietica Larissa Latynina pose fine alla sua carriera olimpica, nella quale conquist\u00f2 un record di 18 medaglie, di cui 9 d'oro. Abebe Bikila fu il primo atleta a vincere per la seconda volta consecutiva una maratona olimpica, bissando il successo di Roma.\nI risultati dei Giochi di Citt\u00e0 del Messico, nel 1968, vennero influenzati in maniera pi\u00f9 o meno evidente, dall'altitudine a cui \u00e8 posta la citt\u00e0 ospitante. Nessun evento venne influenzato pi\u00f9 del salto in lungo. In una gara fino a quel momento equilibrata, l'atleta statunitense Bob Beamon salt\u00f2 8,90 m, distruggendo il record del mondo e, per usare le parole del compagno di squadra e campione uscente Lynn Davies, \"facendo sembrare stupido il resto di noi\". Il record del mondo di Beamon avrebbe resistito per 23 anni. L'immagine pi\u00f9 significativa di questa edizione dei Giochi fu senz'altro la cerimonia di premiazione della finale dei 200 metri maschili, allorch\u00e9 il vincitore, l'americano di colore Tommie Smith ed il terzo classificato, il connazionale John Carlos, anch'egli afroamericano, durante l'esecuzione dell'inno nazionale statunitense, alzarono il pugno guantato di nero e chinarono il capo in segno di protesta contro la discriminazione razziale nel loro paese.\nLa politica intervenne nuovamente a Monaco di Baviera nel 1972, ma con conseguenze molto pi\u00f9 letali. Un gruppo di terroristi palestinesi chiamato Settembre Nero fece irruzione nel villaggio olimpico e prese in ostaggio diversi membri della squadra israeliana di sollevamento pesi, uccidendo due di loro. I terroristi richiesero ad Israele la liberazione di numerosi prigionieri arabi, e quando Israele si rifiut\u00f2 di fare concessioni ne consegu\u00ec un teso braccio di ferro, mentre i negoziati continuavano. Alla fine, i sequestratori, ancora in possesso dei loro ostaggi, si videro concesso un passaggio verso l'aeroporto, dove erano attesi da un'imboscata delle forze di sicurezza tedesche. Nella sparatoria che segu\u00ec, vennero uccise 15 persone, compresi i 9 atleti israeliani mentre dei terroristi ne rimasero vivi tre. Dopo molte discussioni si decise che i Giochi sarebbero proseguiti. Nonostante tutto, Monaco fu anche il teatro di alcune memorabili imprese atletiche, principalmente le sette medaglie d'oro vinte dal nuotatore statunitense Mark Spitz.\nFortunatamente tragedie simili non si ripeterono a Montr\u00e9al nel 1976. La ginnasta rumena Nadia Com\u0103neci vinse tre medaglie d'oro, una d'argento e una di bronzo\nSuccessivamente all'invasione sovietica dell'Afghanistan, molte nazioni occidentali, soprattutto gli Stati Uniti, decisero di boicottare i Giochi di Mosca nel 1980. Questo contribu\u00ec a far passare un po' in secondo piano questa edizione, che venne dominata dalla nazione ospitante.\nNel 1984 l'Unione Sovietica, e molte delle nazioni dell'Europa dell'Est, restituirono il favore boicottando i Giochi di Los Angeles. I giochi persero cos\u00ec inevitabilmente parte del loro fascino, a causa dell'assenza di una delle due superpotenze mondiali.\nI ricordi dei Giochi di Seul del 1988 sono macchiati dai molti atleti che fallirono i test a causa dell'assunzione di sostanze illegali. L'apice si raggiunse quando Ben Johnson, il velocista canadese vincitore dei 100 m, venne trovato positivo per uso di steroidi e squalificato.\nI Giochi del 1992 a Barcellona furono pi\u00f9 puliti, anche se non privi di tali episodi. In evidenza fu anche l'aumento della quota di professionisti tra gli atleti olimpici, esemplificato dal \"Dream Team\" l'imbattibile squadra di pallacanestro degli Stati Uniti, considerata da molti una delle pi\u00f9 forti squadre sportive mai viste, forte della presenza di tre dei pi\u00f9 grandi atleti di questo sport: Larry Bird, Magic Johnson e Michael Jordan. Il 1992 vide anche la reintroduzione nei Giochi di molti piccoli stati europei, che facevano parte dell'Unione Sovietica fin dalla fine della guerra, ma erano di nuovo indipendenti a seguito della caduta della cortina di ferro.\nInoltre si chiacchier\u00f2 molto sul fatto che la Coca-Cola Company fu molto influente nella decisione di ospitare i Giochi del 1996 ad Atlanta, sede della compagnia. Nello stadio, l'evento di punta fu probabilmente la gara dei 200 m maschili, dove il velocista statunitense Michael Johnson mand\u00f2 in frantumi il record del mondo (che egli stesso deteneva, dopo aver battuto pochi mesi prima il precedente record di Pietro Mennea). Ci fu anche una scena commovente quando Muhammad Ali, visibilmente affetto dal malattia di Parkinson, accese la fiaccola olimpica e ricevette una medaglia d'oro in sostituzione di quella che aveva gettato via per rabbia nel 1960. L'atmosfera dei Giochi venne per\u00f2 guastata, dopo che una bomba esplose al \"Centennial Olympic Park\" durante una delle manifestazioni collaterali. Nel giugno 2003, venne catturato il principale sospetto, Eric Robert Rudolph.\nIl nuovo millennio.\nI Giochi del 2000, di Sydney, in Australia, vengono organizzati superbamente dalla citt\u00e0 ospitante, nessuno li impersonific\u00f2 meglio del britannico Steve Redgrave che vinse una medaglia d'oro nel canottaggio nella quinta Olimpiade consecutiva e di Cathy Freeman, il cui trionfo nei 400 m femminili un\u00ec l'intero stadio.\nNel 2004 i Giochi ebbero sede ad Atene, con un notevole successo organizzativo. Il \"ritorno a casa\" delle olimpiadi fu salutato con entusiasmo dalla Grecia e dal mondo sportivo in generale.\nNel 2008 il conquistato passaggio della Cina da paese emergente a potenza economica e politica di primo piano viene celebrato a Pechino con i Giochi olimpici.\nI Giochi di hanno celebrato a loro modo il ritorno nel Regno Unito, dopo le edizioni del 1908 e del 1948.\nI Giochi del 2016 si sono tenuti a Rio de Janeiro, prima citt\u00e0 sudamericana a ospitare l'evento.\nI Giochi previsti a Tokyo per il 2020 sono stati posticipati al 2021 a causa della Pandemia di Covid-19.\nLa prossima edizione sar\u00e0 disputata per la terza volta a Parigi nel 2024, dopo quelle del 1900 e del 1924. A questa seguiranno i Giochi di Los Angeles 2028 e di Brisbane 2032.\nEdizioni.\nStatistiche.\nI continenti che hanno ospitato i Giochi olimpici moderni, comprese le edizioni assegnate non ancora disputate:\nI paesi che hanno ospitato due o pi\u00f9 edizioni dei Giochi olimpici moderni, comprese le edizioni assegnate non ancora disputate:\nLe citt\u00e0 che hanno ospitato due o pi\u00f9 edizioni dei Giochi olimpici moderni, comprese le edizioni assegnate non ancora disputate:\nMedagliere.\n\u00a0\u00a0\u00a0\u00a0 Nazioni non pi\u00f9 esistenti"}
{"id": "38505", "revid": "793215", "url": "https://it.wikipedia.org/wiki?curid=38505", "title": "Abbone di Provenza", "text": "Biografia.\nEra figlio di Felice e di Rustica. Apparteneva alla stirpe di Wandelino.\nCome governatore franco della Moriana e di Susa fond\u00f2 il 30 gennaio 726 l'abbazia della Novalesa dedicata ai santi Pietro e Andrea in val Cenischia, a poca distanza dal Colle del Moncenisio.\nAbbone aveva ottenuto il consenso di questa fondazione dal vescovo di Susa e aveva eretto il monastero su terre di sua propriet\u00e0. Il monastero era indipendente dal vescovo di Susa e Abbone vi nomin\u00f2 primo abate san Godone.\nTale fondazione aveva un valore prettamente strategico in quanto i Franchi puntavano su questi monasteri per avere il controllo dei passi delle Alpi, tra i quali il passo del Moncenisio, per contrastare i Longobardi. \nQualche decina di chilometri a valle di Novalesa, infatti, al limitare della parte montana della Valle di Susa e della probabile zona di influenza del cenobio novalicense dell'VIII secolo, sorgevano i confini e le Chiuse longobarde, forse un sistema di fortificazioni pi\u00f9 che un muro, che ancora oggi d\u00e0 il nome a Chiusa di San Michele.\nDi Abbone non si hanno pi\u00f9 notizie e non si conosce la data della morte. La sepoltura avvenne probabilmente presso l'Abbazia di Novalesa, cui Abbone test\u00f2 morendo. Qui \u00e8 stata trovata presso il fianco meridionale della chiesa una tomba coeva alla fondazione ecclesiale, che potrebbe essere attribuita al fondatore.\nDiscendenza.\nDi Abbone non si hanno notizie n\u00e9 su una eventuale moglie, n\u00e9 su discendenti."}
{"id": "38506", "revid": "125599464", "url": "https://it.wikipedia.org/wiki?curid=38506", "title": "Konstantin \u0116duardovi\u010d Ciolkovskij", "text": "Teorizz\u00f2 molti aspetti del volo spaziale e della propulsione missilistica. Viene considerato il padre del volo spaziale umano e il primo uomo a concepire l'ascensore spaziale. La sua opera pi\u00f9 famosa fu \"\u0418\u0441\u0441\u043b\u0435\u0434\u043e\u0432\u0430\u043d\u0438\u0435 \u043c\u0438\u0440\u043e\u0432\u044b\u0445 \u043f\u0440\u043e\u0441\u0442\u0440\u0430\u043d\u0441\u0442\u0432 \u0440\u0435\u0430\u043a\u0442\u0438\u0432\u043d\u044b\u043c\u0438 \u043f\u0440\u0438\u0431\u043e\u0440\u0430\u043c\u0438\" (\"Issledovanie mirovych prostranstv reaktivnymi priborami\", \"L'esplorazione dello spazio cosmico per mezzo di motori a reazione\"), che pubblic\u00f2 nel 1903 e che \u00e8 considerato il primo trattato accademico sulla missilistica. La sua opera pose le basi del futuro programma spaziale sovietico e influenz\u00f2 pi\u00f9 tardi gli scienziati missilistici di tutta Europa, e fu anche studiato dagli statunitensi nei decenni del 1950 e del 1960 mentre tentavano di comprendere i primi successi dell'Unione Sovietica nel volo spaziale. \nL'eredit\u00e0 di Ciolkovskij consiste in pi\u00f9 di 500 opere che riguardano principalmente lo studio dell'aviazione, dell'aeronautica e dei viaggi interplanetari ma che si estendono anche ai pi\u00f9 diversi problemi della scienza naturale e della tecnologia, dell'astronomia e della meccanica celeste, della generazione di energia e dell'astrobiologia, della fisica e della geochimica, della filosofia e della linguistica. Tutte queste opere erano diretti alla risoluzione di alcuni problemi, interconnessi tra loro, ritenuti fondamentali da Ciolkovskij: il perfezionamento della razza umana, la completa vittoria dell'uomo sulle forze della natura, la conquista dello spazio da parte dell'uomo e la creazione di nuove condizioni per la vita umana corrispondenti al nuovo e pi\u00f9 elevato stadio del suo sviluppo. Alla base delle sue opere vi era una filosofia originale \u2013 non sempre gradita in alcuni suoi aspetti all'autorit\u00e0 sovietica - che \u00e8 stata pi\u00f9 tardi inquadrata nel pi\u00f9 ampio movimento cosmista sorto in Russia in quegli anni e alla cui diffusione Ciolkovskij avrebbe dato un contributo fondamentale.\nLa sua vita di geniale scienziato autodidatta e di divulgatore scientifico risulta anche di particolare importanza per la storia della scienza e per la psicologia della creativit\u00e0 scientifica. \n\u00c8 stato onorato in Unione Sovietica, e lo \u00e8 ancora oggi in Russia, come uno degli scienziati pi\u00f9 importanti nella storia del paese. \nBiografia.\nIl periodo 1857-1876: la malattia, gli studi da autodidatta, l'incontro con F\u00ebdorov.\nCiolkovskij nacque a I\u017eevskoe (adesso nello Spasskij rajon dell'Oblast' di Rjazan'), nell'allora Impero russo. Suo padre, \u0116duard Ciolkovskij (1820-1880) fu, in successione un forestale, un insegnante e un ufficiale governativo. La famiglia si spost\u00f2 spesso da una localit\u00e0 all'altra e si trov\u00f2 spesso in situazioni economiche critiche. La cura del bambino fu affidata alla madre Marija Juma\u0161eva (1830-1870). Da piccolo Ciolkovskij era un bambino come gli altri. Poi, nel 1867-1868, si ammal\u00f2 gravemente e perse quasi completamente le facolt\u00e0 uditive. La sordit\u00e0 non gli permise pi\u00f9 di continuare gli studi a scuola.\nI primi tre anni (1868-1871) seguenti alla sua malattia e alla sua sordit\u00e0 furono per Ciolkovskij anni molto difficili, resi ancor pi\u00f9 tali dalla scomparsa della madre. Solo dopo quel difficile periodo cominci\u00f2 la sua ripresa psicologica. \nAll'et\u00e0 di 14-16 anni, il suo chiaro interesse nelle invenzioni venne allo scoperto con la primordiale realizzazione di piccoli modelli e costruzioni e nell'interesse mostrato per la conoscenza delle scienze naturali attraverso la lettura dei libri presenti in casa. Ciolkovskij cominci\u00f2 cos\u00ec ad imparare da autodidatta, leggendo i libri del padre, interessandosi soprattutto di matematica e fisica. Ciolkovskij ricorda in cos\u00ec quel periodo: \u201c\"C'erano pochissimi libri, e non ho avuto nessun insegnante, quindi ho dovuto creare e ideare piuttosto che assorbire e assimilare da altri. Non ci sono stati suggerimenti, nessun aiuto da qualunque parte; c'erano tantissime cose che non riuscivo a capire in quei libri, e ho dovuto comprenderle tutte da solo. In poche parole, l'elemento creativo, l'elemento di auto-sviluppo e di originalit\u00e0, erano predominanti\"\u201d. Quando il padre not\u00f2 la personalit\u00e0 creativa di Konstantin, lo invi\u00f2 a studiare a Mosca (1873) per continuare la sua auto-educazione. Ciolkovskij viveva a Mosca in modo modesto e spesso al limite della povert\u00e0. In citt\u00e0 cominci\u00f2 a frequentare la principale biblioteca cittadina presso il museo Rumjancev. \u00c8 qui che vi conobbe Nikolaj F\u00ebdorovi\u010d F\u00ebdorov, il \u201cSocrate di Mosca\u201d, considerato come il fondatore del cosmismo - che vi lavorava come bibliotecario. La biblioteca divenne per tre anni l'universit\u00e0 di Ciolkovskij. F\u00ebdorov, comprendendo il talento del giovane, consolid\u00f2 le sue letture e la sua formazione da autodidatta nei campi scientifici e tecnici. Secondo lo stesso Ciolkovskij, F\u00ebdorov fu per lui un vero e proprio docente universitario. Non si sa con certezza se i due abbiano parlato tra loro anche dei viaggi spaziali. Secondo il critico letterario e memorialista Viktor Sklovskij, fu F\u00ebdorov a incoraggiare il giovane Ciolkovskij a sviluppare un serio interesse nei viaggi spaziali durante un curioso episodio in biblioteca nel quale il vecchio bibliotecario pass\u00f2 al giovane Ciolkovskij, all'epoca \u2013 come detto \u2013 gi\u00e0 mezzo sordo, un bigliettino nel quale era scritto: \u201cIo ti aiuter\u00f2 a studiare matematica, e tu aiuterai l'umanit\u00e0 a costruire razzi, cos\u00ec che saremo finalmente in grado di conoscere qualcosa di pi\u00f9 della Terra, e potremo anche osservarla\u201d Non si sa comunque molto di pi\u00f9 in merito al rapporto intercorso tra i due. \nFu in quegli anni 1873-1876 della permanenza a Mosca, che cominci\u00f2 a germogliare nella mente di Ciolkovskij, l'idea che non l'avrebbe mai pi\u00f9 abbandonato per il resto della sua vita, l'idea della possibilit\u00e0 di esplorare le distese infinite del cosmo. A quel tempo il giovane Ciolkovskij aveva gi\u00e0 pensato di raggiungere le velocit\u00e0 cosmiche utilizzando gli effetti della forza centrifuga. Da anziano ricorder\u00e0 cos\u00ec i momenti in cui per la prima volta prov\u00f2 la vertiginosa ebbrezza di aver a portata di mano le sterminate steppe galattiche: \u201c\"Ero emozionato e sbalordito a tal punto che non riuscii a dormire per tutta la notte; vagai per Mosca e continuai a pensare alle grandi conseguenze della mia scoperta. Ma gi\u00e0 dalla mattina mi convinsi che la mia invenzione non era sostenibile. La delusione fu intensa tanto quanto era stato l'incanto precedente. Quella notte lasci\u00f2 un'impronta che \u00e8 durata per tutta la vita; trent'anni dopo mi capita ancora di sognare che mi sto sollevando verso le stelle nella mia macchina e provo la stessa gioia, come ho fatto quella notte indimenticabile\"\u201d.\nIl periodo 1876-1917: l'insegnamento, le pionieristiche ricerche, le difficolt\u00e0.\nNel 1876, Ciolkovskij fece ritorno alla sua citt\u00e0 natale e cominci\u00f2 a dare lezioni private; nel raro tempo libero concepiva tutti i pi\u00f9 svariati generi di modelli e congegni in una stanza presa in affitto trasformata in un piccolo laboratorio.\nNel 1879 Ciolkovskij sostenne un esame da esterno per ottenere il titolo di insegnante scolastico e nel 1880 cominci\u00f2 ad insegnare aritmetica e geometria alla scuola Uezd di Borovsk. Rimarr\u00e0 a Borovsk per circa 12 anni, fino al 1892. In quegli anni Ciolkovskij spos\u00f2 Barbara Sokolova dalla quale ebbe sette figli, quattro maschi e tre femmine.\nAllo stesso tempo cominci\u00f2 una serie di studi scientifici, dedicandogli tutto il suo tempo libero: tra le prime opere vi furono \u201cLa teoria dei gas\u201d (1881) e \u201cSulla meccanica teorica degli organismi viventi\u201d (1882-1883). Entrambe le opere non furono pubblicate sulle riviste scientifiche ma sulla loro base fu eletto membro dell'\u201cAssociazione fisico-chimica russa\u201d.\nNel 1883 risale il suo manoscritto, che fu pubblicato solo postumo nel 1956 - \"Spazio libero\", nel quale si incontrano in embrione molte delle idee che verranno poi da lui sviluppate successivamente in particolare quella del moto in assenza di gravit\u00e0.\nDal 1885 Ciolkovskij cominci\u00f2 a dedicarsi allo studio sistematico degli aerostati. Nel 1890 invi\u00f2 un suo studio sul dirigibile metallico a Dmitrij Mendeleev, il quale propose una commissione per la sua discussione. L'opera di Ciolkovskij ebbe un parere favorevole dalla maggior parte degli scienziati ma oltre a questo riconoscimento non riusc\u00ec ad ottenere gli sperati sostegni economici per la realizzazione del progetto di costruzione del dirigibile.\nNegli anni seguenti Ciolkovskij arriv\u00f2 ad elaborare, indipendentemente, molti degli stessi calcoli che i fratelli Wright stavano compiendo nello stesso periodo. Egli comunque non costru\u00ec mai un qualsiasi modello pratico e il suo interesse si spost\u00f2 verso concetti pi\u00f9 ambiziosi. Cominci\u00f2 infatti ad approfondire i suoi studi nel campo dell'astronautica e della dinamica dei razzi e sugli effetti dell'accelerazione di gravit\u00e0 sugli organismi viventi. Qualche anno pi\u00f9 tardi venne per primo all'idea di utilizzare il principio della propulsione a reazione nello spazio.\nNel 1892, in seguito a una promozione, si spost\u00f2 a Kaluga con tutta la famiglia. Qui Ciolkovskij vi rimarr\u00e0 fino alla fine della sua vita. Dal 1896 Ciolkovskij cominci\u00f2 profondi studi teorici sulla possibilit\u00e0 di risolvere i problemi dei viaggi interplanetari tramite i razzi e fu il primo al mondo a pensare ad usarli per questo scopo; nelle sue opere successive dar\u00e0 una rigorosa consistenza scientifica a questa sua intuizione. Gi\u00e0 nel 1897 Ciolkovskij riusc\u00ec a derivare una formula matematica che stabiliva una relazione analitica tra la velocit\u00e0 del razzo a qualunque istante, la velocit\u00e0 del gas in uscita dall'ugello del motore, la massa del razzo e la massa dell'esplosivo consumato. Questa formula sar\u00e0 poi chiamata Equazione del razzo di Ciolkovskij, una formula che \u00e8 la base di gran parte dell'ingegneria spaziale ancora oggi.\nSempre in quegli anni Ciolkovskij continuava con le sue ricerche scientifiche senza mai smettere di insegnare, concentrandosi sull'aerodinamica e l'aviazione. Lavorando sui modelli di dirigibile e aeroplano, Ciolkovskij ritenne necessario avere dati precisi sulla resistenza dell'aria. Dopo una serie di esperimenti in condizioni naturali, decise di testare i modelli in un ambiente artificiale. Nel 1897, a Kaluga, costru\u00ec da solo e con i mezzi a sua disposizione, la prima galleria del vento usata in Russia per l'investigazione dei problemi di aviazione. Nel settembre del 1899 inoltr\u00f2 una richiesta all'Accademia delle Scienze affinch\u00e9 venissero considerati i risultati del suo primo esperimento sulla resistenza dell'aria e che venissero quindi stanziati dei fondi per la loro continuazione; la commissione valut\u00f2 positivamente le ricerche e stanzi\u00f2 dei fondi. Ci\u00f2 permise a Ciolkovskij, nel maggio del 1890, di costruire una nuova galleria del vento, pi\u00f9 grande della prima, e di fare nuovi e pi\u00f9 importanti esperimenti. I risultati dei suoi nuovi esperimenti per\u00f2, inoltrati un anno dopo all'Accademia delle Scienze, nonostante contenessero delle importanti conclusioni, non furono pubblicati e lo saranno solo dopo la rivoluzione d'Ottobre.\nNel 1903 pubblic\u00f2 la sua opera pi\u00f9 importante e conosciuta: \"\u0418\u0441\u0441\u043b\u0435\u0434\u043e\u0432\u0430\u043d\u0438\u0435 \u043c\u0438\u0440\u043e\u0432\u044b\u0445 \u043f\u0440\u043e\u0441\u0442\u0440\u0430\u043d\u0441\u0442\u0432 \u0440\u0435\u0430\u043a\u0442\u0438\u0432\u043d\u044b\u043c\u0438 \u043f\u0440\u0438\u0431\u043e\u0440\u0430\u043c\u0438\" (\"Issledovanie mirovych prostranstv reaktivnymi priborami\", \"L'esplorazione dello spazio cosmico per mezzo di motori a reazione\") dove per la prima volta sostenne scientificamente la possibilit\u00e0 di compiere un volo spaziale mediante i razzi e diede le principali formule per calcolarne la traiettoria. Eppure l'opera di Ciolkovskij pass\u00f2 pressoch\u00e9 inosservato sia in Russia sia nel resto del mondo, essendo troppo pionieristica per i suoi tempi. Fu pubblicata una seconda volta (in una versione considerevolmente pi\u00f9 estesa) nel 1911-1912: qui per la prima volta Ciolkovskij propose di usare l'energia della disintegrazione degli atomi per il volo spaziale. Nella stessa opera espresse le sue idee sul futuro sviluppo della razza umana nell'universo.\nSempre in quegli anni continu\u00f2 le sue opere studiando i dirigibili e facendo modelli di astronavi a razzo. Nel 1914 pubblic\u00f2 un opuscolo di supplemento alle opere del 1903 e del 1911/12, nel quale formul\u00f2 i suoi teoremi sul movimento del reagente; negli anni seguenti Ciolkovskij ritorner\u00e0 diverse volte sul testo sviluppando e aggiungendo nuove idee. Sempre nel 1914 prese parte al \"Terzo Congresso dell'Aeronautica Russa\" che si tenne a San Pietroburgo e pubblic\u00f2 l'opera \u201cLa seconda legge della termodinamica\u201d nel quale argomentava contro la sconfinata estensione del raggio di applicabilit\u00e0 del postulato di Clausius sull'entropia. Gli anni della prima guerra mondiale furono gli anni pi\u00f9 difficili per Ciolkovskij, sia moralmente sia finanziariamente. La sua famiglia era sempre nella necessit\u00e0 e sopport\u00f2 diverse privazioni. Le magre opportunit\u00e0 di pubblicare le sue opere \u2013 e, ci\u00f2 che ai suoi occhi era di fondamentale importanza, di poter trasmettere le sue opere alle nuove generazioni \u2013 diventarono sempre pi\u00f9 limitate. \u00c8 indicativo che durante gli ultimi due anni della guerra (1916-1917) riusc\u00ec a pubblicare solo una delle sue opere, che usc\u00ec con il titolo di \"Gore i geni\" (\u201cDolore e genio\").\nIl periodo 1917-1935: il riconoscimento, il padre della cosmonautica, gli ultimi anni.\nLe condizioni di vita e di opera di Ciolkovskij cambiarono considerevolmente dopo la rivoluzione d'ottobre. Nel 1918 fu eletto membro dell'Accademia Socialista (poi comunista). Nel 1921 gli fu concessa una pensione personale cos\u00ec da permettergli, per la prima volta nella vita, di dedicare tutto il suo tempo esclusivamente al suo lavoro, continuando ad essere uno scienziato autodidatta \"sui generis\", passando la maggior parte della propria vita in una casetta immersa nella natura vicino alla piccola cittadina di Kaluga.\nIl riconoscimento avuto e l'alta stima per le sue opere dimostrata dal nuovo governo produssero in Ciolkovskij una nuova ondata di energia creativa. Su un totale di circa 500 opere, solo 130 furono scritte nel corso dei 60 anni precedenti alla rivoluzione e di queste solo 50 furono pubblicate. \nLe idee di Ciolkovskij cominciarono inoltre ad entrare in pratica. Il governo sovietico riconobbe la necessit\u00e0 di compiere il suo progetto di dirigibile metallico. Un certo numero di organizzazioni cominci\u00f2 una serie di studi sperimentali in accordo ai progetti di Ciolkovskij.\nIn questo periodo Ciolkovskij continu\u00f2 le sue ricerche sui viaggi interplanetari. Nel 1920 pubblic\u00f2 la sua novella di fantascienza \"\u0412\u043d\u0435 \u0417\u0435\u043c\u043b\u0438\" (\"Oltre la Terra\") che aveva cominciato nel 1896. \nTra le altre opere scritte da Ciolkovskij all'inizio degli anni venti, di particolare interesse sono le sue note inedite intitolate \u201cL'espansione dell'uomo nello spazio\u201d che sono viste come il primo tentativo di Ciolkovskij, dopo la guerra del 14-18, di ritornare su un'elaborazione scientifica dei problemi associati alla possibilit\u00e0 di raggiungere lo spazio tramite i veicoli a reazione. A questo periodo appartengono anche i seguenti manoscritti e articoli scientifici pubblicati, tra i quali: \u201cIl razzo spaziale\u201d (1923), \u201cIl mezzo a reazione\u201d (1924), \u201cIl razzo nello spazio\u201d (1924), \u201cL'astronave\u201d (1924), \u201cL'esplorazione dello spazio cosmico per mezzo di motori a reazione\" (1926). All'interno di quest'ultimo opera si elencavano anche i diversi passaggi che l'uomo avrebbe dovuto seguire per colonizzare lo spazio: dalla costruzione dei razzi, si passava alla creazione di stazioni spaziali intorno alla terra dotate di serre per il riciclo dell'aria, fino alla colonizzazione del sistema solare come base per la conquista dell'intera galassia.\nAnche le idee di Ciolkovskij sulla conquista dello spazio cominciarono a prendere corpo nel Paese: nel 1924 fu istituito un \"Dipartimento sulla propulsione a getto\" all'interno dell'Accademia Militare dell'Aria N. E. \u017dukovskij, con l'intento di unire tutti i cittadini sovietici che lavoravano su questo problema, e il 23 agosto 1924 Ciolkovskij ne fu eletto primo professore. Nello stesso anno, un'associazione \u2013 con circa 150 membri - fu costituita a Mosca per lo studio dei viaggi interplanetari. Nel 1927 fu organizzata, a Mosca, la prima mostra mondiale sui modelli dei veicoli progettati per i viaggi interplanetari e sui loro meccanismi; un posto prominente, tra gli scienziati di tutto il mondo ivi esposti, spettava a Ciolkovskij.\nCiolkovskij nel frattempo continuava con le sue opere. Circa alla met\u00e0 degli anni venti, nel suo desiderio di ridurre la quantit\u00e0 di propellente necessario al volo spaziale, sugger\u00ec la possibilit\u00e0 di far ritorno sulla terra senza consumo di carburante, utilizzando la resistenza dell'atmosfera. Sempre all'incirca in questo periodo cominci\u00f2 ad interessarsi del problema del trasporto su cuscino pneumatico nel manoscritto \u201cLa frizione dei gas\u201d e specificamente nel opera \u201cResistenza dell'aria e i treni ad alta velocit\u00e0\u201d, pubblicato nel 1927, e ne \u201cLe condizioni generali del trasporto\u201d. \nAlla met\u00e0 degli anni venti cominci\u00f2 le sue opere sulla teoria del volo degli aerei a reazione. Nel 1926 complet\u00f2 un'opera intitolata \u201cL'aeroplano-razzo (un nuovo velivolo di alti altitudini e velocit\u00e0)\u201d che gli serv\u00ec da base per la pubblicazione de \u201cIl nuovo aeroplano\u201d. Seguirono altre opere di sviluppo teorico sul tema (alcune pubblicate e altre in forma manoscritta): \u201cUn nuovo aeroplano\u201d (1929), \u201cL'aeroplano a reazione\u201d (1930), \u201cL'aumento del movimento accelerato di un aereo-razzo\u201d (1930), \u201cLo strato-aereo semi-reattivo\u201d (1932) e altre. Dopo aver esaminato i diversi tipi di aerei idonei per le diverse velocit\u00e0 e altitudini, Ciolkovskij arriv\u00f2 alla conclusione che per le altitudini superiori ai 3-4\u00a0km e per le velocit\u00e0 del volo sempre pi\u00f9 elevate superiori ai 500\u00a0km/h, i motori a pistoni dovevano lasciare il posto ai motori a getto.\nAlla fine degli anni venti e all'inizio degli anni trenta, Ciolkovskij cominci\u00f2 a dedicare la maggior parte del suo tempo per risolvere due problemi ancora insoluti nel campo del viaggio interplanetario: l'ottenimento della velocit\u00e0 cosmica e l'individuazione del propellente ottimale per il razzo, fornendo intuizioni fondamentali per il successivo sviluppo della missilistica. \nParallelamente alla diffusione delle sue idee sul volo spaziale e alla loro generale accettazione, Ciolkovskij ritornava sempre pi\u00f9 spesso sull'importanza di questa straordinaria tappa della storia umana, suoi vantaggi che l'uomo avrebbe potuto ottenere dalla conquista dello spazio. Scrisse di questo ne \u201cL'esplorazione dello spazio cosmico per mezzo di motori a reazione\u201d (1926), ne \u201cIl futuro della terra e dell'uomo\u201d (1927) e ne \u201cGli obiettivi dell'astronautica\u201d (1929), e altri. Per lui, l'obiettivo principale del volo spaziale doveva essere quello dell'espansione dell'uomo nelle distese spaziali, nello stabilire insediamenti umani prima attorno alla terra e poi molto lontano nelle grandi vastit\u00e0 dell'universo; e questo, segnalava Ciolkovskij, avrebbe di ritorno portato ad un'organizzazione della vita e dell'industria su basi totalmente nuove, radicalmente diverse da quelle di oggi sulla terra. \nAlla fine degli anni '20 gli scritti di Ciolkovskij sulla tecnologia dei razzi e sui viaggi interplanetari erano gi\u00e0 ampiamente conosciuti in URSS e all'estero. Le sue opere erano studiati in molti Paesi e i suoi teoremi e formule venivano utilizzati. Ciolkovskij divenne a buon diritto il decano della nuova scienza della dinamica dei razzi e dell'astronautica. \nUn'analisi della sua corrispondenza degli anni \u201820, consultabile negli archivi dell'Accademia delle Scienze, mostra che Ciolkovskij ha giocato un grande ruolo nello sviluppo della tecnologia dei razzi in Russia non solo in quanto creatore della teoria base del volo dei razzi e in quanto instancabile divulgatore del viaggio interplanetario e del volo a propulsione, ma anche come uomo che con la sua sola personalit\u00e0 contribu\u00ec ad individuare e unire spiritualmente tutte le persone dell'URSS interessate a questa branca del sapere. La piccola casa di Kaluga divenne in quegli anni un centro di collegamento tra il padre della teoria dell'astronautica e della tecnologia dei razzi con numerosi lavoratori e organizzazioni di tutta l'Unione Sovietica coinvolte in questi problemi e che rimanevano in costante contatto con Ciolkovskij. Quasi tutti i pi\u00f9 importanti scienziati e tecnici sovietici attivi nel campo dello sviluppo della tecnologia dei razzi furono in qualche modo in contatto con lui. Tra le sue corrispondenze c'erano quelle con Fridrich Cander, che divenne un entusiasta dell'opera di Ciolkovskij e fu attivo nel promuoverla e svilupparla, Jurij V. Kondratjuk, Ivan T. Kleimenov, Georgij E. Langemak, Nikolaj A. Rynin, Jakov I. Perel'man e molti altri scienziati, ingegneri e divulgatori delle idee della tecnologia dei razzi e dei viaggi interplanetari. Vi furono anche corrispondenze con l'estero: Hermann Oberth gli scrisse, nel 1929, le seguenti parole: \u201cVoi avete acceso un fuoco, e noi non lo lasceremo morire, ma compiremo ogni sforzo per far s\u00ec che il pi\u00f9 grande sogno dell'umanit\u00e0 si avveri\u201d.\nNel 1930 le idee di Ciolkovskij sui razzi a propulsione vennero messe in pratica nell'URSS. Nel 1929 e nel 1931 furono fondati a Leningrado e a Mosca dei laboratori e dei gruppi di studio specifici e nel 1933 \u201cl'Istituto per la ricerca scientifica del motore a reazione\u201d. Ciolkovskij rimase in stretto contatto con queste organizzazioni e con tanti dei singoli scienziati che vi lavoravano, incontrandoli anche personalmente. Ciolkovskij venne richiesto della sua stretta collaborazione e rispose inviando all'Istituto un programma di studio in 18 punti e vi rimase in contatto fino alla fine dei suoi giorni. \nDurante gli ultimi periodi della sua vita, Ciolkovskij continu\u00f2 a dedicare tutta la sua attenzione alle opere scientifiche, nonostante la sua et\u00e0 avanzata. Nel 1932 scrisse \u201cIl raggiungimento della stratosfera\u201d nel quale formul\u00f2 le principali teorie termodinamiche e propriet\u00e0 di rendimento dei propellenti per i motori a reazione. In questi ultimi anni di vita Ciolkovskij propose anche un altro metodo ancora per generare la velocit\u00e0 cosmica che pass\u00f2 sotto il nome di \u201crazzi a squadrone\u201d.\nSempre in questi ultimissimi anni, conformemente all'importanza che aveva sempre attribuito alla fantasia e alla diffusione di una cultura popolare favorevole all'esplorazione spaziale, Ciolkovskij fu consulente di uno dei primi film di fantascienza del cinema sovietico, \u201c\"Viaggio cosmico\"\u201d, diretto dal regista Vasilij \u017duravl\u00ebv e che uscir\u00e0 solo pochi mesi dopo la sua morte. \nFino alla fine Ciolkovskij rimase un ricercatore instancabile e un appassionato combattente per il progresso scientifico e tecnico non lesinando le sue ultime energie per tale scopo non proferendo mai una sola parola sulla possibilit\u00e0 di utilizzare i razzi come mezzi di attacco per scopi bellici, per lui tutto era per il bene dell'umanit\u00e0, per l'ulteriore progresso della scienza, per padroneggiare le leggi della natura: \u201c\"\u00c8 necessario lottare contro la pressione dei gas, i raggi assassini del sole, l'imperfezione della natura dell'uomo e delle piante. \u00c8 inevitabile che l'umanit\u00e0 debba lottare per il benessere, per la conoscenza e la perfezione degli esseri umani, e cos\u00ec via\"\u201d.\nMor\u00ec a Kaluga il 19 settembre 1935. Poco prima della sua morte lasci\u00f2 in eredit\u00e0 tutte le sue opere al Partito comunista dell'Unione Sovietica e al governo sovietico.\nSull'opera scientifica di Ciolkovskij.\nConsiderazioni generali.\nIl problema teorico del raggiungimento della velocit\u00e0 cosmica era stato risolto da Ciolkovskij fin dalla fine degli novanta del XIX secolo e fu esposto nell'opera del 1903 \"L'esplorazione dello spazio cosmico per mezzo di motori a reazione\". Tuttavia la risoluzione ingegneristica del problema coinvolgeva notevoli difficolt\u00e0. Uno dei problemi pi\u00f9 difficili era di progettare un razzo in grado di trasportare una scorta di carburante sufficiente a raggiungere la velocit\u00e0 cosmica. I calcoli mostravano che la quantit\u00e0 di propellente era di molte volte superiore al peso del razzo vuoto. Costruire un razzo di questo tipo era di l\u00e0 dalle capacit\u00e0 ingegneristiche del tempo. Dovevano essere trovate delle strade per trasportare la quantit\u00e0 di propellente richiesto o ridurne il suo quantitativo. Lavorando su questo problema, Ciolkovskij gi\u00e0 nel 1926 arriv\u00f2 alla conclusione che un razzo poteva ottenere la velocit\u00e0 cosmica solo se conseguiva una velocit\u00e0 relativamente alta senza dover usare il proprio rifornimento di propellente. Dopo aver analizzato diversi metodi per impartire questa preliminare velocit\u00e0 al razzo, Ciolkovskij propose un razzo a due stadi per ottenere la velocit\u00e0 cosmica, calcolando l'ammontare di propellente, la massa del veicolo e altri parametri di ogni stadio. Ciolkovskij svilupp\u00f2 ulteriormente nel 1929 la teoria del razzo multi-stadio nel suo scritto \"\u041a\u043e\u0441\u043c\u0438\u0447\u0435\u0441\u043a\u0438\u0435 \u043f\u043e\u0435\u0437\u0434\u0430\" (\"Kosmi\u010deskie poezda\", \"Treni cosmici\").\nSe l'idea del razzo multi-stadio era vecchia di diversi secoli (le sue prime menzioni risalgono al XVI e XVII secolo) e se nel XX secolo era gi\u00e0 stato sostenuto da Andr\u00e9 Bing (Belgio, 1911), Robert Goddard (Usa, 1914), Jurij V. Kondratjuk (Russia, 1917), Hermann Oberth (Germania, 1923), il grande contributo di Ciolkovskij fu che non si limit\u00f2 all'enunciazione del principio operativo del razzo multi-stadio, ma diede una teoria matematica dettagliata e una rigorosa prova scientifica della possibilit\u00e0 di generare velocit\u00e0 cosmiche attraverso i motori a razzo con propellente chimico.\nDeve essere sottolineato che Ciolkovskij diede sempre una valutazione misurata delle sue opere sui viaggi interplanetari, rilevando la loro importanza teorica, ma rimarcando allo stesso tempo che molto doveva ancora essere fatto per realizzare le idee che lui aveva avanzato. Nel 1903 scrisse nel suo \u201cL'esplorazione dello spazio cosmico per mezzo di motori a reazione\u201d: \u201cIl mio lavoro non si occupa di tutti gli aspetti del problema e non cerca di proporre la sua realizzazione concreta, ma attraverso la nebbia del tempo si pu\u00f2 discernere nel futuro le pi\u00f9 belle ed emozionanti prospettive, che oggi quasi nessuno oserebbe sognare\u201d.\nOpinioni.\nNella prefazione degli editori ad un libro che raccoglie una selezione delle opere scientifiche pi\u00f9 importanti di Ciolkovskij, pubblicato nel 1962 in URSS, \u00e8 affermato che le opere scientifiche di Ciolkovskij contengono \"in nuce\" quasi tutte le realizzazioni scientifico-tecniche dell'URSS nel settore dell'esplorazione spaziale.\nPer Michael Holquist, professore all'Universit\u00e0 di Yale, Ciolkovskij fu il primo a realizzare quasi tutto ci\u00f2 che era indispensabile per costruire e lanciare i razzi come li vediamo oggi, e le condizioni affinch\u00e9 fosse possibile viverci all'interno.\nPer la NASA \u00e8 stato uno dei padri della missilistica e della cosmonautica insieme a Goddard e Oberth.\nSul pensiero filosofico di Ciolkovskij.\nIl monismo.\nDal punto di vista filosofico Ciolkovskij era un monista, aveva una visione del mondo secondo cui tutte le parti componenti l'universo \u2013 anche quelle pi\u00f9 distanti \u2013 erano le stesse e dove le medesime leggi naturali dovevano essere applicate dappertutto; questa tensione verso il monismo era per Ciolkovskij anche una caratteristica della scienza che tendeva progressivamente all'unit\u00e0 del tutto. Quindi anche l'intelligenza era un fenomeno universale. Queste idee furono sviluppate in diversi saggi come quello del 1924 \u201cLe mie idee del monismo\u201d e quello del 1931 \u201cMonismo dell'Universo\u201d.\nIl panpsichismo.\nCiolkovskij si definiva panpsichista. Egli vedeva l'uomo e l'universo come costituito di atomi: ogni atomo aveva, almeno potenzialmente, una sua sensibilit\u00e0, e una propria esistenza individuale immortale. La materia decaduta si rinnovava ogni volta in nuove configurazioni di atomi riproducendo la vita in modo sempre pi\u00f9 perfetto. La morte era pertanto un fenomeno illusorio. Nelle forme pi\u00f9 basse di esistenza, la sensibilit\u00e0 era pressoch\u00e9 latente, mentre in quelle pi\u00f9 evolute diventava spirito manifesto e continuava a svilupparsi in eterno fino ad espandersi oltre i confini materiali in forme di pura energia. Pertanto l'universo di Ciolkovskij era un universo dotato di un fine ultimo, razionale e gerarchicamente organizzato corrispondentemente ai diversi stadi di evoluzione raggiunti, a partire dagli stessi atomi comuni a tutto l'universo, dai diversi esseri che vi vivono. Ci potrebbero pertanto essere nell'universo degli esseri felici che hanno gi\u00e0 raggiunto uno stadio di sviluppo molto avanzato, semi-divino, infinitamente pi\u00f9 intelligenti degli uomini e potenzialmente capaci di condizionarne la vita in modi ad essi ignoti. \nLe teorie eugenetiche.\nL'umanit\u00e0 potrebbe invece trovarsi in uno stadio di sviluppo ancora molto arretrato, davanti a s\u00e9 si aprirebbero quindi degli orizzonti di auto-perfezionamento pressoch\u00e9 illimitato, verso la felicit\u00e0, purch\u00e9 la societ\u00e0 affidi le sue redini a quegli esseri umani che hanno pi\u00f9 intelligenza e applichi dei sani criteri di selezione eugenetica non permettendo la procreazione dei meno dotati. Ogni citt\u00e0 ed ogni villaggio avrebbero dovuto predisporre le case migliori per il matrimonio e la procreazione degli uomini pi\u00f9 talentuosi tra i due sessi, mentre agli esseri umani meno dotati sarebbe stato vietato di procreare. In questo modo sarebbe aumentata rapidamente la quota dei geni e dei talenti.\nLa terra sarebbe cos\u00ec stata in grado di istituire un sistema sociale felice, con l'unit\u00e0 e l'associazione universale dell'umanit\u00e0, la fine della guerra, lo sviluppo della scienza e della tecnologia, cambiando radicalmente l'ambiente ed abolendo le catastrofi, controllando la natura ed eliminando le sofferenze umane come esseri mortali, raggiungendo la felicit\u00e0 per tutti\nA questa nuova \u2018razza\u2019 di uomini, migliorata attraverso la selezione artificiale spetterebbe il compito di portare a conclusione il processo di conquista del sistema solare e della galassia; fino a quando l'intero universo sarebbe popolato solo da esseri immortali, felici e perfetti. Ma il processo di \u2018perfezionamento\u2019 della razza umana non avrebbe mai conosciuto una conclusione definitiva. Per Ciolkovskij \u201c\"non c'\u00e8 fine alla vita, alla ragione e alla perfezione del genere umano. Il suo progresso \u00e8 eterno\"\u201d. Alcune di queste sue idee furono sviluppate nel 1916 in \u201cDolore e Genio\u201d \"(Gore i genij\") e nel 1918 in \u201cIl genio fra gli uomini\u201d (\"Genij sredi ljudej\").\nSugli extraterrestri.\nInterrogandosi sulle intelligenze extraterrestri, Ciolkovskij arriv\u00f2 ad anticipare il paradosso di Fermi e alla fine giunse alla sua personale soluzione che, se l'umanit\u00e0 non \u00e8 ancora entrata in contatto con delle intelligenze superiori, \u00e8 perch\u00e9 l'umanit\u00e0 ha la potenzialit\u00e0 di sviluppare \u2013 in autonomia \u2013 forme di vita originali e pi\u00f9 elevate che possono interessare anche i nostri vicini galattici; in altre parole l'umanit\u00e0 sarebbe stata messa da parte come una riserva d'intelligenza al fine di consentire alla nostra specie di evolversi verso la perfezione e quindi di portare qualcosa di unico alla comunit\u00e0 cosmica delle intelligenze extraterrestri: \u201c\"Perch\u00e9 gli esseri dei pianeti felici non si sono degnati di venire quaggi\u00f9? Perch\u00e9 non hanno piet\u00e0 di noi e ci sostituiscono con esseri superiori, perch\u00e9 non ci distruggono in modo che possiamo risorgere nella loro perfezione? (...) Se non si fossero aspettati niente di alto livello, non ci avrebbero tormentati per cos\u00ec tanto tempo. Evidentemente, c'\u00e8 la speranza che qualcosa di fruttuoso si svilupper\u00e0 grazie a noi. Loro conoscono in modo superiore. Noi dubitiamo, ma loro sanno. Siamo in grado di portare un nuovo e meraviglioso flusso di vita che rinnova ed integra la loro esistenza gi\u00e0 perfetta\"\u201d.\nIl rapporto F\u00ebdorov-Ciolkovskij.\nAlcune idee di F\u00ebdorov, soprattutto la sua propensione cosmica che si esprimeva nella conquista dello spazio e nella volont\u00e0 di regolamentazione \u2018tellurico-solare\u2019 della natura attraverso l'opera creativa dell'uomo, trovarono convinta accoglienza in Ciolkovskij, che si \u00e8 prodigato per tutta la vita a dare loro un fondamento tecnico-scientifico. E bench\u00e9 Ciolkovskij non abbia fatto proprio il cuore dell'Opera comune di F\u00ebdorov della resurrezione degli antenati, da lui assorbe definitivamente l'idea che la vera casa dell'uomo debba essere il cosmo e che all'uomo spetti il compito del proprio auto-perfezionamento fino all'immortalit\u00e0; Ciolkovskij si definir\u00e0 cittadino del cosmo e si dedicher\u00e0 anima e corpo a gettare le fondamenta per la conquista dello spazio, guidato da un profondo senso di ottimismo e fiducia nelle capacit\u00e0 umane. \u201c\"L'uomo non rester\u00e0 sempre sulla Terra, la ricerca della luce e dello spazio lo porteranno a penetrare i confini dell'atmosfera, dapprima timidamente, ma alla fine a conquistare l'intero sistema solare\".\nL'opera di Ciolkovskij \u00e8 stata pertanto inserita, da parte di eminenti studiosi come Svetlana Sem\u0451nova e George M. Young, all'interno del movimento cosmista il cui capostipite \u00e8 considerato essere F\u00ebdorov.\nSulle opere di fantascienza di Ciolkovskij.\nLe sue idee sui viaggi interplanetari furono ulteriormente sviluppate nelle sue novelle di fantascienza. Cominci\u00f2 a concepire e scrivere i romanzi fin da molto giovane, ispirato anche dai racconti di Jules Verne: nel 1893 con \u201cSulla luna\u201d e nel 1895 con i \u201cSogni della terra e del cielo e gli effetti della gravitazione universale\u201d, dove propose, tra l'altro, di installare un satellite artificiale della terra. Per Ciolkovskij la fantascienza occupava un posto molto importante. Scrisse: \u201cAll'inizio c'\u00e8 necessariamente un'idea, una fantasia, una fiaba, e poi vengono i calcoli scientifici; alla fine l'esecuzione corona il pensiero. Il mio lavoro ha a che fare con la fase centrale della creativit\u00e0. Pi\u00f9 di chiunque altro, sono consapevole del baratro che separa un'idea dalla sua realizzazione, perch\u00e9 per tutta la mia vita ho fatto non solo molti calcoli, ma ho anche lavorato con le mie mani. Ma ci dev'essere un'idea; l'esecuzione dev'essere preceduta da un'idea, i calcoli precisi dalla fantasia\u201d.\nNel 1920 pubblic\u00f2 la sua novella di fantascienza \"\u0412\u043d\u0435 \u0417\u0435\u043c\u043b\u0438\" (\"Oltre la Terra\") che aveva cominciato nel 1896. Qui Ciolkovskij espresse in forma popolare il programma della futura conquista spaziale dell'uomo, descrivendo le condizioni del volo e della vita su un'astronave, sui satelliti artificiali della Terra, sulla Luna e sugli asteroidi. Il libro era un romanzo e lo stile coinvolgente, ma tutti i calcoli e le spiegazioni dell'autore si basavano su rigorosi fondamenti scientifici basati sulle proprie personali ricerche. In questo libro Ciolkovskij dichiar\u00f2 apertamente che il problema della conquista spaziale richiedeva lo sforzo combinato di scienziati di tutte le nazioni, la creazione di una squadra internazionale di scienziati, ingegneri e inventori con tutte le necessarie condizioni per un lavoro produttivo.\nCiolkovskij \u2013 conformemente all'importanza che aveva sempre attribuito alla fantasia e alla diffusione di una cultura popolare favorevole all'esplorazione spaziale attraverso le sue novelle di fantascienza\u2013 negli ultimissimi anni della sua vita fu consulente e attivo collaboratore di uno dei primi film di fantascienza del cinema sovietico, \"Viaggio cosmico\" (\"Kosmi\u010deskij rejs\"), diretto dal regista Vasilij \u017duravl\u00ebv; il film sarebbe uscito solo quattro mesi dopo la morte di Ciolkovskij. La storia narra l'avventuroso viaggio verso la Luna di un'\u00e9quipe sovietica che, contro lo scetticismo dei propri colleghi e solo dopo aver superato numerose difficolt\u00e0, riuscir\u00e0 ad atterrarvi e a fare ritorno sulla Terra sana e salva; gli astronauti sovietici dell'\u00e9quipe saranno poi accolti entusiasticamente in una Mosca dagli scenari architettonici futuristi e celebrati come gli eroi che hanno finalmente aperto la strada per il cosmo all'umanit\u00e0. Per Ciolkovskij, che aveva sognato di viaggiare nello spazio per tutta la vita, il film del giovane regista \u017duravl\u00ebv ha rappresentato forse l'ultima occasione per dimostrare al mondo che la fantasia e la scienza sono i due strumenti fondamentali ed inseparabili di cui dispone l'uomo per raggiungere le stelle.\nAltro.\nDavanti al monumento ai \u201cConquistatori dello spazio\u201d, eretto a Mosca nel 1964, campeggia una grande statua raffigurante Ciolkovskij.\nA Kaluga esiste un museo dell'astronautica a lui dedicato, costruito nel 1967, tuttora molto attivo nella diffusione delle sue opere e delle sue idee, la cui prima pietra fu posta da Jurij Gagarin. Il museo organizza regolarmente conferenze e seminari di approfondimento sulle opere di Ciolkovskij e sulla filosofia cosmista. \nA seguito di una proposta dell'aprile del 2013 del presidente della Russia Vladimir Puitn, nel 2015 \u00e8 stata intitolata a Ciolkovskij una cittadina dell'oblast' dell'Amur, vicina al cosmodromo Vosto\u010dnyj. \nUn cratere sulla Luna \u00e8 stato nominato in suo onore.\nIl regista, sceneggiatore e divulgatore sovietico Pavel Klu\u0161ancev (1910-1999), ha dedicato la prima parte di uno dei suoi film di fantascienza pi\u00f9 noti, \u201cIn viaggio verso le stelle\u201d (1957), alla ricostruzione della vita di Ciolkovskij e del suo influsso sulla storia dell\u2019esplorazione spaziale."}
{"id": "38509", "revid": "1272592", "url": "https://it.wikipedia.org/wiki?curid=38509", "title": "Mare", "text": "Il mare \u00e8 una vasta distesa di acqua salata, idrograficamente connessa con un oceano, che lambisce le coste di isole e terre continentali.\nIl termine \u00e8 ampiamente usato anche come sinonimo di \"oceano\" quando esprime un concetto generico, per esempio quando si parla dei mari tropicali, di acqua di mare o di biologia marina; equivale a \"oceano\" anche quando lo si contrappone alle terre emerse.\nIn pochi casi, molto particolari, lo stesso termine \u00e8 usato per indicare laghi, di grandissima estensione, come il Mar Caspio oppure, anche se piccoli, costituiti di acqua salata, come il Mar Morto.\nMari dipendenti.\nI mari dipendenti sono le parti di ogni oceano che si distinguono dal resto perch\u00e9 contornati parzialmente dalla terraferma, in misura pi\u00f9 o meno consistente. Si distinguono quindi dall'oceano aperto\nI mari dipendenti possono essere di due tipologie diverse: mari mediterranei e mari marginali. I mari mediterranei sono racchiusi per la gran parte da continenti o isole e comunicano con l'oceano mediante canali e stretti, mentre i mari marginali possiedono un'ampia zona di contatto con l'oceano aperto e dunque sono contornati da continenti o isole solo per un tratto minoritario del loro perimetro. \nSi fornisce di seguito un elenco di mari dipendenti, suddivisi secondo l'oceano di appartenenza. In alcuni casi si noter\u00e0 che alcuni mari dipendenti, e in particolar modo i mari mediterranei, comprendono a loro volta altri mari. Sono inclusi alcuni golfi e canali che, per la loro straordinaria vastit\u00e0, sono paragonabili in tutto e per tutto a mari.\nMari interni.\nAlcuni laghi sono definiti \"mari interni\" quando sono di vastissime dimensioni oppure, anche se limitati di estensione, le loro acque sono salate, o infine per consuetudine legata alle lingue parlate nella zona in cui si estendono, in cui si indicano con lo stesso termine tutte le distese d'acqua; in arabo, ad esempio, con il termine \"bahr\" si intendono i laghi, i mari e anche i grandi fiumi.\nMari interni sono:\nMari extraterrestri.\nLa Luna \u00e8 caratterizzata da varie configurazioni morfologiche chiamate mari. Sono stati chiamati mari perch\u00e9 il colore pi\u00f9 scuro faceva presupporre la presenza di acqua, nonostante si tratti in verit\u00e0 di pianure basaltiche. Sulla Luna \u00e8 presente dell'acqua, non allo stato liquido ma sotto forma di ghiaccio; l'origine di tale ghiaccio dovrebbe essere dovuta a comete che si sono scontrate con il satellite in posizioni poco o per nulla irradiate dai raggi del Sole.\nAcqua liquida potrebbe essere presente sulla superficie o nel sottosuolo di molti altri satelliti, tra cui ricordiamo principalmente Europa, una delle 79 lune di Giove. Si pensa che Europa ospiti al suo interno un vero e proprio oceano sotto la superficie ghiacciata, circondante tutto il satellite. Si pensa che sulla superficie di Titano siano presenti idrocarburi liquidi, anche se sarebbe pi\u00f9 esatto descriverli come \"laghi\" al posto di \"mari\".\nStudio del mare.\nLo studio del comportamento del mare e dei suoi fenomeni, tradizionalmente collegato con la navigazione, \u00e8 stato spesso lasciato alle considerazioni empiriche basate sull'esperienza dei marinai. Il suo studio scientifico non \u00e8 mai stato sviluppato finch\u00e9 non vi \u00e8 stato l'interesse. Una prima grande campagna di ricerca venne fatta per poter prevedere le migliori condizioni per lo sbarco in Normandia della seconda guerra mondiale, altri fondi di ricerca furono stanziati dalle multinazionali nelle campagne di trivellazione delle piattaforme petrolifere dagli anni cinquanta a oggi. Ancora oggi, gran parte delle ricerche si basano su considerazioni sperimentali e probabilistiche. Il movimento delle onde si definisce come moto ondoso e con le dovute approssimazioni il suo studio ha suddiviso le onde in diversi tipi, che si possono definire \"regolari\".\nAl mare \u00e8 in genere attribuita una importante e non trascurabile forza mitigatrice sul clima. L'azione mitigatrice del mare fa s\u00ec che l'acqua (del mare o di un lago) in estate accumuli calore dall'ambiente soprastante per restituirlo progressivamente durante la stagione invernale: da questo risultano una temperatura massima estiva e una temperatura minima invernale medie (sia reali sia percepite con umidit\u00e0 relativa e umidit\u00e0 assolute), e una differenza termica finale decisamente minori rispetto al clima continentale.\nQuesto divario cresce via via che in latitudine-longitudine ci si allontana dal livello del mare (dai due tropici ai poli aumenta a causa tra luglio e gennaio per la diversa inclinazione dei raggi solari e la diversa durata del giorno), mentre scende con l'altitudine (in montagna durante l'estate la temperatura \u00e8 pi\u00f9 bassa). Per questi due fattori, il semplice valore assoluto dell'escursione termica non pu\u00f2 essere adottato come misura dell'influenza del mare su un certo clima locale. Una delle pi\u00f9 valide formule per il calcolo dell'indice di marittimit\u00e0 \u00e8 quella del climatologo russo N. N. Ivanov\ndove:\nL'indice ha questi valori tipo: clima oceanico (fino a 68), marittimo (69-100), debolmente continentale (178-214), estremamente continentale (oltre 214)\nCosta.\nLa costa o litorale \u00e8 la linea di confine tra la terra e l'acqua di un oceano, golfo, mare o grande lago. Comprende sia la spiaggia sommersa sia quella emersa e termina quando cambia l'assetto vegetativo o fisiologico. Le onde marine, il moto ondoso, le maree sviluppano fenomeni di trasporto dei sedimenti, che pu\u00f2 essere longitudinale o trasversale alla linea di riva. Sotto il profilo della pendenza di una spiaggia, essa pu\u00f2 essere divisa in dissipativa, intermedia o riflettente."}
{"id": "38510", "revid": "628767", "url": "https://it.wikipedia.org/wiki?curid=38510", "title": "Khanato dell'Orda d'Oro", "text": "Il Khanato dell'Orda d'Oro (in mongolo: \u0410\u043b\u0442\u0430\u043d \u041e\u0440\u0434, traslitterato \"Altan Ord\"; ; in tartaro \u0410\u043b\u0442\u044b\u043d \u0423\u0440\u0434\u0430, traslitterato \"Alt\u0131n Urda\") o Ulug Ulus (letteralmente il \"Grande Stato\" in turco) fu un khanato in origine mongolo e successivamente turchizzato fondato nel XIII secolo come regione amministrativa nord-occidentale dell'Impero di Genghis Khan. Quando quest'ultimo si framment\u00f2 dopo il 1259, l'Orda d'Oro divenne un khanato autonomo a tutti gli effetti. \u00c8 altres\u00ec conosciuto come Khanato Kipchak o come Ulus di Joci.\nDopo la morte di Batu Khan (il fondatore dell'Orda d'Oro) nel 1255, la sua dinastia fior\u00ec per un intero secolo, fino al 1359, anche se gli intrighi di Nogai innescarono una guerra civile intermittente alla fine degli anni 1290. Il potere militare dell'Orda raggiunse l'apice durante il regno di Uzbek Khan (1312\u20131341), fautore della conversione dei suoi sudditi all'islam. Il territorio dell'Orda d'Oro, al suo apice, si estendeva dalla Siberia e dall'Asia centrale a regioni dell'Europa orientale, dagli Urali al Danubio a ovest e dal mar Nero al mar Caspio a sud, confinando con le montagne del Caucaso e le aree appartenenti a un'altra entit\u00e0 nata dalle macerie dell'Impero mongolo, l'Ilkhanato.\nIl khanato conobbe un violento disordine politico interno a partire dal 1359, prima di riunirsi brevemente (1381\u20131395) sotto Toktamish. Tuttavia, subito dopo l'invasione del 1396 di Tamerlano, fondatore dell'Impero timuride, l'Orda d'Oro fu frammentata in piccoli khanati tartari che persero gradualmente potere. All'inizio del XV secolo, l'Orda inizi\u00f2 a perdere influenza in maniera irreversibile: dal 1466, divenne nota semplicemente come la \"Grande Orda\". All'interno dei suoi territori presero forma numerose entit\u00e0 amministrative in cui si parlava perlopi\u00f9 la lingua turca e le lotte interne che ne seguirono permisero allo Stato vassallo settentrionale della Moscovia di sbarazzarsi del cosiddetto \"giogo tartaro\" al grande fronteggiamento sul fiume Ugra nel 1480. Il Khanato di Crimea e il Khanato di Kazach, gli ultimi Stati eredi dell'Orda d'Oro, sopravvissero rispettivamente fino al 1783 e al 1847.\nOrigine ed evoluzione del nome.\nIl termine \"Orda d'Oro\", derivante in parte dall'espressione russa \u0417\u043e\u043b\u043e\u0442\u0430\u044f \u041e\u0440\u0434\u0430 (\"Zolot\u00e1ja Ord\u00e1\") e in parte dal turco \"Altan Orda\", pare derivi dal colore dorato delle tende in cui dormivano i Mongoli durante i conflitti. Qualcuno ha proposto una visione pi\u00f9 specifica, suggerendo che una vera e propria tenda d'oro venisse utilizzata da Batu Khan o da Uzbek Khan oppure che il termine derivasse esclusivamente da lingue slave per indicare l'incalcolabile ricchezza del khan. \nLa parola turca \"orda\" significa \"palazzo\", \"accampamento\" o \"quartier generale\"; usata quindi per indicare il centro operativo del Khan, per sua natura capitale del khanato e, per metonimia tale espressione ha finito per designare tutto il territorio in mano ai Mongoli. Fu solo nel XVI secolo che i cronisti russi iniziarono a usare esplicitamente il termine \"Orda d'Oro\" per riferirsi a questo specifico khanato subentrato all'Impero mongolo. Il primo utilizzo conosciuto del termine, risalente al 1565 e rintracciato nella cronaca russa sulla Storia di Kazan, parlava di Ulus di Batu (in russo: \u0423\u043b\u0443\u0441\u0430 \u0411\u0430\u0442\u044b\u044f), ovvero la regione geografica facente capo a Saraj. Negli scritti coevi persiani, armeni e musulmani e nei registri del XIII e dell'inizio del XIV secolo, come lo \"Yuan Shi\" e il \"J\u0101mi\u02bf al-taw\u0101r\u012bkh\" di Rashid al-Din Hamadani, il khanato era chiamato \"Ulus di Joci\" (\"regno di Joci\" in mongolo), \"Dasht-i-Qifchaq\" (steppa di Qipchaq) o \"Khanato del Qipchaq\" e \"Comania\" (Cumania).\nLa parte orientale o sinistra (per l'esattezza, \"lato sinistro\" nelle fonti persiane ufficiali prodotte con il placet della Mongolia) veniva indicata come \"Orda Blu\" nelle cronache russe e come \"Orda Bianca\" negli scritti di epoca timuride (ad esempio lo Zafar-Nameh). Gli studiosi occidentali hanno preferito seguire la nomenclatura assegnata da Tamerlano, definendo l'area geografica orientale Orda Bianca. Tuttavia, \u00d6temish Hajji (fl. 1550), uno storico della Corasmia, chiamava la zona come quella dell'Orda Blu, e poich\u00e9 conosceva le tradizioni orali dell'Impero dei khanati, si pu\u00f2 presumere che i cronisti russi avessero qualche ragione e che il khanato auto-definisse l'ala sinistra Orda Blu. Il termine Orda Bianca avrebbe dunque designato la regione orientale, localizzata nella base di Batu a Saraj e controllata dagli ulus. Ciononostante, le denominazioni Orda d'Oro, Orda Blu e Orda Bianca non sono mai state riscontrate in testi del periodo mongolo.\nStoria.\nOrigini mongole.\nQuando Genghis Khan spir\u00f2 nel 1227, suddivise l'Impero mongolo tra i suoi quattro figli come appannaggi, ma il territorio rimase unito sotto un solo Khan supremo. Joci, il primogenito, mor\u00ec sei mesi prima di Gengis e questo contrinse il padre a rivedere i suoi piani: le aree oggi facenti parte della Russia meridionale e il Kazakistan furono assegnate ai figli maggiori di Joci, Batu Khan, divenuto alla fine sovrano dell'Orda Blu, e Orda Khan, nominato capo dell'Orda Bianca. Nel 1235 Batu, affiancato dal grande generale Subedei, scaten\u00f2 un'offensiva verso ovest, sottomettendo prima i Baschiri e passando poi alla Bulgaria del Volga nel 1236. Da l\u00ec, si insedi\u00f2 in alcune delle steppe meridionali dell'odierna Ucraina nel 1237, costringendo molti dei Cumani locali a fuggire verso ovest. La campagna mongola contro i Kip\u010daki e i Cumani era gi\u00e0 stata avviata da Joci e Subedei nel 1216\u20131218, quando i Merkit si unirono alle battaglie. Nel 1239, gran parte dei Cumani fu cacciata dalla penisola di Crimea, comportando la nascita di uno degli appannaggi dell'Impero mongolo. I restanti cumani di Crimea sopravvissero trovano rifugio sui monti locali e, col tempo, si mescolarono con altri gruppi gi\u00e0 presenti nella regione (inclusi Greci, Goti e Mongoli) formando la comunit\u00e0 dei Tatari di Crimea. Spostandosi a nord, Batu cominci\u00f2 l'invasione mongola della Russia e trascorse tre anni a soggiogare i principati appartenenti alla vecchia Rus' di Kiev, mentre i suoi cugini Munke, Kadan e G\u00fcy\u00fck premevano a sud nel Regno di Alania.\nAdducendo la migrazione dei Cumani come \"casus belli\", i Mongoli procedettero ancora verso ovest, facendo irruzione in Polonia e Ungheria e spaventando seriamente le potenze situate ancora pi\u00f9 a occidente con le vittorie riportate nella battaglia di Legnica e quella di Mohi. Nel 1241, si verific\u00f2 l'inattesa morte di \u00d6g\u00f6dei Khan in Mongolia. Batu rinunci\u00f2 ad assediare Vienna, ma non torn\u00f2 in Mongolia, decidendo piuttosto di sostare sul fiume Volga. Suo fratello Orda torn\u00f2 invece in Asia per prendere parte alla successione: le armate mongole non si sarebbero mai pi\u00f9 spinte cos\u00ec tanto a Occidente. Nel 1242, dopo essersi ritirato attraverso l'Ungheria, distruggendo Pest e soggiogando la Bulgaria, Batu stabil\u00ec la sua capitale a Saraj, situata sul tratto meridionale del fiume Volga, sul sito della antica citt\u00e0-fortezza cazara di Atil. Poco prima, il fratello minore di Batu e Orda, Shibani (Shaybani), ricevette un vasto ulus a est dei monti Urali, lungo i fiumi Ob' e Irtysh.\nAl di l\u00e0 della lingua mongola, indubbiamente in uso presso la corte di Batu, sono sopravvissuti ben pochi testi mongoli scritti nel territorio dell'Orda d'Oro, forse a causa del diffuso analfabetismo. Secondo Grigor'ev, gli \"yarliq\", o decreti dei Khan, venivano scritti in mongolo ma poi tradotti in cumano. L'esistenza di dizionari arabo-mongolo e persiano-mongolo risalenti alla met\u00e0 del XIV secolo e preparati per l'uso dal Sultanato mamelucco egiziano suggerisce che vi fosse una necessit\u00e0 pratica di tali lavori nelle cancellerie che gestivano la corrispondenza con l'Orda d'Oro. \u00c8 pertanto ragionevole concludere che le lettere ricevute dai Mamelucchi - o forse anche quelle scritte da loro - dovevano essere in mongolo.\nAscesa e massimo splendore (XIII-XIV secolo).\nDa Batu Khan alle guerre civili.\nQuando la grande khatoun T\u00f6regene invit\u00f2 Batu a eleggere il prossimo sovrano dell'Impero mongolo nel 1242, questi rifiut\u00f2 di partecipare al kuriltai e rimase invece sul fiume Volga. Sebbene Batu si scusasse, affermando che pativa gli acciacchi e la vecchiaia, pare che non abbia partecipato anche per via della nomina di G\u00fcy\u00fck khan. G\u00fcy\u00fck e B\u00fcri, uno dei nipoti di Chagatai, si era scontrato verbalmente in maniera grave con Batu durante un banchetto della vittoria avvenuto in occasione dell'occupazione mongola dell'Europa orientale. Al \"kuriltai\" mand\u00f2 dunque i suoi fratelli, e il nuovo Khagan dei Mongoli fu eletto nel 1246.\nTutti i principi presenti nella Rus', inclusi tra gli altri Jaroslav II di Vladimir, Danilo di Galizia e Svjatoslav III di Vladimir, riconobbero la supremazia di Batu. Subito dopo, quest'ultimo ordin\u00f2 a Danilo di cedere l'amministrazione della Galizia ai Mongoli, ma Danilo si rec\u00f2 personalmente da Batu nel 1245 e gli giur\u00f2 fedelt\u00e0, riuscendo a mantenere il suo titolo. Quando fece ritorno dal suo viaggio, Danilo fu favorevolmente colpito dai guerrieri mongoli e equipaggi\u00f2 il suo esercito alla stessa maniera. I visitatori austriaci al suo accampamento notavano infatti che tutti i cavalieri di Danilo erano vestiti alla stessa maniera degli asiatici: l'unico a conservare il \"tipico vestiario russo\" era proprio il principe. Michele di \u010cernihiv, che aveva ucciso un emissario mongolo nel 1240, si rifiut\u00f2 di obbedire e fin\u00ec con l'essere giustiziato nel 1246.\nQuando G\u00fcy\u00fck chiam\u00f2 Batu pi\u00f9 volte affinch\u00e9 questi gli rendesse omaggio, Batu invi\u00f2 Jaroslav II, Andrea II di Vladimir e Aleksandr Nevskij a Karakorum, in Mongolia, nel 1247. Jaroslav non fece mai ritorno dall'Asia e vi mor\u00ec probabilmente avvelenato da T\u00f6regene Khatun, la quale forse architett\u00f2 la sua uccisione come ripicca per la mancata presenza di Batu e persino per ammonire suo figlio G\u00fcy\u00fck, il quale non approvava la reggenza della donna. G\u00fcy\u00fck nomin\u00f2 Andrea Gran principe di Vladimir-Suzdal' e Alessandro principe di Kiev: tuttavia, quando i due fecero ritorno, Andrea fu insediato a Vladimir e Alessandro a Velikij Novgorod. Stando al resoconto di un vescovo di nome Cirillo che si rec\u00f2 a Kiev, la citt\u00e0 era in quel momento storico talmente disastrata che prefer\u00ec abbandonarla e spostarsi invece pi\u00f9 a est.\nNel 1248, G\u00fcy\u00fck chiese a Batu di incontrarsi in Oriente, una mossa che alcuni contemporanei interpretarono come un pretesto per porre un freno alla sfrontatezza di Batu. In accordo con la richiesta, Batu si avvicin\u00f2 alla zona designata portando con s\u00e9 un grande esercito. Quando G\u00fcy\u00fck si spost\u00f2 verso ovest, la vedova di Tolui e una sorella della matrigna di Sorgaqtani Beki avvertirono Batu che gli eredi di Joci lo avrebbero messo nel mirino. G\u00fcy\u00fck mor\u00ec durante il viaggio, nell'attuale Xinjiang, all'et\u00e0 di 42 anni circa. Sebbene alcuni storici moderni ritengano che sia morto per cause naturali a causa della sua salute cagionevole, si potrebbe anche presumere una sua dipartita per via di un avvelenamento o degli effetti combinati dell'alcol e della gotta sul suo fisico. Guglielmo di Rubruck e un cronista musulmano affermano che Batu uccise l'emissario imperiale, mentre uno dei suoi fratelli ammazz\u00f2 il Gran khan G\u00fcy\u00fck, ma si tratta di affermazioni che non trovano sostegno nei resoconti sui Mongoli pi\u00f9 affidabili. La vedova di G\u00fcy\u00fck, Oghul Qaimish, subentr\u00f2 come reggente, ma dimostr\u00f2 di non saper preservare il potere per i suoi diretti discendenti.\nCon l'appoggio di Batu, Munke riusc\u00ec a divenire Gran khan nel 1251. Utilizzando come pretesto la scoperta di un presunto complotto progettato nei suoi confronti, Munke avvi\u00f2 in qualit\u00e0 di nuovo regnante un'epurazione dei suoi oppositori: le stime sulla morte di aristocratici, funzionari e comandanti mongoli variano da 77 a 300. Batu divenne la persona pi\u00f9 influente nell'Impero mongolo poich\u00e9 la sua amicizia con Munke permise di assicurare l'unit\u00e0 del regno. Batu, Munke e altre linee principesche condividevano inoltre il dominio sulle terre che andavano dall'Afghanistan alla Turchia. Batu permise ai responsabili del censimento di Munke di operare liberamente nel suo regno. Tra il 1252 e il 1259, questi ebbe infatti l'idea di condurre un censimento dell'Impero mongolo, che a quel tempo comprendeva Iran, Afghanistan, Georgia, Armenia, Rus', Asia centrale e Cina settentrionale. Mentre in Cina i lavori terminarono nel 1252, a Novgorod e nell'estremo nord-ovest vi furono pi\u00f9 difficolt\u00e0 e si termin\u00f2 solo nell'inverno del 1258\u20131259.\nGrazie ai nuovi poteri concessi da Munke, Batu acquis\u00ec il controllo diretto sui principi della Rus', provvedimento a cui si oppose il Gran Principe Andrea II. Batu invi\u00f2 una spedizione punitiva guidata da Nevruy, il quale sconfisse Andrea e lo costrinse a fuggire a Novgorod, poi a Pskov e infine in Svezia. I Mongoli invasero a quel punto Vladimir ed effettuarono violente repressioni: solo l'intervento dell'Ordine di Livonia permise di arrestare la loro avanzata verso Novgorod e Pskov. Grazie alla sua amicizia con Sartak, figlio di Batu e di fede cristiana, Alessandro fu insediato come Gran Principe di Vladimir (cio\u00e8 sovrano supremo russo) da Batu nel 1252.\nDopo la morte di Batu nel 1256, gli subentr\u00f2 suo figlio Sartak come disposto da Munke. Non appena tornato dalla Mongolia, in vista della celebrazione per la sua nomina tenutasi alla corte del Gran khan, Sartak mor\u00ec. A succedergli fu il neonato Ulakci, il quale fu posto sotto la reggenza di khatoun Boragchin. Questi convoc\u00f2 tutti i principi della Rus' a Saraj al fine di rilasciare loro nuove lettere-patenti. Nel 1256 Andrea si rec\u00f2 a Saraj invocando perdono e, creduta la sincerit\u00e0 delle sue parole, venne nuovamente nominato principe di Vladimir-Suzdal'.\nUlaghchi si spense poco dopo e il fratello minore di Batu Khan, Berke, convertitosi all'islam, fu intronizzato come Khan dell'Orda d'Oro nel 1258.\nNel 1256, Danilo di Galizia sfid\u00f2 in maniera aperta i Mongoli, cacciando le loro truppe stazionate nella Podolia settentrionale e l'anno successivo respinse in Ponizia e Volinia gli attacchi dei Mongoli, guidati dal principe Kuremsa, che stavano marciando alla volta di Kiev. Nonostante i successi iniziali, nel 1259 una forza mongola guidata da Boroldai penetr\u00f2 nel cuore del Principato e lanci\u00f2 un ultimatum: Danilo avrebbe dovuto distruggere le sue fortificazioni o Boroldai avrebbe assaltato le citt\u00e0. Il principe prefer\u00ec obbedire e abbatt\u00e9 le mura del luogo. Nel 1259, Berke diede il via a svariate razzie in Lituania e in Polonia, per poi chiedere la sottomissione di B\u00e9la IV, il monarca ungherese, e del re di Francia Luigi IX nel 1259 e nel 1260. Gli attacchi lanciati in Prussia nel 1259-1260 inflissero pesanti perdite all'Ordine teutonico. I Lituani finirono probabilmente per accettare un rapporto di vassallaggio negli anni 1260, quando alla Santa Sede giunse la notizia che si erano alleati con gli asiatici.\nQuando era ancora in corso il censimento avviato da Munke sette anni prima, nel 1259 gli abitanti di Novgorod si ribellarono contro i funzionari mongoli, ma Aleksandr Nevskij costrinse la citt\u00e0 a sottomettersi, rispettando le loro operazioni e il pagamento dei tributi.\nNel 1261 Berke approv\u00f2 la costruzione di una chiesa a Saraj.\nGuerra civile toluide e di Berke-Hulagu.\nDopo la morte di M\u00f6ngke Khan nel 1259, scoppi\u00f2 una guerra civile tra Kublai Khan e Arig Bek. Mentre Hulagu Khan dell'Ilkhanato prese le parti di Kublai, Berke si schier\u00f2 con Arig Bek. Esistono prove che Berke coni\u00f2 monete per conto di Arig Bek, senza per\u00f2 intervenire con truppe, restando in apparenza neutrale. Dopo la sconfitta di Arig Bek nel 1264, si espresse a favore dell'intronizzazione di Kublai. Tuttavia, il conflitto trascin\u00f2 con s\u00e9 alcune scorie e parte dell'\u00e9lite dell'Orda Bianca si un\u00ec alla resistenza di Arig Bek.\nMunke ordin\u00f2 frattanto agli eredi di Joci e ai Chagatai di unirsi alla spedizione di Hulagu in Iran. Convincere Berke avrebbe potuto costringere suo fratello Batu a rimandare l'operazione di Hulagu, senza sospettare che a seguito di tale evento sarebbe avvenuta una graduale riduzione dell'influenza degli jocidi negli anni a venire. Durante il regno di Batu o dei suoi primi due successori, l'Orda d'Oro sped\u00ec una nutrita delegazione di jocidi a presenziare alla spedizione di Hulagu in Medio Oriente nel 1256 o nel 1257.\nUno dei principi designati unitisi all'esercito di Hulagu fu accusato aver effettuato atti di stregoneria e incantesimi contro Hulagu. Dopo aver ricevuto il permesso da Berke, Hulagu lo giustizi\u00f2 e altri due uomini di spicco morirono in circostanze sospette. Secondo alcune fonti islamiche, Hulagu si rifiut\u00f2 di condividere il suo bottino di guerra con Berke, azione che era solito invece fare Gengis Khan. Berke era un musulmano devoto che aveva avuto uno stretto rapporto con il califfo abbaside al-Musta'sim, ucciso da Hulagu nel 1258. Gli jocidi riferirono a Berke che gli uomini di Hulagu avevano ormai eliminato la loro presenza nel Transcaucaso: non appena le tensioni tra le due entit\u00e0 si acuirono, lo scoppio di una guerra tra l'Orda d'Oro e l'Ilkhanato apparve inevitabile nel 1262. \nLa crescente tensione tra Berke e Hulagu spinse i contingenti dell'Orda d'Oro rientranti nell'esercito di Hulagu a fuggire. Nella diaspora che ne segu\u00ec, una guarnigione raggiunse la steppa di Kip\u010dak, un'altra attravers\u00f2 il Khorasan e una terza si rifugi\u00f2 nella Siria governata dai Mamelucchi, dove fu ben accolta dal sultano Baybars (1260\u20131277). Hulagu pun\u00ec duramente il resto dell'esercito dell'Orda d'Oro in Iran, mentre Berke si prodig\u00f2 al fine di congegnare un attacco congiunto con Baybars, stringendo a tal fine un'alleanza con i Mamelucchi. L'Orda d'Oro invi\u00f2 il giovane principe Nogai a invadere l'Ilkhanato, ma Hulagu lo costrinse a tornare indietro nel 1262. &lt;br&gt;\nL'esercito ilkhanide attravers\u00f2 quindi il fiume Terek, fece suo un accampamento abbandonato dagli jocidi e prese posizione per effettuare un attacco a sorpresa. Tuttavia, quando si procedette ad attraversare il fiume, il peso degli uomini caus\u00f2 la rottura dello strato di ghiaccio che copriva il corso d'acqua e molti annegarono. Lo scoppio del conflitto si accompagn\u00f2 a vari problemi per Berke, con una ribellione a Suzdal', durante la quale furono uccisi diversi funzionari mongoli, soprattutto esattori delle tasse (\"darughachi\"). Berke pianific\u00f2 una severa spedizione punitiva ma, quando Aleksandr Nevskij implor\u00f2 il sovrano di non intervenire militarmente in Rus' e Vladimir-Suzdal' accett\u00f2 di pagare una grossa indennit\u00e0, i piani cambiarono. Aleksandr mor\u00ec durante il viaggio di ritorno a Gorodec, sul Volga. I funerali che furono poi organizzati videro la partecipazione di molte persone, che intendevano rendere un omaggio, seppur postumo, a colui che essi chiamavano il \"sole della Russia\".\nQuando il sultano selgiuchide di R\u016bm Kaykaus II fu arrestato nell'Impero bizantino assieme a un emissario egiziano, suo fratello minore Kayqubad II fece appello a Berke. Con il sostegno del Regno di Bulgaria (vassallo di Berke), Nogai invase l'Impero nel 1264 e gi\u00e0 entro l'anno successivo, la coalizione mongolo-bulgara giunse quasi alle porte di Costantinopoli. Nogai costrinse Michele VIII Paleologo a liberare Kaykaus e rendere omaggio all'Orda; a seguito di tale episodio, Berke assegn\u00f2 a Kaykaus la Crimea come appannaggio e gli fece sposare una donna mongola. Hulagu spir\u00f2 nel febbraio 1265 e anche Berke mor\u00ec l'anno successivo durante la campagna di Tiflis, provocando la ritirata delle sue truppe.\nAriq Bek aveva in passato assegnato il nipote di Chagatai, Alghu, quale khan del Chagatai, in Asia centrale. Questi riusc\u00ec ad espugnare le ricche Samarcanda e Bukhara, ma nel momento in cui le \u00e9lite musulmane e i servitori jocidi a Bukhara dichiararono la loro lealt\u00e0 a Berke, Alghu saccheggi\u00f2 gli appannaggi dell'Orda d'Oro in Corasmia. Alghu insistette affinch\u00e9 ulteriormente Hulagu attaccasse l'Orda d'Oro e accus\u00f2 Berke di aver epurato la sua famiglia nel 1252. A Bukhara, Alghu e Hulagu massacrarono tutti i servitori dell'Orda d'Oro e ridussero le loro famiglie in schiavit\u00f9, risparmiando solo gli uomini del Gran khan Kublai. Dopo che Berke giur\u00f2 fedelt\u00e0 a Kublai, Alghu dichiar\u00f2 guerra a Berke, impossessandosi di Otrar e della Corasmia. Mentre la regione a ovest di quest'ultima fu alla fine riconquistata, Berke perse del tutto il controllo sulla Transoxiana. Nel 1264 Berke marci\u00f2 oltre Tiflis per combattere contro Abaqa, successore di Hulagu, ma non riusc\u00ec mai a raggiungerlo e mor\u00ec durante il viaggio.\nMengu Timur e la parentesi del duumvirato.\nBerke non ebbe eredi, ragion per cui il nipote di Batu, Mengu Timur, fu nominato da Kublai e succedette a suo zio Berke. Tuttavia, Mengu Timur sosteneva segretamente il principe ogodeide (ovvero discendente di \u00d6g\u00f6dei Khan) Kaidu in funzione contraria a Kublai e all'Ilkhanato. Dopo la sconfitta di Ghiyas-ud-din Baraq, nel 1267 fu concluso un trattato di pace che concedeva un terzo della Transoxiana a Kaidu e Mengu Timur. Nel 1268, quando un gruppo di principi che operavano in Asia centrale per conto di Kublai si ammutin\u00f2 e arrest\u00f2 due figli del Qaghan (Gran Khan), li sped\u00ec a Mengu-Timur. Uno di loro, Nomoghan, il preferito di Kublai, si trovava in Crimea. Mengu-Timur potrebbe aver lottato con il successore di Hulagu Abaqa per un breve lasso di tempo, ma il Gran khan Kublai li costrinse a firmare un accordo di pace che ripart\u00ec in due regioni la Persia. Al di l\u00e0 del khan, Nogai si dimostr\u00f2 favorevole ad allearsi con Baybars nel 1271. Nonostante il fatto che avesse proposto di attaccare congiuntamente l'Ilkhanato con i Mamelucchi d'Egitto, Mengu Timur si congratul\u00f2 con Abaqa quando Baraq Khan fu sconfitto nel 1270.\nNel 1267, Mengu Timur emise una lettera patente (\"jarliq\") per esentare il clero della Rus' da qualsiasi tassazione e concesse ai genovesi e veneziani i diritti di commercio esclusivo di Caffa e Azov. Alcuni dei parenti di Mengu Timur si convertirono al cristianesimo nello stesso periodo e decisero di vivere in Rus': tra questi, si pu\u00f2 annoverare un principe che si stabil\u00ec a Rostov che divenne noto come Pietro Tsarevi\u010d dell'Orda (Pietro Ordinskij). Anche se Nogai invase l'Impero bizantino ortodosso nel 1271, il khan invi\u00f2 alcuni delegati al fine di intrattenere rapporti pacifici con Michele VIII Paleologo, il quale chiese la pace e autorizz\u00f2 una delle sue figlie, Eufrosina Paleologa, a maritare Nogai. Mengu Timur ordin\u00f2 al Gran principe di Rus' di consentire ai mercanti tedeschi di viaggiare liberamente attraverso le sue terre. La gramota in questione affermava:\nIl decreto consentiva inoltre ai mercanti di Novgorod di viaggiare senza restrizioni attraverso le terre di Suzdal'. Mengu Timur onor\u00f2 il suo voto: quando i danesi e i cavalieri di Livonia attaccarono la Repubblica di Novgorod nel 1269, il grande basqaq del khan, Amraghan e molti mongoli giunsero per prendere parte all'esercito riunito dal granduca Jaroslav. I tedeschi e i danesi furono a tal punto intimoriti che preferirono inviare dei doni ai mongoli e abbandonarono la regione di Narva. L'autorit\u00e0 del khan si estese a tutti i principati della Rus' e nel 1274\u201375 ebbe luogo un censimento in tutte le citt\u00e0 della Rus', comprese Smolensk e Vicebsk.\nNel 1277, Mengu Timur avvi\u00f2 una campagna contro gli alani a nord del Caucaso avvalendosi del supporto dei Rus': grazie all'enorme potenziale a disposizione, la roccaforte fortificata degli alani, Dadakov, cadde nel 1278.\nA Mengu Timur successe nel 1281 suo fratello Tuda Mengu, di fede musulmana. Tuttavia, Nogai Khan era a quel punto abbastanza forte da potersi imporre come sovrano indipendente e, pertanto, l'Orda d'Oro fin\u00ec per essere amministrata da due autorit\u00e0.\nTuda Mengu fece pace con Kublai, gli restitu\u00ec i suoi figli e ne riconobbe la supremazia. Una generale rappacificazione riguard\u00f2 anche Nogai e Kochu, khan dell'Orda Bianca e figlio di Orda Khan, i quali strinsero rapporti pi\u00f9 stretti con la dinastia Yuan e l'Ilkhanato. Secondo storici mamelucchi, Tuda Menku invi\u00f2 nel Vicino Oriente una lettera in cui proponeva di combattere contro il loro nemico comune, i miscredenti dell'Ilkhanato. Tale testimonianza permette di desumere che vi fossero interessi espanionistici in Azerbaigian e Georgia, entrambe facenti capo a Tabriz.\nNegli anni 1270 Nogai fu assai attivo sul piano militare: razzi\u00f2 brutalmente la Bulgaria e la Lituania, ferm\u00f2 Michele Asen II a Dr\u0103st\u0103r nel 1279, giustizi\u00f2 l'imperatore ribelle Ivailo nel 1280 e costrinse Giorgio Terter I a cercare rifugio nell'Impero bizantino nel 1292. Nel 1284, Saqchi pass\u00f2 sotto il dominio mongolo durante la grande invasione della Bulgaria e le monete da allora coniate riportavano il nome del khan. Smilec fu a quel punto insediato da Nogai come imperatore della Bulgaria: quest'evento segna il periodo di massima autorit\u00e0 esercitata dai mongoli sulla Bulgaria. Quando Smilec fu espulso da un boiardo locale nel 1295 circa, i mongoli scagliarono una nuova invasione per difendere il loro protetto. Nogai costrinse il re serbo Stefano Milutin ad accettare la supremazia mongola e ricevette in ostaggio suo figlio, Stefano De\u010danski, nel 1287. In quella fase storica, valacchi, slavi, alani e turco-mongoli popolavano l'odierna Moldavia.\nAllo stesso tempo, l'influenza di Nogai aument\u00f2 notevolmente nell'Orda d'Oro. Sostenuti da lui, alcuni principi della Russia, incluso Dmitrij I Aleksandrovi\u010d, si rifiutarono di giungere alla corte di Tuda Mengu a Saraj, mentre il fratello di Dmitrij, Andrea III di Vladimir, chiese invece assistenza al mongolo. Nogai promise di sostenere Dmitrij nella sua lotta per il trono e, venuto a conoscenza di ci\u00f2, Andrea rinunci\u00f2 alle sue pretese su Vladimir e Novgorod e fece ritorno a Gorodec. Tornato assieme ad alcune truppe mongole inviate da Tuda Mengu, decise di impossessarsi di Vladimir, appartenente a suo fratello. Dmitry reag\u00ec dal canto suo con i mongoli a lui inviati da Nogai e si reinsedi\u00f2 in citt\u00e0. Nel 1285 Andrea guid\u00f2 nuovamente un contingente mongolo con il principe Borjigin a Vladimir, ma fu respinto per la seconda volta.\nNel 1283, Mengu Timur si convert\u00ec all'islam e abbandon\u00f2 gli affari di stato: a seguito di una simile decisione, si sparse la voce che il khan fosse malato di mente e si occupasse solo di chierici e sceicchi. Nel 1285, Talabuga e Nogai invasero l'Ungheria: mentre il secondo riusc\u00ec a sottomettere la Slovacchia, Talabuga rimase bloccato a nord dei Carpazi. Quando i soldati diedero luogo a un'insubordinazione, questi si diressero alla volta della Galizia e della Volinia. Nel 1286, Talabuga e Nogai attaccarono la Polonia e devastarono il paese. Una volta fatto ritorno, Talabuga rovesci\u00f2 Tuda Mengu, che fu lasciato a vivere in pace: il condottiero decise a quel punto di dirigersi verso l'Ilkhanato nel 1288 e nel 1290, non ottenendo per\u00f2 alcun successo.\nNel corso di una spedizione punitiva contro gli adigh\u00e8 (pi\u00f9 conosciuti come circassi), Talabuga si scontr\u00f2 con Nogai, il quale riteneva che non gli avesse fornito supporto adeguato durante le invasioni dell'Ungheria e della Polonia. I due si scontrarono sul campo di battaglia e Talabuga ebbe la peggio: grazie a un colpo di Stato, Tokta assunse il potere nel 1291.\nAlcuni dei principi della Rus' si recarono da Tokta per lamentarsi del comportamento di Dmitrij. Michail Jaroslavi\u010d fu chiamato a comparire davanti a Nogai a Saraj, mentre Daniele di Mosca rifiut\u00f2 di venire. Nel 1293 Tokta scaten\u00f2 una rappresaglia guidata da suo fratello Dyuden in Russia e in Bielorussia per punire in comportamento di Daniele. Quando i mongoli inanellarono quattordici saccheggi nelle principali citt\u00e0, Dmitrij decise di abdicare. Frattanto, Nogai non fu particolarmente felice nell'apprendere che quest'azione era avvenuta senza interpellarlo, per cui sped\u00ec sua moglie da Tokta nel 1293 per ribadirgli chi fosse l'autorit\u00e0 suprema. Nello stesso anno, Nogai radun\u00f2 un esercito e lo diresse in Serbia, costringendo il re a riconoscersi come vassallo.\nLa figlia di Nogai spos\u00f2 un figlio della nipote di Kublai, Kelmish, la quale era andata in sposa al generale Ongirrat dell'Orda d'Oro. Nogai si risent\u00ec con la famiglia di Kelmish, poich\u00e9 suo figlio, di fede buddista, disprezzava sua figlia musulmana. Per questo motivo, chiese a Tokta di mandargli il marito di Kelmish. Poich\u00e9 la situazione tra Tokta e Nogai si era gi\u00e0 incancrenita per via delle incomprensioni precedenti, scoppi\u00f2 ben presto una guerra tra i due. Tokta usc\u00ec sconfitto nella loro prima battaglia e l'esercito di Nogai rivolse la sua attenzione a Caffa e Soldaia, saccheggiando entrambe le citt\u00e0. Nel giro di due anni, Tokta riusc\u00ec a ribaltare la situazione e uccise Nogai nel 1299 a Kahamlyk, vicino al Dnepr. Tokta aveva suo figlio di stanza a Saqchi e le sue truppe dispiegate lungo il Danubio fino alle porte di ferro. Il figlio di Nogai, \u010caka di Bulgaria, trov\u00f2 prima rifugio presso gli alani e poi in Bulgaria, dove govern\u00f2 brevemente come imperatore prima di essere assassinato da Teodoro Svetoslav per ordine di Tokta.\nDopo la morte di Mengu Timur, i governanti dell'Orda d'Oro ritirarono il loro sostegno a Q\u0101\u02beid, un ogodeide. Q\u0101\u02beid cerc\u00f2 di ripristinare la sua influenza nell'Orda d'Oro fornendo il suo sostegno a Kobeleg contro Bayan (al potere dal 1299 al 1304), khan dell'Orda Bianca. Dopo aver ricevuto il sostegno militare di Tokta, Bayan chiese aiuto alla dinastia Yuan e all'Ilkhanato per organizzare un attacco unificato al Khanato Chagatai amministrato da Q\u0101\u02beid e del suo pi\u00f9 fedele collaboratore Duwa. Tuttavia, gli Yuan riuscirono a fornire truppe in maniera rapida.\nRappacificazione nelle relazioni diplomatiche.\nDal 1300 al 1303 si verific\u00f2 una grave siccit\u00e0 nelle zone circostanti il Mar Nero. Tuttavia, le avversit\u00e0 furono presto superate e le condizioni nell'Orda d'Oro migliorarono in fretta quando al potere vi fu Tokta. Dopo la sconfitta di Nogai Khan, i suoi seguaci si dispersero in Podolia o giurarono fedelt\u00e0 Tokta, per diventare pi\u00f9 tardi quel gruppo che sarebbe divenuto noto come Orda Nogai.\nTokta prosegu\u00ec l'alleanza bizantino-mongola sposando Maria, una figlia illegittima di Andronico II Paleologo. In un rapporto giunto in Europa occidentale, si segnalava che Tokta vedesse di buon occhio i cristiani, anche se, secondo gli osservatori musulmani, Tokta rimase un adoratore degli \"idoli\" (buddismo e tengrismo) e mostr\u00f2 favore agli uomini religiosi di tutte le fedi, sebbene preferisse gli islamici.\nEgli comunic\u00f2 all'ilkhan Ghazan e al suo successore Oljeitu che venisse restituito l'Azerbaigian, ma la richiesta fu respinta: a quel punto, cerc\u00f2 invano assistenza in Egitto. Tokta nomin\u00f2 uno dei suoi pi\u00f9 fidati collaboratori governatore di Ghazna, ma questi fu ricacciato dalla citt\u00e0. Spedita nel frattempo una missione di pace alla corte dell'ilkhan Gaykhatu nel 1294, la pace fu mantenuta in maniera perlopi\u00f9 ininterrotta fino al 1318.\nNel 1304 gli ambasciatori dei governanti mongoli dell'Asia centrale e della dinastia Yuan annunciarono a Tokta la loro proposta di pace generale. Questi accett\u00f2 immediatamente la supremazia dell'imperatore Yuan Tem\u00fcr \u00d6ljeyt\u00fc e tutti gli ignami (stazioni di posta) e le reti commerciali attraverso i vari khanati mongoli tornarono a fluire. La rappacificazione tocc\u00f2 anche i principi della Rus'. L'influenza degli Yuan pare aument\u00f2 nell'Orda d'Oro, poich\u00e9 alcune delle monete di Tokta recavano l'alfabeto \"Phags-pa\" oltre alla scrittura mongola e ai caratteri persiani.\nToqta arrest\u00f2 gli italiani residenti a Sarai e assedi\u00f2 Caffa nel 1307. A scatenare la repressione fu, per quanto \u00e8 possibile dedurre, la necessit\u00e0 di porre un freno alla tratta degli schiavi genovesi dei suoi sudditi, che furono per lo pi\u00f9 venduti come soldati in Egitto. Nel 1308 Caffa fu saccheggiata dai mongoli.\nDurante gli ultimi anni di regno di Tokta, le tensioni tra i principi di Tver' e di Mosca raggiunsero punti critici. Daniele di Russia prese per s\u00e9 la citt\u00e0 di Kolomna, appartenente al Principato di Rjazan', il quale si rivolse a Toqta per protezione. Tuttavia Daniele fu in grado di battere sia le truppe di Rjazan' che quelle mongole nel 1301 e il suo successore, Jurij di Mosca, acquis\u00ec anche Pereslavl'-Zalesskij. Tokta prese in considerazione l'eliminazione dello status speciale del Gran principato di Vladimir e il posizionamento di tutti i principi della Rus' sullo stesso piano, decidendo, al fine di trarre una conclusione, di recarsi di persona in visita nella Rus' settentrionale per risolvere il conflitto tra i principi. Tuttavia, durante il tragitto si ammal\u00f2 e mor\u00ec mentre attraversava il Volga nel 1313.\nIslamizzazione (XIV secolo).\nDopo che Uzbek Khan sal\u00ec al trono nel 1313, adott\u00f2 l'islam come religione di Stato e costru\u00ec a tal proposito una grande moschea nella citt\u00e0 di Solkhat, in Crimea, nel 1314. Band\u00ec inoltre il buddismo e lo sciamanesimo tra i mongoli nell'Orda d'oro. Nel 1315 Uzbek aveva islamizzato con successo l'Orda e ucciso i principi jocidi e i lama buddisti che si opponevano alla sua politica religiosa. Sotto il regno di Uzbek, le carovane commerciali non subirono saccheggi e si cerc\u00f2 di preservare un ordine generale. Quando Ibn Battuta visit\u00f2 Saraj nel 1333, la descrisse come una citt\u00e0 grande e incredibile, piena di vaste strade e graziosi mercati, cinti da una propria sezione di mura, dove mongoli, alani, kip\u010daki, adigh\u00e8, russi e greci popolavano ciascuno un proprio quartiere.\nUzbek port\u00f2 avanti l'alleanza con i mamelucchi iniziata da Berke e dai suoi predecessori. Nel 1320, la principessa jocide Tulunbay era sposata con al-Nasir Muhammad, sultano d'Egitto, sebbene mor\u00ec poco dopo.\nL'Orda d'Oro invase l'Ilkhanato amministrato da Abu Sa'id nel 1318, 1324 e 1335. Al-Nasir, alleato di Uzbek, rifiut\u00f2 invece di attaccare Abu Sa'id perch\u00e9 l'Ilkhanato e il sultano mamelucco avevano firmato un trattato di pace nel 1323. Nel 1326 Uzbek riprese le relazioni diplomatiche con la dinastia Yuan e inizi\u00f2 a inviare tributi da allora in poi: dal 1339 riceveva annualmente 24\u00a0000 ding in banconote Yuan dagli appannaggi jocidi in Cina. Quando l'Ilkhanato croll\u00f2 dopo la morte di Abu Sa'id, i bey pi\u00f9 anziani si avvicinarono a Uzbek nel loro tentativo di trovare un sovrano, ma quest'ultimo declin\u00f2 dopo essersi consultato con il suo emiro Qutluq Tim\u00fcr.\nUzbek, il cui esercito totale superava le 300\u00a0000 unit\u00e0, razzi\u00f2 in maniera costante la Tracia in aiuto della guerra della Bulgaria contro Bisanzio e la Serbia a partire dal 1319. L'Impero bizantino sotto Andronico II Paleologo e Andronico III fu saccheggiato dall'Orda d'oro tra il 1320 e il 1341, fino a quando il porto di Vicina, in Romania, non fu occupato. Nuove relazioni pacifiche furono stabilite con l'Impero bizantino per un breve periodo quando Uzbek spos\u00f2 la figlia illegittima di Andronico III Paleologo, divenuta nota come \"Bayalun\". Nel 1333, le fu dato il permesso di visitare suo padre a Costantinopoli e non torn\u00f2 mai pi\u00f9, forse temendo la sua conversione forzata alla fede islamica. Gli eserciti di Uzbek saccheggiarono la Tracia per 40 giorni nel 1324 e per 15 giorni nel 1337, prendendo 300\u00a0000 prigionieri. Nel 1330, Uzbek invi\u00f2 15\u00a0000 soldati in Serbia nel 1330, ma fu sconfitto. Con l'appoggio dei mongoli, Basarab I di Valacchia dichiar\u00f2 la costituzione di uno stato indipendente dalla corona ungherese nel 1330.\nSempre con l'assistenza dell'Orda, il granduca Michail Jaroslavi\u010d riusc\u00ec ad assumere il potere a Novgorod nel 1316. Mentre Michail proseguiva nel percorso di affermazione della sua autorit\u00e0, il suo rivale Jurij di Mosca si ingrazi\u00f2 Uzbek ricevendo sua sorella, Kon\u010dak, in matrimonio e riusc\u00ec a farsi nominare capo dei principi della Rus'. Dopo aver trascorso tre anni alla corte di Uzbek, Jurij torn\u00f2 con un esercito di mongoli e di mordvini. Pur avendo devastato i dintorni di Tver', Jurij fu sconfitto da Michail nel dicembre 1318 e la sua nuova moglie e il generale mongolo Kawgady furono catturati. Mentre rimase a Tver, la mongola Kon\u010dak si convert\u00ec al cristianesimo e adott\u00f2 il nome Agata, spirando poco dopo. I rivali di Michail suggerirono a Uzbek di accusare il russo di aver avvelenato la sorella del khan e di essersi ribellato contro il suo governo. Michail fu secondo il piano convocato a Saraj e poi giustiziato il 22 novembre 1318. Jurij subentr\u00f2 come granduca, proprio nello stesso momento in cui suoi fratello, Ivan, accompagnava il generale mongolo Akhmyl nella soppressione di una rivolta scoppiata a Rostov nel 1320. Due anni pi\u00f9 tardi, il figlio di Michail, Dimitri, in cerca di vendetta per l'omicidio di suo padre, si rec\u00f2 a Saraj e persuase il khan che Jurij si fosse appropriato di gran parte del tributo dovuto all'Orda. A quel punto, l'accusato fu convocato dall'Orda per intentare un processo, ma fu ucciso da Dimitri prima che fosse avviata qualsiasi indagine formale. Otto mesi dopo, Dimitri fu giustiziato dall'Orda per il suo crimine e il titolo di granduca passo ad Alessandro Mikhailovi\u010d.\nNel 1327, il baskak Shevkal, cugino di Uzbek, giunse a Tver' dall'est, con un numeroso seguito e si stabil\u00ec nel palazzo di Alessandro. Si sparse la voce che Shevkal volesse occupare il trono per se stesso e introdurre l'islam nella citt\u00e0. Quando, il 15 agosto 1327, i mongoli cercarono di prendere un cavallo da un diacono di nome Dyudko, questi grid\u00f2 aiuto e la folla linci\u00f2 i mongoli. Shevkal e le guardie rimaste furono bruciate vive; l'incidente a Tver' spinse Uzbek a iniziare a sostenere Mosca come stato principale della Russia, una decisione che avrebbe avuto grandi ripercussioni. Ivan I Kalita ottenne la nomina a gran principe e gli fu consentito di riscuotere le tasse provenienti da altri potentati della Rus'. Il khan mongolo invi\u00f2 altres\u00ec al seguito di Ivan 50\u00a0000 soldati per punire Tver' dei crimini commessi. Ad Alessandro venne mostrata misericordia nel 1335: pi\u00f9 tardi, il 29 ottobre 1339, gli venne imposto che lui e suo figlio Teodoro si trasferissero a Saraj con l'impossibilit\u00e0 di trasferirsi altrove.\nNel 1323 il granduca Gedimino di Lituania ottenne il controllo di Kiev e insedi\u00f2 suo fratello Teodoro come reggente, ma il tributo del principato al khan continu\u00f2 ad essere elargito. In una campagna avvenuta alcuni anni dopo, i lituani guidati da Teodoro contavano tra le loro fila il baskak del khan.\nIl decreto, emesso probabilmente da Mengu Timur, che consentiva ai francescani di insediarsi nei territori mongoli, fu rinnovato da Uzbek khan nel 1314. Uzbek permise ai genovesi cristiani di stabilirsi in Crimea, ma i mongoli saccheggiarono Sudak, dove si erano insediati, nel 1322 quando si sono scontrati con la comunit\u00e0 turca. I mercanti genovesi residenti in altre citt\u00e0 non subirono disturbi. Papa Giovanni XXII chiese a Uzbek di restaurare le chiese cattoliche romane distrutte nella regione. Uzbek firm\u00f2 un nuovo trattato commerciale con i genovesi nel 1339 e permise loro di ricostruire le mura di Caffa, oltre che, gi\u00e0 prima nel 1332, ai veneziani di fondare una colonia a Tanais sul Don. Nel 1333, quando Ibn Battuta visit\u00f2 Sudak, annotava che la popolazione era prevalentemente di etnia turca.\nIl figlio maggiore di Uzbek, Tini Bek, regn\u00f2 brevemente dal 1341 al 1342 prima che suo fratello minore, Gan\u012b Bek (1342-1357), salisse al potere.\nNel 1344, Gan\u012b Bek cerc\u00f2 di scacciare da Caffa i genovesi, ma fall\u00ec. Nel 1347 firm\u00f2 un accordo commerciale con la Repubblica di Venezia. La tratta degli schiavi fior\u00ec grazie al rafforzamento dei legami con il sultanato mamelucco e la crescente domanda di prodotti permisero un incremento commerciale e demografico. Anche Saraj fu coinvolta da questo sviluppo: gli alloggi nella regione aumentarono e la capitale divenne il centro di un grande sultanato musulmano.\nLa peste nera del 1340 segn\u00f2 una tappa importante nella storia dell'Orda d'Oro, in quanto ne condizion\u00f2 l'economia e caus\u00f2 la morte nel 1345 in Crimea a oltre 85.000 persone.\nGan\u012b Bek abbandon\u00f2 le ambizioni balcaniche di suo padre e appoggi\u00f2 Mosca contro il Granducato di Lituania e il Regno di Polonia. A tale scopo, incentiv\u00f2 la formazione di contingenti militari mongolo-russi e nel 1344 il suo esercito marci\u00f2 contro la Polonia con l'aiuto della Galizia-Volinia, sebbene non di tutta questa seconda regione perch\u00e9 la gran parte apparteneva alla Lituania. Nel 1349, il Principato di Galizia-Volinia fu occupato dalla coalizione polacco-ungherese e si dissolse poich\u00e9 incorporato in toto alla Polonia. Grazie a questa conquista, Cracovia pose fine al rapporto di vassallaggio tra la Galizia-Volinia, la Rus' e l'Orda d'Oro. Nel 1352, un'armata mongolo-russa devast\u00f2 il territorio polacco e Lublino; il re polacco, Casimiro III il Grande, presentatosi a Saraj nel 1357, rese omaggio per evitare ulteriori conflitti. In futuro, sette principi mongoli furono inviati da Gan\u012b Bek per aiutare la Polonia.\nGan\u012b Bek surclass\u00f2 gli jocidi che amministravano il Khanato di Chagatai e conquist\u00f2 Tabriz, ponendo fine al dominio chupanide nel 1356. Dopo aver accettato la resa degli Jalayridi, Gan\u012b Bek poteva vantarsi di possedere tre ulus dell'Impero mongolo esclusivamente sotto il suo controllo. Tuttavia, sulla via del ritorno da Tabriz, Gan\u012b Bek fu assassinato per ordine di suo figlio, Birde Bek. Dopo l'assassinio di Jani Beg, l'Orda d'Oro perse rapidamente l'Azerbaigian a favore del re Jalayir Shaikh Uvais nel 1357.\nDeclino (XIV-XV secolo).\nBerdi Bek fu ucciso in una congiura ordita da suo fratello Qulpa nel 1359. I due figli di quest'ultimo erano cristiani e portavano nomi russi, Michele e Ivan, cosa che irritava la comunit\u00e0 musulmana dell'Orda d'Oro. Nel 1360, il fratello di Qulpa, Nauruz Bek, si ribell\u00f2 al khan e uccise lui e i suoi figli. Nel 1361, un discendente di Shibani (5\u00b0 figlio di Joci) di nome Khidr fu invitato da alcuni nobili a prendere il trono. Questi si ribell\u00f2 a Nauruz, il cui stesso luogotenente lo trad\u00ec e lo consegn\u00f2 perch\u00e9 fosse giustiziato. Khidr fu per\u00f2 poi ucciso da suo figlio, Timur Khwaja, nello stesso anno. Timur Khwaja regn\u00f2 solo per cinque settimane prima che i discendenti di Uzbek Khan prendessero il potere.\nNel 1362, l'Orda d'Oro fu spartita tra Keldi Beg a Saraj, Bulat Temir nella Bulgaria del Volga e Abdullah in Crimea. Nel frattempo, il Granducato di Lituania attacc\u00f2 i vassalli occidentali del Khanato e conquist\u00f2 Kiev e la Podolia dopo la battaglia delle Acque Blu del 1363. Un potente generale mongolo di nome Mamaj si alline\u00f2 a Abdullah, senza per\u00f2 riuscire a espugnare Saraj, che vide altri due khan regnare, Murad e Aziz. Abdullah mor\u00ec nel 1370 e Muhammad Bolaq fu intronizzato come khan fantoccio da Mamaj. Il generale dovette subito preoccuparsi di un'insurrezione verificatasi a Ni\u017enij Novgorod: le truppe moscovite invasero il territorio bulgaro appartenente a Arab-Shah, figlio di Bulat Temir, azione che lo colse alla sprovvista, ma che non gli imped\u00ec di vincere sulle rive del fiume P'jana. Tuttavia, Arab-Shah non riusc\u00ec a trarre vantaggio dalla situazione a causa dell'avanzata di un altro generale mongolo proveniente da est. Incoraggiato dalla notizia della sconfitta moscovita, Mamaj radun\u00f2 in fretta un esercito per attaccare Demetrio del Don, il quale sopraffece i mongoli nella Battaglia del fiume Voja nel 1378. Mamaj assunse a quel punto mercenari genovesi, circassi e alani per un altro attacco a Mosca nel 1380. Nella battaglia che ne segu\u00ec, le forze mongole furono battute ancora una volta nell'importante battaglia di Kulikovo: lo scontro \u00e8 stato definito dallo storico Mark Galeotti come quello che rese grande la Russia.\nNel 1360 Uros Khan aveva istituito un tribunale a Sighnaq: il suo nome significava russo in lingua turca, poich\u00e9 sua madre era una principessa Rus'. Nel 1372, Uros marci\u00f2 verso ovest e occup\u00f2 Saraj, lasciando suo nipote e luogotenente Toktamish perch\u00e9 richiamati da Tamerlano. Toktamish attacc\u00f2 Uros, uccidendo suo figlio Kutlug-Buka, ma il suo tentativo di acquisire il potere fall\u00ec e dovette fuggire a Samarcanda. Subito dopo, un altro generale di nome Edigu salut\u00f2 Urus per recarsi da Tamerlano. Quest'ultimo attacc\u00f2 personalmente Urus nel 1376 ma la campagna non cess\u00f2 con un vero e proprio vincitore. Urus mor\u00ec l'anno successivo e gli successe suo figlio, Timur Melik, il quale perse immediatamente Sighnaq a favore di Toktamish. Nel 1378 questi marciava dentro le porte di Sarai.\nPrima del 1380, gli Shaybanidi e il Principato di Qashan tentarono di disfarsi dal giogo tartaro.\nToktamish attacc\u00f2 Mamaj, recentemente uscito battuto dalla Moscovia, e lo surclass\u00f2 nel 1381, ristabilendo cos\u00ec brevemente l'Orda d'Oro come potenza dominante nella regione. Mamaj fugg\u00ec dai genovesi, i quali lo assassinarono poco dopo. Toktamish sped\u00ec un ambasciatore negli stati della Rus' per ribadire la necessit\u00e0 di consegnare i tributi dovuti, ma l'uomo arriv\u00f2 fino a Ni\u017enij Novgorod, dove fu fermato; Toktamish sequestr\u00f2 immediatamente tutte le barche sul Volga per traghettare il suo esercito e cinse l'assedio di Mosca nel 1382, la quale cadde dopo tre giorni sotto una falsa tregua. L'anno successivo la maggior parte dei principi della Rus' fece di nuovo omaggio al khan e ricevette da questo degli jarlyk, le lettere patenti. Toktamish prevalse anche sull'esercito lituano a Poltava nel 1383. Ladislao II Jagellone, granduca di Lituania e re di Polonia, accett\u00f2 la sua supremazia e accett\u00f2 di rendere omaggio in cambio di una concessione del territorio della Rus'.\nEuforico per i successi ottenuti, Toktamish invase l'Azerbaigian nel 1386 e conquist\u00f2 Tabriz. Ordin\u00f2 inoltre di coniare denaro con il suo nome in Corasmia e invi\u00f2 emissari in Egitto per cercare un'alleanza. Nel 1387, Tamerlano invi\u00f2 un esercito in Azerbaigian e combatt\u00e9 senza prevalere del tutto con le forze dell'Orda d'Oro. Toktamish invase la Transoxania e raggiunse Bukhara, ma non riusc\u00ec a prendere la citt\u00e0 e dovette tornare indietro. Tamerlano si vendic\u00f2 invadendo la Corasmia e radendo al suolo Urgench. Il khan occidentale attacc\u00f2 Tamerlano sul Syr Darya nel 1389 con un nutrito esercito che includeva russi, bulgari, circassi e alani. La battaglia si concluse anche in tale occasione senza che potesse definirsi un reale vincitore. Nel 1391, Tamerlano riusc\u00ec a reclutare 200\u00a0000 uomini e sconfisse Toktamish nella decisiva battaglia del fiume Kondur\u010da. Gli alleati di Tamerlano Timur Kutlug e Edigu presero la sezione orientale dell'Orda d'Oro. Toktamish si riorganizz\u00f2 nel 1394 devastando la regione di \u0160irvan (a nord dell'Iran e a sud del Caucaso). Nel 1395, Tamerlano surclass\u00f2 nuovamente l'esercito di Toktamish nella battaglia del fiume Terek, devast\u00f2 la capitale, saccheggi\u00f2 i centri commerciali della Crimea e deport\u00f2 gli artigiani pi\u00f9 abili a Samarcanda, la sua residenza. Le forze di Tamerlano raggiunsero il nord fino a Rjazan' prima di tornare indietro.\nTimur Ketlug fu nominato khan a Saraj mentre Edigu divenne suo immediato sottoposto; Koirijak, invece, fu nominato sovrano dell'Orda Bianca da Tamerlano. Toktamish si rifugi\u00f2 nel Granducato di Lituania e chiese aiuto a Vitoldo per riottenere il suo trono in cambio della cessione di alcune terre nella Rus'. Nel 1399, Vitoldo e Toktamish attaccarono insieme Tem\u00fcr Qutlugh ed Edigu nella battaglia del fiume Vorskla, ma ne uscirono gravemente battuti e il granduca lituano scamp\u00f2 per miracolo. La vittoria dell'Orda d'Oro si assicur\u00f2 Kiev, la Podolia e alcune terre nel bacino meridionale del fiume Bug. Toktamish si spense in circostanze misteriose a Tjumen' intorno al 1405. Suo figlio Jalal al-Din fugg\u00ec anch'egli in Lituania e partecip\u00f2 alla battaglia di Grunwald contro l'ordine teutonico.\nTem\u00fcr Qutlugh mor\u00ec nel 1400 e suo cugino Shadi Bek fu eletto khan con l'approvazione di Edigu. Dopo aver sconfitto Vitoldo, Edigu si concentr\u00f2 sullo sviluppo dello stato amministrato e proib\u00ec di vendere i sudditi dell'Orda d'Oro come schiavi all'estero. Successivamente, la tratta degli schiavi riprese, con riguardo ai soli circassi. Di conseguenza, la maggior parte delle reclute mamelucche nel XV secolo erano di origine circassa. Tamerlano mor\u00ec nel 1405 e Edigu ne approfitt\u00f2 per impossessarsi della Corasmia un anno dopo. Dal 1400 al 1408, Edigu riconquist\u00f2 gradualmente i vassalli della Rus' orientale, ad eccezione di Mosca, che fu cinta senza successo d'assedio. Quando anche Smolensk pass\u00f2 alla Lituania, Shadi Bek colse l'occasione per ribellarsi contro Edigu, uscendone battuto e dovendo spingersi a Astrachan'. Shadi Bek fu rimpiazzato da Pulad, morto nel 1410 e sostitu\u00ec Temur Khan, figlio di Tem\u00fcr Qutlugh. Temur Khan si rivolt\u00f2 contro Edigu e lo costrinse a raggiungere la Corasmia nel 1411. Lo stesso Tanerlano fu estromesso l'anno successivo da Jalal al-Din, che arriv\u00f2 dalla Lituania e sal\u00ec per breve tempo al trono. Nel 1414, Shah Rukh della dinastia timuride conquist\u00f2 la Corasmia. In questa serie infinite di fughe e viaggi, Edigu si rec\u00f2 in Crimea, dove scaten\u00f2 delle incursioni a scapito di Kiev e cerc\u00f2 di stringere un'alleanza con la Lituania per riprendere il controllo perduto. Edigu mor\u00ec nel 1419 in un duello scatenatosi per futili motivi con uno dei figli di Toktamish.\nDissoluzione (XV secolo).\nKhanato di Sibir (1405).\nIl Khanato di Sibir fu governato da una dinastia originaria di Taibuga nel 1405 a \u010cingi-Tura. Dopo la sua morte nel 1428, il khanato fu governato dall'uzbeko Abu'l-Khayr. Quando mor\u00ec nel 1468, lo Stato si divise in due, con lo shaybanide Ibak con capitale a \u010cingi-Tura, e il taibugide Muhammad presso la fortezza di Sibir, da cui il khanato prende il suo nome.\nKhanato uzbeko (1428).\nDopo il 1419, l'Orda d'Oro cess\u00f2 de facto di esistere. Ulugh Muhammad era ufficialmente khan dell'Orda d'Oro, ma la sua autorit\u00e0 si limitava alle rive inferiori del Volga, dove regnava anche l'altro figlio di Toktamish, Kepek. L'influenza dell'Orda d'Oro cess\u00f2 nell'Europa orientale a favore del Granducato di Lituania, a cui Ulugh Muhammad si rivolse per ricevere supporto. La situazione politica nell'Orda d'Oro continu\u00f2 a non stabilizzarsi: nel 1422, il nipote di Uros Khan, Barak, attacc\u00f2 i sovrani regnanti a ovest. Nel giro di due anni, Ulugh, Kepek e un altro pretendente, Dawlat Berdi, desistettero nella lotta. Ulugh Muhammad fugg\u00ec in Lituania, Kepek cerc\u00f2 di razziare Odoev e Rjazan', ma non riusc\u00ec a stabilirsi in quelle regioni e Dawlat approfitt\u00f2 una seconda volta della situazione per impadronirsi della Crimea. Barak respinse gli assalti di Ulugh Beg nel 1427, venendo per\u00f2 assassinato l'anno successivo. Il suo successore, Abu'l-Khayr Khan, diede vita al Khanato uzbeko.\nOrda di Nogai (anni 1440).\nNel 1440, un discendente di Edigu di nome Musa bin Waqqas si insedi\u00f2 a Saray-J\u00fck, da dove ag\u00ec come sovrano indipendente dell'Orda Nogai.\nKhanato di Kazan (1445).\nUlugh Muhammad estromise Dawlat Berdi dalla Crimea e proprio mentre questo accadeva, il khan Hac\u0131 I Giray fuggiva in Lituania per chiedere aiuto a Vitoldo; nel 1426, Ulugh Muhammad contribu\u00ec con le sue truppe alla lotta del granduca lituano contro Pskov. Nonostante lo spessore politico ormai ridotto all'osso dell'Orda d'Oro, sia Jurij Dmitriyevitch che Basilio Kosoy si recarono ancora alla corte di Ulugh Muhammad nel 1432 per richiedere la lettera patente. Un anno pi\u00f9 tardi, Ulugh Muhammad dovette cedere il trono a Sayid Ahmad I, uno dei figli di Toktamish. Ulugh Muhammad scapp\u00f2 nella citt\u00e0 di Bel\u00ebv, alle sorgenti del fiume Oka, dove entr\u00f2 in conflitto con la Moscovia. Basilio II di Russia tent\u00f2 di scacciarlo senza successo nella battaglia di Belyov e Ulugh Muhammad divenne governatore di Bel\u00ebv. Continu\u00f2 inoltre a esercitare una certa influenza sulla Moscovia, occupando Gorodec nel 1444. Basilio II desiderava persino che gli fosse concessa una lettera patente per il trono, ma Ulugh Muhammad lo attacc\u00f2 invece a Murom nel 1445. Il 7 luglio, Basilio II venne surclassato e fatto prigioniero da Ulugh Muhammad alla battaglia di Suzdal': la vittoria ebbe un esito infruttuoso, se si considera che l'Orda d'Oro non esisteva pi\u00f9, contava appena 10\u00a0000 soldati e dunque non poteva esercitare alcuna pressione su Mosca. Pochi mesi pi\u00f9 tardi, rilasci\u00f2 Basilio II chiedendo un riscatto di 25\u00a0000 rubli. Quando pareva che la situazione erariale stesse migliorando, Ulugh Muhammad fu assassinato da suo figlio, M\u00e4xm\u00fcd di Kazan, il quale decise di stabilirsi nella regione centrale del Volga e cre\u00f2 il Khanato di Kazan' nel 1445. Nel 1447, M\u00e4xm\u00fcd sped\u00ec subito un esercito contro la Moscovia, venendo per\u00f2 respinto.\nKhanato di Crimea (1449).\nNel 1449, Hac\u0131 I Giray conquist\u00f2 la Crimea sottraendola al dominio di Sayid Ahmad I e fond\u00f2 il Khanato omonimo.\nKhanato di Qasim (1452).\nUno dei figli di Ulugh Muhammad, Qasim, fugg\u00ec a Mosca, dove Basilio II gli concesse le terre che divennero note come Khanato di Qasim.\nKhanato kazako (1458).\nNel 1458, Janibek Khan e Kerei Khan condussero 200\u00a0000 uomini di Abu'l-Khayr verso est, fino al fiume \u010cu, dove Esen Buqa II del Mogulistan concesse loro delle pasture. Dopo la morte di Abu'l-Khayr nel 1467, i due assunsero l'autorit\u00e0 sulla maggior parte dei suoi seguaci e costituirono il Khanato di Kazach.\nGrande Orda (1459-1502).\nNel 1435, il khan K\u00fcch\u00fck Muhammad spodest\u00f2 Sayid Ahmad e, subito dopo, attacc\u00f2 Rjazan' riportando una sonora disfatta per opera di Basilio II. Sayid Ahmad continu\u00f2 a razziare in varie occasioni la Moscovia e nel 1449 azzard\u00f2 un attacco diretto a Mosca. Tuttavia, a fornirle il supporto decisivo per la vittoria fu l'alleato della Moscovia Qasim Khan. Nel 1450, K\u00fcch\u00fck Muhammad attacc\u00f2 Rjazan', ma fu respinto da una coalizione russo-tartaro. Nel 1451 Sayid Ahmad tent\u00f2 di riprendere Mosca e fall\u00ec.\nA K\u00fcch\u00fck Muhammad successe suo figlio Mahmud bin K\u00fcch\u00fck nel 1459: da quel momento, l'Orda d'Oro divenne nota come Grande Orda. Segu\u00ec una serie di vari sovrani a intermittenza al trono, fino a quando Akhmat Khan non si impose nel 1465. Nel 1469, Ahmed attacc\u00f2 e uccise l'uzbeko Abu'l-Khayr e l'anno successivo decise di colpire in Moldavia, Polonia e Lituania. Prima del 20 agosto, le forze moldave al comando di \u0218tefan III cel Mare sconfissero i tartari nella battaglia di Lipnic. Nel 1474 e 1476, Ahmed insistette sul fatto che Ivan III di Russia riconoscesse il khan come autorit\u00e0 suprema e quattro anni pi\u00f9 tardi, nel 1480, Ahmed organizz\u00f2 una campagna militare contro Mosca. Lo scontro sfoci\u00f2 in quello che \u00e8 divenuto noto come grande fronteggiamento sul fiume Ugra. Ahmed giudic\u00f2 le condizioni dell'eventuale campo di battaglia e decise di ritirarsi. Questo evento pose ufficialmente fine al giogo tartaro sulle terre della Rus'. Il 6 gennaio 1481 Ahmed fu ucciso da Ibak, principe del Khanato di Sibir, e da Nogai alla foce del fiume Donets.\nI figli di Ahmed non furono in grado di mantenere il controllo della Grande Orda, cimentandosi in una serie di campagne ai danni del Regno di Polonia e del Granducato di Lituania (che all'epoca possedeva gran parte dell'Ucraina) nel 1487-1491 e raggiunsero Lublino prima di perdere lo scontro decisivo a Zas\u0142a\u016dje.\nIl Khanato di Crimea, diventato uno stato vassallo dell'Impero Ottomano nel 1475, soggiog\u00f2 ci\u00f2 che restava della Grande Orda, saccheggiando Saraj nel 1502. Dopo aver cercato rifugio in Lituania, Sheikh Ahmed, ultimo khan dell'Orda, mor\u00ec in prigione a Kaunas qualche tempo dopo il 1504. Secondo altre fonti, fu rilasciato dalla prigione lituana nel 1527.\nLe testimonianze dell'esistenza dell'Orda d'Oro si attestano tuttavia fino alla fine del XVIII secolo e questa viene menzionata nelle opere dell'editore russo Nikolaj Ivanovi\u010d Novikov nel suo lavoro del 1773 \"Antica idrografia russa\".\nKhanato di Astrachan' (1466).\nDopo il 1466, i discendenti di Mahmud bin K\u00fcch\u00fck continuarono a governare ad Astrachan' come regnanti del khanato omonimo.\nConquiste russe.\nIl Regno russo sottomise il Khanato di Kazan nel 1552, quello di Astrachan' nel 1556 e quello di Sibir nel 1582. I tatari di Crimea provocarono il caos nella Russia meridionale, in Ucraina e persino in Polonia nel corso del XVI e all'inizio del XVII secolo, senza per\u00f2 la Russia o espugnare Mosca, al tempo nettamente pi\u00f9 forte rispetto ai secoli passati. Sotto la protezione ottomana, il Khanato di Crimea continu\u00f2 la sua precaria esistenza fino all'annessione di Caterina II di Russia, l'8 aprile 1783. Si tratt\u00f2 di gran lunga dello stato pi\u00f9 longevo dei successori dell'Orda d'Oro.\nPolitica.\nI sudditi della Orda d'Oro formavano un vastissimo crogiolo di comunit\u00e0 e culture, che variavano dai rus' agli armeni, georgiani, circassi, alani, greci di Crimea, Goti di Crimea, bulgari, valacchi e altre minoranze ancora. L'obiettivo dell'Orda d'Oro nelle terre conquistate ruotava intorno all'ottenimento di reclute per l'esercito e al pagamento delle tasse dai suoi sudditi. Nella maggior parte dei casi l'Orda d'Oro non implement\u00f2 un controllo diretto sulle regioni conquistate, non stravolgendone dunque la struttura politica.\nOrdinamento dello Stato.\nIl ceto aristocratico dell'Orda d'Oro discende da quattro trib\u00f9 mongole: i Qiyat, i Manghud, i Sicivut e gli Hongirat. Il sovrano supremo era il khan, scelto dai kuriltai tra i discendenti di Batu. Il primo ministro, anch'esso di etnia mongola, era conosciuto come \"principe dei principi\" o beilerbei; i ministri erano invece chiamati visir. I governatori locali, o basqaq, risultavano responsabili della riscossione delle tasse ed era loro responsabilit\u00e0 evitare il malcontento popolare. L'amministrazione civile e militare, di regola, non venivano separate in due sfere distinte.\nL'Orda si svilupp\u00f2 come una cultura sedentaria piuttosto che nomade, con Saraj che crebbe lentamente in una grande e prospera metropoli. All'inizio del XIV secolo, la capitale fu spostata notevolmente a monte di Sarai Berqe, trasformatasi in una delle pi\u00f9 grandi citt\u00e0 del mondo medievale, con 600\u00a0000 abitanti. Saraj viene descritta dal famoso viaggiatore Ibn Battuta:\nUn'altra fonte contemporanea la racconta come \"una grande citt\u00e0 che ospita mercati, bagni e istituzioni religiose\". \u00c8 stato rinvenuto un astrolabio durante gli scavi nel sito e il sito \u00e8 stato in passato la patria di molti poeti, della maggior parte dei quali \u00e8 stato tramandato solo il nome.\nCronotassi dei khan.\nL'epico patriarca da cui deriva idealmente il potere viene individuato in Gengis Khan, dal quale i khan rivendicano una discendenza pi\u00f9 o meno in linea diretta:\nVassallaggi.\nMentre i mongoli generalmente non si occuparono di amministrare in maniera diretta l'Europa orientale (\u00e8 il caso della Rutenia, vista come un'area periferica di minore interesse), nei casi del Principato di Perejaslavl', di Kiev e della Podolia, demolirono del tutto il precedente impianto e lo rimpiazzarono con un'autorit\u00e0 asiatica. Il Principato di Galizia-Volinia, di Smolensk, di \u010cernigov e di Novgorod-Seversk mantennero i loro principi, ma dovettero anche fare i conti con agenti mongoli che imponevano il reclutamento e la riscossione delle gabelle. La Repubblica di Novgorod risultava esente dalla presenza di agenti mongoli dopo il 1260, sebbene le tasse non furono abolite. I censimenti eseguiti dai mongoli nella Rus' avvennero in varie occasioni, ovvero nel 1245, 1258, 1259, 1260, 1274 e 1275 (l'ultimo compiuto in assoluto). Alcuni luoghi, come la citt\u00e0 di Tula, divennero propriet\u00e0 personale di singoli mongoli come Khatun Taidula, la madre di Gan\u012b Bek.\nI principi della Rus' dovevano ricevere un brevetto per il loro mandato dal khan, che poi spediva un delegato al fine di installare il principe sul trono designato. Da Uzbek Khan in poi, si cre\u00f2 la figura del commissario, un uomo di fiducia nominato dal khan che risiedeva in ciascuna delle capitali dei \"principati\" della Rus'. Il dominio mongolo si allent\u00f2 alla fine del XIII secolo, comportando per alcuni Rus' la facolt\u00e0 di riscuotere le tasse in qualit\u00e0 di agenti del khan. All'inizio del XIV secolo, tutti i granduchi riscuotevano le tasse da soli, di modo che il popolo non avesse pi\u00f9 relazioni dirette con signori mongoli, mentre i loro governanti rispondevano sempre a Saraj.\nIl dominio mongolo in Galizia termin\u00f2 con la sua conquista da parte del Regno di Polonia nel 1349. L'Orda d'Oro entr\u00f2 in grave declino dopo la morte di Birde Bek nel 1359, che diede inizio a una crisi politica durata per un ventennio. Nel 1363, il Granducato di Lituania vinse la battaglia delle Acque Blu contro i mongoli e conquist\u00f2 sia Kiev che la Podolia. Dopo il 1360, il pagamento di tributi e tasse da parte dei sudditi della Rus' all'Orda d'Oro in declino diminu\u00ec significativamente. Nel 1374, Ni\u017enij Novgorod si ribell\u00f2 e massacr\u00f2 un ambasciatore inviato da Mamaj: nonostante le brutali modalit\u00e0 di soppressione della rivolta, era chiaro che il timore e l'autorit\u00e0 dell'Orda stessero attraversando una nuova fase. Per un breve periodo dopo la disastrosa (per i mongoli) battaglia di Kulikovo nel 1380, la Moscovia fu scevra dal controllo degli stranieri, fino a quando Toktamish non impose di nuovo il vecchio regime dopo con l'assedio di Mosca del 1382. Grazie ad un'altra vittoria militare riportata, stavolta contro i lituani, l'anno successivo e con la decisione di Ladislao II Jagellone, granduca di Lituania e re di Polonia, di accettare la sua supremazia e di rendere omaggio a sua volta per una concessione del territorio della Rus', Toktamish fece rivivere al Khanato un periodo di rinnovato vigore. Nel 1395, Tamerlano annient\u00f2 l'esercito di Toktamish nella battaglia del fiume Terek, rase al suolo Saraj e caus\u00f2 danni a tutta l'economia locale, portando inoltre con s\u00e9 a Samarcanda i mestieranti pi\u00f9 rinomati. Toktamish dovette fuggire in Lituania e non riusc\u00ec a riprendere il potere quando nel 1399, al fianco di Vitoldo, fu sconfitto nella battaglia del fiume Vorskla. La vittoria dell'Orda d'Oro le assicur\u00f2 Kiev, Podolia e alcune terre nel bacino inferiore del fiume Bug, terre prima perdute.\nDal 1400 al 1408, Edigu riacquist\u00f2 gradualmente il controllo degli vassalli della Rus' orientale, tranne Mosca: grave fu la cessione di Smolensk ai lituani. A seguito della morte di Edigu nel 1419, l'Orda d'Oro si disintegr\u00f2 in fretta, conversando per\u00f2 ancora qualche traccia di influenza nell'Europa orientale: \u00e8 il caso di alcune partecipazioni nelle campagne militari di potenze straniere. Inoltre, sia Jurij Dmitriyevitch che Basilio Kosoy visitarono ancora la corte del khan nel 1432 per richiedere uno jarlyk, la lettera patente. Da allora segu\u00ec una fase molto turbolenta per il Khanato, che non riusc\u00ec pi\u00f9 a esercitare la stessa influenza sulla Moscovia nonostante i vari tentativi (si pensi agli attacchi del 1447, 1449 e 1451).\nAnche sul fronte occidentale la situazione non miglior\u00f2 e i rapporti diplomatici costruiti con Moldavia, Bulgaria e Serbia vennero gradualmente meno a favore di Polonia, Lituania e Impero ottomano. L'evento con cui gli storici identificano la definitiva venuta meno dell'autorit\u00e0 mongola sulla Moscovia coincide con il grande fronteggiamento sul fiume Ugra del 1480, una battaglia che sembrava inevitabile ma che non accadde mai. Quando infatti Ahmed, khan a quel tempo, decise di ritirarsi per via delle condizioni sfavorevoli del campo di battaglia, cess\u00f2 ufficialmente il \"giogo tartaro\" sulle terre della Russia.\nLe aree geografiche sottoposte a rapporto di vassallaggio risultavano in sintesi:\nSuddivisione amministrativa.\nI mongoli prediligevano l'organizzazione decimale, ereditata da Gengis Khan. Pare si potesse contare un totale di dieci divisioni politiche all'interno dell'Orda d'Oro, le cui due fazioni pi\u00f9 importanti furono indubbiamente quella dell'Orda Blu (Orda Kok) e dell'Orda Bianca (Orda Ak). L'Orda Blu si estendeva nelle steppe pontico-caspiche, la Cazari, la Bulgaria del Volga, l'Orda Bianca invece sulle terre dei principi della \"parte sinistra\": l'Orda di Taibugin Yurt, Ulus Shiban, Ulus Tok-timur e Ulus Ezhen.\nSimboli.\nLa bandiera dell'Orda d'Oro, almeno come mostrata nella mappa di Angelino Dulcert del 1339, raffigurava un tamga semplificato sulla sinistra, forse con qualche analogia a quello sulla bandiera odierna della Repubblica dell'Idel-Ural, e una mezza luna rossa sulla destra su uno sfondo bianco: altre fonti suggeriscono che il vessillo fosse giallo e per questo si defin\u00ec tale Khanato Orda d'Oro.\nSociet\u00e0.\nGengis Khan assegn\u00f2 a Joci quattro minggan (circa 4\u00a0000 uomini): la trib\u00f9 dei Sanchi'ud (o Salji'ud), i Keniges, gli Uushin e i Je'ured. All'inizio del XIV secolo, i noyan dei Sanchi'ud, Ongirrat, Ongut (Arghun), Keniges, Jajirad, Besud, Oirat e Je'ured occupavano posizioni importanti a corte o altrove.\nLa popolazione dell'Orda d'Oro si componeva in gran parte di turchi e mongoli che adottarono l'islam in seguito, cos\u00ec come, in numero minore, ugrofinnici, sarmato-sciiti, slavi e persone del Caucaso, tra gli altri (musulmani o meno). La maggior parte della popolazione dell'Orda era turca: si pensi ai kip\u010daki, ai cumani, ai bulgari del Volga e ai corasmi. L'Orda fu gradualmente turchizzata e perse la sua identit\u00e0 mongola, mentre i discendenti dei guerrieri di Batu giunti direttamente dall'Asia costituirono la classe elitaria. Si trattava di uomini comunemente chiamati tartari dai russi (che conservarono la denominazione di tale gruppo fino al XX secolo) e dagli europei. La maggior parte della popolazione, sia stabile che nomade, adott\u00f2 la lingua Kipchak, che si evolse poi in vari dialetti dopo la dissoluzione dell'Orda.\nI discendenti di Batu governarono l'Orda d'Oro da Sarai Batu e successivamente Sarai Berke, controllando un'area che andava dal fiume Volga e dai Carpazi fino alla foce del Danubio. I discendenti di tale Khanato amministravano la regione dal fiume Ural al lago Balqa\u0161. I censimenti effettuati dai mongoli riscontrarono la presenza di piccole comunit\u00e0 cinesi a Novgorod, Tver' e Mosca.\nReligione.\nNonostante gli sforzi russi di influenzare culturalmente Saraj, i mongoli si aggrapparono alle loro tradizionali credenze animiste o sciamaniche fino a quando Uzbeg Khan (1312\u20131341) adott\u00f2 il credo musulmano come religione di stato. Quando Guglielmo di Rubruck si era presentato al \"gran khan\" Munke con l'intento di convertirlo al cattolicesimo, si era sentito rispondere:\nDiversi governanti della Rus' di Kiev, tra cui Michele di \u010cernihiv e Michele di Tver', sarebbero stati assassinati a Saraj, ma i khan risultarono generalmente tolleranti a livello religioso, tanto che esentarono la Chiesa ortodossa russa dal pagamento di imposte. I monasteri erano dunque delle \"isole\" tranquille, e le terre da essi controllate erano soggette solo alla giurisdizione dell'igumeno o dell'archimandrita.\nI tataro-mongoli emisero anche delle norme ben precise perch\u00e9 nessuno infastidisse il clero (compresi diaconi e monaci), che aveva il compito di intercedere per il khan. Qualora un tataro, o anche un russo, avesse arrecato offesa a un prete (\"krylos\"), era soggetto alla pena capitale: in queste \"offese\" era compreso anche il furto in una chiesa o in un monastero. D'altra parte, questa era una prassi originale dei Mongoli fin da quando risiedevano in Asia centrale: se anche un nobile (\"noyon\") avesse infastidito uno sciamano, la pena prevista era la morte.\nEconomia.\nSaraj intrattenne un vivace commercio con gli empori commerciali genovesi situati sulla costa del mar Nero, in particolare Soldaia, Caffa e Azak. I mamelucchi d'Egitto furono il partner commerciale di lunga data dei khan e il principale alleato nel Mediterraneo. Berke, khan dei kip\u010daki, aveva stretto un'alleanza con il sultano mamelucco Baybars contro l'Ilkhanato nel 1261. \nCommercio.\nSecondo Baumer, la rotta commerciale naturale seguiva il corso del Volga fino a Saraj, dove si incrociava con la rotta est-ovest a nord del Caspio, e poi lungo il lato occidentale del Caspio fino a Tabriz, nell'Azerbaigian persiano, da dove poi raggiungeva la via della seta. Intorno al 1262 l'Orda d'Oro entr\u00f2 spesso in conflitto con l'Ilkhanato per il possesso delle aree nei dintorni del mar Caspio, ma il pi\u00f9 delle volte ne usc\u00ec battuta. L'interruzione del commercio e il conflitto con la Persia portarono l'Orda a costruire citt\u00e0 commerciali lungo la rotta settentrionale. Il commercio tra l'Orda e l'Egitto si intensific\u00f2 al contempo grazie dai genovesi che popolavano la Crimea: una fetta importante del commercio riguardava la tratta degli schiavi dell'esercito mamelucco. Il commercio fu indebolito da una diatriba avvenuta con i genovesi nel 1307 e da una pace mamelucco-persiana nel 1323. Intorno al 1336 l'Ilkhanato inizi\u00f2 a frammentarsi, evento che favor\u00ec i rapporti economici intessuti pi\u00f9 a nord: il percorso a nord del Caspio viene ben descritto, intorno al 1340, da Francesco Balducci Pegolotti. Nel 1347, un assedio dell'Orda del porto genovese di Caffa in Crimea port\u00f2 alla diffusione della peste nera in Europa. Nel 1395-1396, Tamerlano devast\u00f2 le citt\u00e0 commerciali dell'Orda e, poich\u00e9 l'agricoltura non era un settore molto fiorente, molte dei presidi prima importanti scomparvero lasciando il posto a insediamenti localizzati pi\u00f9 a meridione in Asia e in Europa.\nCultura.\nLingue.\nOltre al mongolo, che aveva il ruolo di idioma ufficiale, le lingue pi\u00f9 parlate erano generalmente turche, affiliate al kip\u010dak o estranee del tutto perch\u00e9 tradizionali delle comunit\u00e0 locali (es. russo e ruteno). L'influenza della presenza degli asiatici si \u00e8 fatta sentire nei secoli successivi anche in ambito linguistico: molte parole sono infatti passate dalle lingue turche e mongole alla lingua russa (per esempio \"tov\u00e1r\", \"merce, mercanzia\", \"denga\", \"denaro\", \"kat\", \"carnefice\", \"karaul\", \"sentinella\", \"ba\u0161mak\", \"calzatura\", \"tamozhina\", \"dogana\", ecc.).\nClassi sociali.\nI tataro-mongoli rimasero in Russia circa duecento anni, influendo sulla vita, sui costumi, sulla cultura e sulla lingua della popolazione. Stabilitisi soprattutto nel sud, dove l'ambiente offriva le condizioni migliori per continuare la loro forma di vita, basata su caccia, allevamento e commercio, le ricerche archeologiche hanno dimostrato che i contadini russi del nord, in quei secoli, si mescolarono soprattutto con popoli baltici (lituani, lettoni) e finnici (estoni): poche furono le donne che sposarono dei tatari, e comunque i loro figli furono cresciuti come russi.\nQuando il dominio tataro-mongolo cominci\u00f2 a decadere, molti tatari si convertirono al cristianesimo, russificando anche i loro cognomi.\nLa donna, nella societ\u00e0 russa del tempo, cadde in una condizione di semi-schiavit\u00f9. I matrimoni, per esempio, erano conclusi per volont\u00e0 dei genitori. Si tenga presente che il mondo slavo, alle origini, era stato quasi matriarcale (in molte cronache monastiche si dice che le donne erano libere di scegliersi il marito). Il ruolo delle donne, dunque, si capovolge; se in passato c'erano state persino delle donne che dettavano l'agenda politica di vescovi e principi (come Eufrosina di Polack), ora il potere era tutto in mano degli uomini.\nNell'amministrazione della giustizia i tataro-mongoli resero comuni alcune torture e forme di esecuzione capitale che prima erano irrogate soltanto agli schiavi. Pene pi\u00f9 comuni erano il taglio delle mani, dei piedi, delle orecchie, della lingua, l'accecamento o lo squartamento.\nGenetica.\nUno studio genetico pubblicato su \"Nature\" nel maggio 2018 ha esaminato i resti di due maschi dell'Orda d'Oro sepolti nel Distretto di \u016alytau in Kazakistan del 1300 d.C. circa. Uno dei due, un guerriero buddista di origine mongoloide, preservava l'aplogruppo paterno C3 e l'aplogruppo materno D4m2. L'altro maschio, caucasico e forse uno schiavo o comunque un servitore, presentava l'aplogruppo paterno R1 e l'aplogruppo materno I1b."}
{"id": "38511", "revid": "110", "url": "https://it.wikipedia.org/wiki?curid=38511", "title": "Litorale", "text": ""}
{"id": "38512", "revid": "92723", "url": "https://it.wikipedia.org/wiki?curid=38512", "title": "Conferenza di Monaco", "text": "La conferenza di Monaco (conosciuta anche come accordo di Monaco) fu un incontro internazionale che si tenne dal 29 al 30 settembre 1938, fra i leader di Regno Unito e Francia, rispettivamente Neville Chamberlain ed \u00c9douard Daladier, e di Germania e Italia, rispettivamente Adolf Hitler e Benito Mussolini.\nAlla conferenza si discussero le rivendicazioni tedesche sulla regione cecoslovacca dei Sudeti, abitata prevalentemente da popolazione di lingua tedesca, i cosiddetti \"Sudetendeutsche\". La conferenza si concluse con un accordo che port\u00f2 all'annessione alla Germania di vasti territori della Cecoslovacchia con il benestare delle potenze democratiche che, fedeli alla politica di \"appeasement\", credettero di aver raggiunto un compromesso per una pace duratura, accontentando le mire espansionistiche di Hitler. Tuttavia, nonostante Francia, Gran Bretagna e Cecoslovacchia fossero alleate, nessun rappresentante cecoslovacco fu coinvolto nelle trattative e l'accordo fu etichettato a Praga come \"diktat di Monaco\" (\"Mnichovsk\u00fd dikt\u00e1t\") o anche \"tradimento di Monaco\" (\"Mnichovsk\u00e1 zrada\").\nL'accordo cercato dalle potenze democratiche era stato forse dettato dalla persuasione che, dopo tutto, esso corrispondeva all'applicazione del principio di autodeterminazione dei popoli enunciato da Woodrow Wilson nel primo dopoguerra, magari interpretato in modo perentorio e autoritario da Hitler, ma comunque valido. Se per l'opinione pubblica britannica l'accordo rappresent\u00f2 in quel momento un successo che avrebbe garantito la pace e il mantenimento dello \"status quo\" nelle aree di interesse del Regno Unito, per il dittatore tedesco fu un successo diplomatico e allo stesso tempo uno smacco personale: infatti gli avrebbe imposto di agire nei limiti stabiliti dalle potenze democratiche e l'avrebbe costretto ad abbandonare i propositi iniziali di invasione totale della Cecoslovacchia. La conferenza segn\u00f2, inoltre, una sconfitta sia per i francesi, che videro annullati tutti gli sforzi diplomatici dell'ultimo ventennio tesi a stringere rapporti con i paesi dell'aerea danubiana in funzione anti-tedesca, sia per gli italiani, poich\u00e9 ancora una volta Mussolini vide crescere in Europa il peso della dittatura nazista, a scapito dell'influenza italiana..\nPremesse.\nLa politica di \"appeasement\" anglo-francese.\nLa politica britannica di \"appeasement\" verso la Germania hitleriana, convenzionalmente iniziata nel 1935 con l'accordo anglo-tedesco che legittimava il riarmo navale di Berlino, ebbe il proprio culmine tra il marzo e il settembre 1938. Questa politica di compromesso di fronte alla crescente aggressivit\u00e0 della Germania nazista, caldeggiata dal primo ministro conservatore Neville Chamberlain, era nata dalla determinazione britannica nel cercare soluzioni costruttive e pacifiche a problemi difficili, o nei confronti di interlocutori poco propensi al dialogo. L'elemento cardine di tale atteggiamento era ci\u00f2 che Chamberlain aveva definito \u00abequilibrio dei rischi\u00bb: il Regno Unito doveva in ogni modo evitare una sfida simultanea in aree di importanza strategica lontane tra loro, nel tentativo di arginare le politiche bellicose della Germania nazista, dell'Italia fascista e dell'Impero giapponese. Il termine \"appeasement\" si era imposto negli anni 1920 per descrivere l'approccio britannico verso la Repubblica di Weimar, considerata saggia e lungimirante, ma aveva assunto un significato di timorosa politica di concessioni sul finire degli anni 1930. In realt\u00e0 questa politica, nei decenni Venti e Trenta del Novecento, aveva risposto all'esigenza di mediazione tra interessi contrapposti, affinch\u00e9 fosse garantita la preminenza mondiale del Regno Unito. Chamberlain volle collocarsi in questa tradizione, molto pi\u00f9 del suo predecessore Stanley Baldwin, sperando di produrre una \u00abgrande conciliazione dei problemi internazionali, che andasse oltre Versailles, attraverso un'azione di accordi multilaterali concertata dalla Gran Bretagna\u00bb.\nChamberlain era a capo di uno Stato in quel momento orientato decisamente all'isolazionismo e al pacifismo, chiamato oltretutto a tener legati alla propria politica anche i \"Dominions\", ancor pi\u00f9 restii a farsi coinvolgere in conflitti avvertiti come estranei. Nonostante il primo ministro britannico non ignorasse i rischi impliciti della situazione europea, era altrettanto cosciente del fatto che il paese non era ancora in grado di affrontare una guerra sia per ragioni militari che politiche. Fino al 1939 il Regno Unito destin\u00f2 una porzione limitata del prodotto nazionale lordo alle spese militari; per essere pronto a reggere un confronto militare con la Germania, aveva bisogno del tempo che la politica di compromesso avrebbe potuto garantire. La persuasione di Chamberlain circa tale inferiorit\u00e0 militare si intrecciava con gli annosi problemi economici derivati dalla Grande depressione, dato che i governanti britannici si interrogavano sulla possibilit\u00e0 di dare priorit\u00e0 alle spese militari a scapito di quelle necessarie per garantire la stabilit\u00e0 economica. Vi era dunque, nell\"appeasement\", pure una seria motivazione di far uscire la Germania dalla sua \u00abgabbia autarchica\u00bb e magari, in cambio di qualche concessione coloniale, di renderla disponibile a riaprirsi al commercio europeo con reciproci benefici finanziari. Un complesso di ragioni concorreva perci\u00f2 a spingere il primo ministro britannico verso una politica di compromesso nei confronti di Adolf Hitler, anche quando questi, nel 1938, fece capire di voler ricorrere unilateralmente alla forza militare per risolvere la cosiddetta \"questione cecoslovacca\".\nL'altra grande potenza democratica, la Francia, stava vivendo un periodo di grande fragilit\u00e0 politica e di isolamento. Sin dall'immediato dopoguerra aveva stipulato una serie di alleanze militari con la Polonia (1921), la Cecoslovacchia (1924), la Romania (1926) e il Regno dei Serbi, Croati e Sloveni (1927); tuttavia le promesse di assistenza militare erano spesso ambigue e l'aiuto che la Francia avrebbe potuto dare alle nazioni dell'Europa orientale era, in realt\u00e0, assai limitato: del pari irrealizzabile si dimostr\u00f2 la speranza che queste nazioni giungessero a un accordo condiviso per fare fronte comune nei confronti della Germania. Cos\u00ec, nel 1935, Parigi aveva cercato di irrobustire la propia posizione con un accordo con l'Unione Sovietica: la scelta fu controproducente, perch\u00e9 contribu\u00ec solo ad alienarsi i paesi orientali pi\u00f9 piccoli e non garant\u00ec affatto un intervento sovietico in caso di attacco tedesco. Tali insuccessi diplomatici ebbero, inoltre, la conseguenza di rafforzare la posizione della Germania e dell'Italia fascista e di impastoiare la politica estera francese, rimasta pure senza l'appoggio formale del Regno Unito. Infatti, le relazioni tra Londra e Parigi si erano seriamente deteriorate a causa della diffidenza del governo conservatore britannico nei confronti dell'esecutivo di Fronte popolare di L\u00e9on Blum, vittorioso alle elezioni del 1936; l'incompatibilit\u00e0 si era estesa persino nell'affrontare i pericoli comuni che si stavano profilando in Europa. Nel ventennio precedente Parigi, in assenza di un accordo di sicurezza collettivo tra stati democratici, si era rivolta a un sistema di intricate alleanze in funzione antitedesca, mentre Londra aveva adottato una posizione sempre pi\u00f9 isolazionista basata sul mantenimento dei propri interessi, desiderosa com'era di evitare a ogni costo una rigida rete di accordi e patti (ritenuto un catalizzatore dello scoppio della prima guerra mondiale). Nella seconda met\u00e0 degli anni Trenta, con il crescente pericolo rappresentato dal bellicismo fascista nel Mediterraneo e con quello tedesco in Europa dell'est, la Gran Bretagna invece di cooperare e coordinarsi con la Francia di Blum e cercare una strategia comune antifascista, decise di perseguire una politica propria. In particolare il ministro degli Esteri Anthony Eden, segu\u00ec una politica di accordo con la Germania e di riappacificazione con l'Italia di Benito Mussolini, adottando un approccio pragmatico e flessibile nel tentativo di ricondurre i paesi fascisti alla ragione senza coordinarsi con la Francia. Seppur diffidenti nei confronti del dittatore, il 2 gennaio 1937 Eden e Chamberlain siglarono con Roma un \"gentleman's agreement\": partendo dal presupposto della cessazione dell'intervento italiano in Spagna, si vincolavano le due parti a non modificare lo \"status quo\" nel bacino del Mediterraneo e a rispettare i reciproci interessi in tale area. Era il coronamento dell\"appeasement\" nei confronti dell'Italia, per la quale il Regno Unito aveva chiesto ufficialmente la condanna presso la Societ\u00e0 delle Nazioni per aver invaso l'Etiopia, senza per\u00f2 far seguire alcuna seria e concreta iniziativa punitiva. L'\"accerchiamento\" della Francia fu completato dagli avvenimenti in Spagna, dove Francisco Franco si avviava alla vittoria sul legittimo governo repubblicano, anche grazie alla politica di \"non intervento\" voluta da Londra, accettata passivamente da Parigi e che precluse l'invio di armi alla Repubblica spagnola, proprio quando i nazionalisti ricevevano un flusso continuo di armamenti dall'Italia. In ultimo la rimilitarizzazione della Renania (marzo 1936) convinse il Belgio di Leopoldo III, legato alla Francia da accordi militari che risalivano al 1920, a intraprendere una politica di aperta neutralit\u00e0, poich\u00e9 la mossa tedesca aveva di fatto alterato gli accordi di Locarno e aveva imposto a Bruxelles una politica \u00abesclusivamente e integralmente belga\u00bb di fronte all'immobilismo francese. In questo modo cadde l'ultima e importante linea difensiva francese contro la Germania.\nQueste circostanze forzarono la Francia ad accodarsi all\"appeasement\" che, per avere successo, avrebbe dovuto essere condotta da una posizione di superiorit\u00e0. Al contrario, le due potenze occidentali si trovarono a offrire concessioni in una posizione di relativa debolezza: negli anni 1930 nessuna delle due era preparata per difendere globalmente i propri interessi e, pertanto, l\"appeasement\" divenne un modo per prendere tempo. Una soluzione militare era fuori discussione anche a causa dell'incisivit\u00e0 e della pressione dei movimenti pacifisti sulla classe politica che, a sua volta, scontava la propria forte chiusura ideologica: infatti sia il governo britannico, sia quello francese di \u00c9douard Daladier (succeduto nell'autunno 1938 a Blum) nutrivano una viscerale ostilit\u00e0 nei confronti del comunismo e di tutti i suoi rappresentanti sia dentro sia fuori i rispettivi paesi.\nL'annessione tedesca dell'Austria.\nDopo la rischiosa avventura renana la Germania nazista aveva percepito i pericoli che avrebbero comportato ulteriori manovre troppo brusche; non modific\u00f2 i propri progetti, ma adott\u00f2 una maggior circospezione nell'attuarli. Le direttive di Hitler prevedevano un'alleanza globale con i \u00abcugini razziali\u00bb britannici e un'alleanza europea con l'Italia fascista. Le trattative con Londra furono affidate a Joachim von Ribbentrop, inviatovi in qualit\u00e0 di ambasciatore e con il compito specifico di convincere i britannici ad accettare una Germania egemone sul continente europeo, argine del comunismo sovietico e garante di stabilit\u00e0. In cambio, all'Impero britannico sarebbe stata data via libera per il predominio navale, corretto solo dalla restituzione alla Germania delle colonie che le erano state tolte dopo la prima guerra mondiale. Questo tentativo fu vanificato dall'incapacit\u00e0 di von Ribbentrop, ma diede ai tedeschi il tempo necessario per continuare con determinazione l'avvicinamento all'Italia, che in quel momento esercitava una forte influenza politica sull'Austria e che, pertanto, precludeva in parte i collegamenti tedeschi verso i Balcani e il Medio Oriente. Infatti la politica estera fascista, soprattutto dalla fine degli anni 1920, aveva dedicato molte energie per accrescere prestigio e influenza dell'Italia in vista del ritorno sulla scena di potenze uscite sconfitte o ridimensionate dalla prima guerra mondiale (come la Germania o l'URSS, erede dell'Impero russo): in questo senso il fascismo cerc\u00f2 di penetrare nell'area balcanica con un sistema di alleanze e con il controllo totale dell'Adriatico. L'ascesa al potere del nazismo e il putsch di luglio nel 1934 palesarono subito le mire di Hitler verso l'Austria, tanto da spingere Mussolini a stringere strette intese doganali con Austria, Ungheria e a concedere appoggio diplomatico al governo filo-fascista di Vienna, in modo tale da impedire \u2013 o quantomeno ritardare \u2013 l'annessione dell'Austria alla Germania. Ecco perch\u00e9, per Hitler, era fondamentale mostrarsi legato e devoto a Mussolini: per tutto il 1937 corteggi\u00f2 il dittatore italiano con il \"clich\u00e9\" dell'Italia dominante nel Mediterraneo e con l'inevitabilit\u00e0 dell\"Anschluss\", prologo per una Germania padrona nel continente. Il fascino che la potenza militare tedesca suscit\u00f2 in Mussolini durante la sua visita a Berlino a fine settembre lo persuase della necessit\u00e0 di allinearsi alla politica tedesca (specialmente se diretta in senso anti-comunista), nonostante fosse cosciente che ci\u00f2 avrebbe comportato il raffreddamento dei rapporti con il Regno Unito, la Francia, l'Austria e, probabilmente, anche con l'Ungheria. Vice versa, fu una mossa che diede a Hitler la certezza di poter manipolare la politica estera dell'Italia, un paese ancora invischiato nelle vicende spagnole e nella dispendiosa e infruttuosa occupazione dell'Etiopia.\nDal canto suo Mussolini sapeva di aver acquisito in campo internazionale un peso non trascurabile: aveva rinsaldato i suoi legami con i paesi dell'area danubiana, aveva firmato nel marzo 1937 un accordo con la Jugoslavia filo-fascista del reggente principe Paolo Kara\u0111or\u0111evi\u0107 e del primo ministro Milan Stojadinovi\u0107, aveva concluso il \"gentleman's agreement\" con il Regno Unito e, con la vittoria franchista all'orizzonte, stava accarezzando l'idea di trasferire ingenti truppe in Italia meridionale in vista del progettato attacco contro l'Albania. Durante le settimane che seguirono il viaggio di Mussolini in Germania, il Duce fu colto da una vera e propria \u00abfrenesia filogermanica\u00bb e, in tale contesto, fu presa una serie di decisioni che testimoni\u00f2 sia le velleit\u00e0 bellicose dell'Italia, sia i primi segnali di sottomissione all'alleato tedesco. Il 30 ottobre fu richiamato l'ambasciatore italiano a Parigi, il 6 novembre fu firmato il Patto anticomintern e fu riconosciuta la sovranit\u00e0 giapponese sullo stato fantoccio di Manciuku\u00f2; infine, l'11 dicembre Mussolini proclam\u00f2 il ritiro definitivo dell'Italia dalla Societ\u00e0 delle Nazioni. Durante l'incontro tra Hitler e Mussolini, per\u00f2, i due avevano evitato di parlare della questione austriaca: Hitler era cosciente che l'Austria rappresentava il punto sensibile nei rapporti col suo omologo italiano e, al contempo, Mussolini sapeva che non avrebbe potuto assicurarsi l'amicizia del F\u00fchrer senza accondiscendere alla volont\u00e0 tedesca di annettersi lo stato austriaco. Cedette per\u00f2 solamente dopo che Hitler ebbe assicurato di riferire in anticipo a Roma per qualsiasi azione tedesca nella zona danubiana. Ciononostante, quando l'11 marzo 1938 il Duce ricevette un messaggio da Hitler che l'avvertiva dell\"Anschluss\", in realt\u00e0 le truppe tedesche erano gi\u00e0 alla frontiera austro-tedesca; Mussolini prese atto della cosa \"obtorto collo\", un'accettazione passiva dell'operato tedesco che rappresent\u00f2 un grosso smacco per il capo del governo fascista e il crollo di tutta la politica che egli aveva condotto negli ultimi quindici anni nell'area danubiano-balcanica.\nGi\u00e0 in base al verbale redatto durante l'incontro tra Hitler, i principali collaboratori politici e i capi delle forze armate del 5 novembre 1937, la Cecoslovacchia e l'Austria sarebbero stati i primi obiettivi del F\u00fchrer nel riassetto geopolitico europeo; sarebbero quindi venute la Polonia (per le operazioni contro la quale sussisteva, per\u00f2, l'incognita del comportamento dell'Unione Sovietica) e la sconfitta di Francia e Regno Unito, da attuarsi non dopo il 1943-1945. Hitler pensava comunque che si dovesse agire con la massima celerit\u00e0 e cos\u00ec, dopo l'indolore annessione dell'Austria, egli si rivolse alla vicina Cecoslovacchia.\nLa questione dei Sudeti.\nLa repubblica cecoslovacca era nata dalla rovina dell'Impero austro-ungarico con il trattato di Saint-Germain-en-Laye, stipulato durante la conferenza di pace di Parigi del 1919. Si trattava di uno stato multietnico costruito intorno a una regione abitata prevalentemente da cechi e da slovacchi, con una forte presenza, stimata in 3,25 milioni di individui, dei cosiddetti tedeschi dei Sudeti (\"Sudetendeutsche\"), che abitavano principalmente nei territori al confine con Austria e Germania. Vivevano nel territorio della repubblica, inoltre, un milione di ungheresi e ruteni. La Cecoslovacchia, dunque, si trov\u00f2 sin da subito nella condizione di dover gestire le tensioni etniche, con la componente tedesca della popolazione che avvertiva l'attrazione del Reich tedesco, nonostante non ne avesse mai fatto parte.\nParadossalmente i tedeschi dei Sudeti conducevano un'esistenza abbastanza serena, certamente migliore di ogni altra minoranza in Cecoslovacchia o delle minoranze tedesche in Polonia o Italia. Avevano rappresentanti in parlamento, utilizzavano la propria lingua nelle scuole e nei documenti burocratici, godevano di pari opportunit\u00e0 di carriera e pieni diritti di cittadinanza; per loro era stato difficile, soprattutto, rassegnarsi al drastico ridimensionamento dell'egemonia che, sotto gli Asburgo, avevano esercitato in Boemia e in Moravia. Poich\u00e9 per\u00f2 abitavano nelle zone dove era concentrata la maggior parte delle industrie del paese, avevano mantenuto un'ottima condizione di vita e una relativa armonia coi cechi. La crisi economica mondiale del 1929, tuttavia, colp\u00ec con particolare durezza proprio le industrie manufattiere e, di conseguenza, la popolazione tedescofona. Ci\u00f2 contibu\u00ec a destabilizzare la pacifica convivenza fra tedeschi e cechi.\nNel 1933 due terzi dei disoccupati del paese appartenevano alla minoranza germanofona e molti di questi iniziarono a guardare con fascinazione alla rapida ripresa economica della Germania nazista, sostenuta dalla politica del riarmo. Secondo lo storico William L. Shirer, inoltre, fu solo con l'ascesa di Hitler nel 1933 che \u00abil virus del nazionalsocialismo si trasmise ai tedeschi dei Sudeti\u00bb. In quell'anno, fu costituito il partito dei tedeschi dei Sudeti (\"Sudetendeutsche Partei\" o SDP), capeggiato da Konrad Henlein e che, dal 1935, sarebbe stato segretamente sovvenzionato dal ministero degli Esteri tedesco. In due anni il partito sarebbe riuscito a raccogliere la maggioranza dei tedeschi dei Sudeti, con il partito socialdemocratico e il partito comunista come uniche forze politiche alternative. Nel 1936, infatti, il partito filo-nazista di Henlein ottenne il 63% dei voti tra l'elettorato di etnia tedesca. Il governo ceco, conscio del pericolo che ci avrebbe potuto rappresentare, decise importanti concessioni economiche, ammise i tedeschi nella pubblica amministrazione e affid\u00f2 appalti governativi a ditte dei Sudeti; tuttavia, era ormai troppo tardi. Le ingenti sovvenzioni da parte della Germania consentirono a Henlein di abbracciare senza indugi la linea separatista, s\u00ec che nella primavera 1938 (sull'onda dell'annessione tedesca dell'Austria) egli inaugur\u00f2 l'avvio di azioni violente contro gli avversari politici, che port\u00f2 il \"Sudetendeutsche Partei\" al 75% dei consensi durante la campagna elettorale primaverile. A quel punto il governo di Praga accord\u00f2 uno statuto autonomo ai tedeschi e offr\u00ec ulteriori aiuti economici, tuttavia Henlein era determinato alla secessione e Hitler alla guerra.\nIl 24 giugno 1937, per volere di Hitler, il feldmaresciallo von Blomberg aveva tracciato il \"Fall Gr\u00fcn\" (\"Caso verde\"), nome in codice per designare un attacco di sorpresa contro la Cecoslovacchia; ulteriormente elaborato, fu presentato dal dittatore alla conferenza che tenne ai generali il 5 novembre, avvertendoli che la \u00abcalata sui c\u00e8chi\u00bb avrebbe dovuto essere effettuata con velocit\u00e0 fulminea e avrebbe potuto aver luogo \u00abgi\u00e0 nel 1938\u00bb. La facile occupazione dell'Austria in marzo fece apparire il \"Caso verde\" abbastanza urgente; il piano doveva essere messo a punto e cominciarono subito i preparativi per attuarlo. Hitler respinse in ogni caso \u00abl'idea di un attacco strategico da sferrare senza un motivo o una possibile giustificazione\u00bb, a causa dell'ostilit\u00e0 dell'opinione pubblica mondiale che avrebbe potuto creare situazioni critiche; ritenne anche un secondo progetto, un attacco a seguito di discussioni diplomatiche che conducessero gradatamente a una crisi e alla guerra, come non accettabile \u00abperch\u00e9 i c\u00e8chi [i verdi] avrebbero preso misure di sicurezza\u00bb. Almeno per il momento, il F\u00fchrer prefer\u00ec una terza opzione: \u00abAzione fulminea giustificata da un incidente\u00bb, ad esempio l'uccisione di un ministro tedesco nel corso di una dimostrazione antitedesca.\nL'invasione della Cecoslovacchia, ad ogni modo, si presentava sotto una luce ben diversa rispetto a quella dell'Austria, poich\u00e9 la maggior parte della popolazione era avversa a Hitler, al nazismo e all'idea di passare sotto il dominio tedesco. La repubblica era un paese pi\u00f9 ricco e potente dell'Austria, con un esercito di dimensioni notevoli, disciplinato e ben organizzato, che avrebbe mostrato determinazione nel resistere a un'invasione tedesca. Era rimasta inoltre l'unica democrazia nell'Europa centro-orientale, rappresentava uno dei pilastri del cosiddetto \"sistema di Versailles\", e godeva dell'appoggio francese..\nInformati del piano di Hitler di annientare la Cecoslovacchia, la maggior parte degli ufficiali (soprattutto prussiani) and\u00f2 nel panico, non tanto perch\u00e9 non condividessero un simile obiettivo, ma perch\u00e9 contestavano la prematura avventatezza dell'intera operazione, che minacciava di scatenare una guerra europea prima che la Germania fosse adeguatamente preparata. La Cecoslovacchia godeva infatti della protezione di Regno Unito e Francia e un attacco avrebbe rappresentato un atto di aggressione contro uno stato sovrano sul quale \u2013 a differenza del caso austriaco \u2013 la Germania non poteva vantare aveva alcun diritto. In tutta risposta, il F\u00fchrer decise di allontanare coloro che diffidavano del suo operato e delle sue decisioni, prima di imprimere una svolta pi\u00f9 radicale alla politica estera. All'inizio del 1938, il dittatore attu\u00f2 una drastica purga nei vertici diplomatico-militari: uno scandalo ben orchestrato (che sarebbe divenuto noto come scandalo Fritsch-Blomberg) dai servizi segreti consent\u00ec la rimozione del feldmaresciallo Werner von Blomberg e del colonnello generale Werner von Fritsch dai loro posti di massima responsabilit\u00e0 nelle forze armate; Hitler si nomin\u00f2 quindi comandante supremo dell'esercito e si circond\u00f2 di esecutori passivi e inetti, come i generali Wilhelm Keitel e Alfred Jodl. Rimpiazz\u00f2 inoltre il conservatore ministro degli Esteri Konstantin von Neurath con il fidato uomo di partito von Ribbentrop e infine richiam\u00f2 i tre ambasciatori a Roma, Tokyo e Vienna, sostituendoli con altrettanti elementi a lui fedeli\nNonostante ci\u00f2, ancora il 5 maggio 1938 il capo di stato maggiore dell'esercito Ludwig Beck inform\u00f2 Hitler che la Germania non avrebbe potuto vincere una guerra qualora, come riteneva probabile, l'Impero britannico fosse sceso in campo e il 16 distribu\u00ec un memorandum ai generali in cui metteva in guardia dai rischi di un'invasione, ventilando perfino l'ipotesi di ordinare dimissioni di massa in segno di protesta contro Hitler. Gli altri ufficiali per\u00f2, demoralizzati dopo lo scandalo Fritsch-Blomberg e incatenati dalle tradizioni prussiane di non invischiarsi nella politica, rifiutarono a Beck qualsiasi appoggio, anche perch\u00e9 in quei giorni si verific\u00f2 un momento di acuta tensione diplomatica, definito \"crisi di maggio\". Venerd\u00ec 20 il da poco fondato Oberkommando der Wehrmacht (OKW) aveva studiato e sottoposto a Hitler una versione riveduta del \"Caso verde\", ma alcune delle direttive erano trapelate all'estero e scatenarono le pi\u00f9 ampie preoccupazioni i governi di Londra, Parigi, Praga e Mosca; i cechi annunciarono l'inizio della mobilitazione parziale e Regno Unito, Francia e Unione Sovietica dimostrarono (di fronte a ci\u00f2 che sembr\u00f2 loro un'imminente minaccia tedesca) una fermezza e un'unione di cui non avrebbero pi\u00f9 dato prova. Informato dell'iniziativa cecoslovacca, Hitler si lasci\u00f2 andare a un accesso di rabbia, per nulla placato dai dispacci inviatigli all'Obersalzberg dal ministero degli Esteri, nei quali si riportavano le continue chiamate degli ambasciatori britannico e francese per avvertire la Germania che l'aggressione contro la Cecoslovacchia avrebbe significato la guerra in Europa. La pressione diplomatica sui tedeschi si mantenne strenuamente elevata per l'intera finesettimana e in ultimo luned\u00ec 23 maggio, soffocando il proprio orgoglio, Hitler ordin\u00f2 a von Ribbentrop di informare l'ambasciatore ceco che la Germania non aveva intenzioni aggressive nei riguardi della Cecoslovacchia, e che le notizie circa concentrazioni di truppe tedesche alla frontiera erano prive d'ogni fondamento.\nLa crisi di maggio, in ogni caso, non ebbe ripercussioni sulla campagna propagandistica scatenata contro la Cecoslovacchia (definita da Hermann G\u00f6ring \u00abl'inconcepibile creazione [di Versailles]\u00bb) subito dopo l'annessione dell'Austria. La stampa tedesca reclamava la restituzione dei Sudeti e denunciava presunte atrocit\u00e0 nei confronti della minoranza, etichettando Praga \u00abcapitale mondiale degli incendiari\u00bb e \u00abcavallo di Troia del bolscevismo in Europa centrale\u00bb. A fine marzo Henlein si rec\u00f2 a Berlino e il 28 si incontr\u00f2 con Hitler, Ribbentrop e Rudolf Hess, ricevendo istruzioni riassunte dallo stesso Henlein con la frase: \u00abDobbiamo sempre richiedere tanto, da non poter essere mai accontentati\u00bb. Le rivendicazioni della minoranza tedesca in Cecoslovacchia erano dunque per Hitler un mero pretesto per minare l'unit\u00e0 del paese e per confonderne e fuorviarne gli alleati, nascondendo il suo vero scopo, ossia quello dichiarato nel discorso pronunciato il 5 novembre dinanzi ai capi militari. Malgrado quel che era accaduto in Austria, i dirigenti politici franco-britannici non reagirono con la dovuta energia e durante tutta la primavera e l'estate, anzi quasi sino all'inizio della conferenza di Monaco, sembr\u00f2 che i primi ministri Chamberlain e Daladier avessero creduto sinceramente \u2013 come, del resto, la maggior parte del mondo \u2013 che Hitler avesse voluto solo rendere giustizia ai tedeschi dei Sudeti. In effetti, verso la fine della primavera sia Londra che Parigi uscirono dal loro riserbo ed esercitarono pressioni sul governo cecoslovacco affinch\u00e9 facesse ampie concessioni in proposito: il 3 maggio il nuovo ambasciatore tedesco a Londra, Herbert von Dirksen, rifer\u00ec a Berlino che Lord Halifax lo aveva informato di un contatto diplomatico che il governo britannico avrebbe presto presentato a Praga, \u00aballo scopo di indurre Bene\u0161 a dimostrare il pi\u00f9 possibile la sua volont\u00e0 di venire a un accomodamento coi tedeschi dei Sudeti\u00bb. Il 7 gli ambasciatori britannico e francese a Praga esortarono il governo ceco a \u00abfare tutto il possibile per andar incontro alle richieste dei Sudeti\u00bb, cosa che provoc\u00f2 soddisfazione in Hitler e Ribbentrop.\nIl 30 maggio Hitler firm\u00f2 nuove direttive per il \"Caso verde\", in cui avvis\u00f2 i generali della Wehrmacht che l'invasione della Cecoslovacchia sarebbe dovuta avvenire entro il 1\u00b0 ottobre 1938. I dissidi con il generale Beck per\u00f2 non calarono e continuarono per quasi tutta l'estate, fino a quando egli fu costretto a dare le dimissioni il 18 agosto venendo sostituito dal colonnello generale Franz Halder.\nLa strada verso Monaco.\nAgli inizi di settembre gli eventi imboccarono una svolta importante. Pur dopo un'accurata preparazione propagandistica e aver allertato l'esercito, a Hitler era sfuggito quanto Chamberlain fosse determinato a evitare una nuova guerra europea: il primo ministro britannico, in realt\u00e0, non aveva ancora chiarito a s\u00e9 stesso se il dittatore puntasse alla conquista dell'Europa o a riparare i torti del trattato di Versailles; ma, in ogni caso, credette che se gli fosse stata data soddisfazione nella tormentata vicenda ceca, si sarebbero potute scongiurare le ostilit\u00e0. A Norimberga il 12 settembre Hitler minacci\u00f2 di scatenare una guerra se non fosse stato concesso ai tedeschi dei Sudeti il diritto all'autodeterminazione. Venuto a conoscenza di tali dichiarazioni il primo ministro Chamberlain chiese un incontro a Hitler. Nel frattempo, su ordine del F\u00fchrer, i militanti nazisti cechi provocavano intenzionalmente incidenti allo scopo di scatenare la repressione della polizia di Praga e dare a Hitler un pretesto per scatenare l'azione militare. In questo clima di tensione il primo ministro britannico sal\u00ec in aereo alla volta di Monaco e si incontr\u00f2 con il F\u00fchrer dicendosi subito disposto a concedere una revisione dei confini, per venire incontro ai desideri della minoranza di lingua tedesca residente nei Sudeti. Ci\u00f2 non sembr\u00f2 soddisfare Hitler e, di fronte alla spavalderia del dittatore tedesco, Chamberlain ribatt\u00e9 che se non era ammessa altra alternativa se non la guerra non si capiva dunque perch\u00e9 il F\u00fchrer avesse accettato l'incontro. Di fronte a questa obiezione Hitler concesse un nuovo incontro per il 22 nella localit\u00e0 di Bad Godesberg, sulle rive del fiume Reno. Nel frattempo, Chamberlain si era consultato con il suo omologo Daladier che, alla fine, aveva accettato la soluzione compromissoria di limitate concessioni territoriali da parte di Praga: le diplomazie di Londra e Parigi rinnovarono perci\u00f2 le discussioni con la Cecoslovacchia. Nel tardo pomeriggio del 21 settembre l'esecutivo Hod\u017ea, sconcertato dalla nuova posizione dei suoi potenti alleati, si rassegn\u00f2 ad accoglierne il progetto, pur riuscendo a strappare l'assicurazione che si sarebbero dichiarati garanti dell'integrit\u00e0 dello stato cecoslovacco. Bene\u0161 eman\u00f2 un comunicato governativo che spieg\u00f2 con amarezza: \u00abNon abbiamo avuto altra scelta perch\u00e9 siamo stati abbandonati\u00bb ma, in sede privata, dichiar\u00f2 con maggior durezza: \u00abSiamo stati vilmente traditi\u00bb. L'indomani il gabinetto rassegn\u00f2 le dimissioni e il generale Jan Syrov\u00fd, ispettore generale dell'esercito, fu nominato capo di un nuovo \"governo di concentrazione nazionale\". Quello stesso giorno Chamberlain si incontr\u00f2 con Hitler a Bad Godesberg e pot\u00e9 confermargli che i francesi avrebbero accettato di discutere dell'intera questione dei Sudeti, affermando che non ci sarebbero state difficolt\u00e0 a raggiungere un accordo. Tuttavia Hitler ribatt\u00e9 che i recenti episodi di violenza contro la minoranza tedesca dei Sudeti imponevano un'occupazione militare e puntualizz\u00f2 che si sarebbero dovute soddisfare anche le rivendicazioni accampate dai governi autoritario-nazionalisti di Polonia e Ungheria sullo Stato cecoslovacco. Queste notizie provocarono un netto irrigidimento di Praga: Syrov\u00fd e la giunta militare respinsero qualsiasi altra concessione e decretarono la mobilitazione generale. Pure Chamberlain, temendo di incorrere in un'umiliazione internazionale, non pot\u00e9 accettare le nuove pretese tedesche e, alla conclusione dell'incontro, invi\u00f2 a Berlino una delegazione per far presente a Hitler che un'azione unilaterale avrebbe significato l'intervento militare britannico.\nIl F\u00fchrer, ancora fortemente irritato per il risultato dell'incontro con Chamberlain, invit\u00f2 il capodelegazione britannico Sir Horace Wilson al discorso che avrebbe tenuto il 26 settembre al Berliner Sportpalast. Il discorso raggiunse il suo apice quando Hitler scagli\u00f2 una violenta invettiva contro i cechi, tanto che lo storico William L. Shirer, presente tra il pubblico, not\u00f2 che Hitler \u00abraggiunse un parossismo quale non avevo mai ravvisato ... urlava come un matto, gli occhi accesi di fanatismo\u00bb, e dando \u00abletteralmente in smanie\u00bb dichiar\u00f2 che non era pi\u00f9 possibile chiudere gli occhi di fronte all'intollerabile genocidio che i tedeschi dei Sudeti stavano subendo in Cecoslovacchia. Il F\u00fchrer afferm\u00f2 poi che avrebbe marciato personalmente in testa alle sue truppe entro e non oltre il 1\u00b0 ottobre 1938, data prescelta per l'occupazione militare dei Sudeti. Trasportato dalla sua stessa ira e dai fragorosi applausi della folla assiepata nello Sportpalast, secondo Shirer Hitler ebbe comunque \u00abla furbizia di lasciare un appiglio al primo ministro britannico; lo ringrazi\u00f2 infatti per gli sforzi per la causa della pace e ripet\u00e9 che quella era la sua ultima rivendicazione territoriale in Europa\u00bb, affermando infine: \u00abI cechi, noi non li vogliamo!\u00bb.\nLa conferenza.\nSvolgimento dell'incontro.\nProprio nel momento in cui Francia e Regno Unito si stavano preparando alla guerra, Hitler fece inaspettatamente marcia indietro. Egli aveva avuto uno scambio con G\u00f6ring che, al pari dei generali, aveva avvertito il rischio di scatenare una guerra continentale per una questione sulla quale la Germania aveva, di fatto, gi\u00e0 ottenuto ci\u00f2 che voleva. Il braccio destro del dittatore pot\u00e9 dunque organizzare un incontro a quattro con britannici, francesi e soprattutto italiani, i quali suggerirono di rinviare l'invasione a dopo i colloqui. Il F\u00fchrer, persuaso dalle riserve di G\u00f6ring e vedendo nella richiesta di Mussolini una comoda via d'uscita priva di umiliazioni, acconsent\u00ec ai preparativi di una conferenza a Monaco per il 29 settembre.\nAncor pi\u00f9 della disposizione di Mussolini, l'ideale soluzione fu offerta a Hitler dallo stesso Chamberlain il 28 settembre; questi scrisse al F\u00fchrer che era pronto a recarsi a Berlino per discutere nei termini pi\u00f9 favorevoli la questione dei Sudeti, soggiungendo: \u00abnon posso credere che vogliate assumervi la responsabilit\u00e0 di scatenare una guerra mondiale che pu\u00f2 mettere a repentaglio l'intera civilt\u00e0 a causa di alcuni giorni di rinvio nella soluzione di questo \"long standing problem\"\u00bb. Il primo ministro britannico, che fino a poche ore prima aveva parlato chiaramente di guerra, rinunci\u00f2 alla propria posizione e offr\u00ec a Hitler i Sudeti \u00absu un piatto d'argento\u00bb; sollev\u00f2 il dittatore tedesco dal rischio di portare la sua scommessa fino in fondo e, anzi, gli consent\u00ec di passare per un \"pacificatore\" con la complicit\u00e0 di Mussolini.\nFra il 28 e il 29 settembre i governi britannico e tedesco contattarono ufficialmente il Duce e gli comunicarono la novit\u00e0 dell'incontro; Hitler gli fece arrivare anche le condizioni alle quali avrebbe accolto un compromesso e Mussolini accett\u00f2 di farsene interprete. Di prima mattina Hitler si rec\u00f2 a Kufstein, cittadina situata sull'ex frontiera austro-tedesca, per incontrare Mussolini e concertare con lui l'azione comune da svolgere alla conferenza. Nel treno che lo riconduceva a Monaco, Hitler dimostr\u00f2 un umore bellicoso e sulla carta geografica spieg\u00f2 al Duce in che modo intendeva liquidare la Cecoslovacchia; il F\u00fchrer afferm\u00f2 che se i colloqui di quel giorno non avessero avuto un successo immediato sarebbe ricorso alle armi. Il ministro degli Esteri Galeazzo Ciano rifer\u00ec che il F\u00fchrer aggiunse: \u00abDel resto, verr\u00e0 il giorno in cui noi dovremo combattere fianco a fianco contro la Francia e l'Inghilterra\u00bb. Diversamente, i due leader democratici non si incontrarono in anticipo allo scopo di elaborare una strategia comune per fronteggiare i due dittatori: a molti osservatori in contatto con le delegazioni britannica e francese di Monaco questa mancanza di coordinamento risult\u00f2 chiara con il procedere dell'incontro. Apparve inoltre evidente che Chamberlain era venuto a Monaco assolutamente deciso a impedire che qualcuno potesse ostacolare le sue intenzioni di pacificazione.\nLa sera del 29 settembre i quattro statisti si incontrarono ufficialmente a Monaco, per iniziare una conferenza abbastanza anomala: infatti non era stato invitato alcun rappresentante cecoslovacco e nemmeno per l'Unione Sovietica, la cui assenza fu giustificata col pretesto che i dittatori fascisti non avrebbero mai accettato di sedersi allo stesso tavolo con un paese comunista. In realt\u00e0, sembra che Chamberlain credesse che Iosif Stalin non avrebbe mai acconsentito allo smembramento della Cecoslovacchia, cui era legato da un patto di mutua assistenza; a riprova, il 21 settembre il commissario per gli Affari esteri Maksim Maksimovi\u010d Litvinov aveva confermato, a Ginevra, che l'URSS avrebbe considerato valido il suo trattato con Praga e tale decisione era stata ribadita poco dopo dal ministro plenipotenziario russo allo stesso Bene\u0161, che lo aveva convocato. Purtuttavia, il patto ceco-sovietico aveva previsto l'intervento di Mosca a condizione che la Francia fosse scesa in campo, eventualit\u00e0 sfumata dal momento in cui Daladier aveva deciso per l\"appeasement\". I sovietici, perci\u00f2, furono tenuti all'oscuro delle trattative.\nLa bozza dell'accordo era gi\u00e0 stata stilata quella mattina da G\u00f6ring, cui aveva dato veste formale il segretario speciale di von Ribbentrop, Ernst von Weizs\u00e4cker, con la partecipazione di von Neurath (da pochi mesi rimosso dal dicastero degli Esteri). Dato che von Ribbentrop riteneva inevitabili le ostilit\u00e0, i tre ritennero opportuno non informato del documento che, invece, fu subito presentato a Hitler. Ricevuta la sua approvazione, la bozza fu tradotta in francese dall'interprete Paul-Otto Schmidt e quindi consegnata all'ambasciatore Bernardo Attolico; questi riusc\u00ec a mettersi in contatto telefonico con Mussolini (che stava per lasciare Roma in treno) e a esporgli i punti del documento. Il Duce fece proprie le proposte tedesche e, peraltro, la bozza \"italiana\" rappresent\u00f2 l'unico ordine del giorno per una conferenza che, in realt\u00e0, fu caratterizzata da una sorprendente carenza di formalit\u00e0.\nLa conferenza si tenne nel cosiddetto F\u00fchrerbau, situato sulla K\u00f6nigsplatz di Monaco. La prima parte della riunione, dalle 12:45 alle 15:00 circa, fu occupata da questioni preliminari. Daladier fu l'unico a domandare apertamente se si erano ritrovati l\u00ec per sottoporre la Cecoslovacchia a un'amputazione che doveva rafforzare la sua salute, o se fosse un modo per indebolirla e portarla alla morte; Mussolini replic\u00f2 che le intenzioni di Hitler erano state fraintese e che si trattava di consolidare e di rispettare l'esistenza della Cecoslovacchia. Nel pomeriggio l'\u00abiniziativa risolutiva\u00bb della conferenza fu del Duce: nella generale incertezza, con trattative che avanzavano faticosamente, temendo che Hitler o von Ribbentrop guastassero tutto con qualche intervento intempestivo e intransigente, estrasse e illustr\u00f2 la bozza datagli da Weizs\u00e4cker e Schmidt e la present\u00f2 \u00abcome parte integrante di un originale progetto italiano\u00bb \u2013 una mera menzogna, che nei giorni successivi Roma avrebbe cercato di accreditare (cos\u00ec come la tesi che, senza il passo britannico, Mussolini sarebbe intervenuto presso Hitler).\nLo storico Shirer, che consult\u00f2 i verbali tedeschi di Monaco, annot\u00f2 che il primo ministro francese \u00abaccolse favorevolmente le proposte del duce, informate a uno spirito oggettivo e realistico\u00bb e che Chamberlain \u00absi dimostr\u00f2 ben disposto nei confronti delle proposte del duce dichiarando che lui stesso aveva concepito la soluzione [del problema] proprio nei termini di tali proposte\u00bb. L'ambasciatore britannico al seguito di Chamberlain, Nevile Henderson, pens\u00f2 che Mussolini \u00abavesse presentato, con tatto e come propria, una combinazione delle proposte di Hitler e di quelle anglo-francesi\u00bb, mentre l'ambasciatore Andr\u00e9 Fran\u00e7ois-Poncet ebbe l'impressione che i convenuti alla conferenza lavorassero sulla base di un memorandum britannico \u00absteso da Horace Wilson\u00bb. Una volta accolte cos\u00ec favorevolmente quelle che sembravano essere le proposte italiane, furono discussi alcuni particolari riguardanti i risarcimenti che spettavano ai cechi costretti a lasciare propriet\u00e0 e bestiame, particolari che Hitler respinse urlando a Chamberlain: \u00abIl nostro tempo \u00e8 troppo prezioso per essere sciupato in simili trivialit\u00e0!\u00bb. In seguito a questa violenta reazione, il primo ministro britannico non diede seguito alla questione.\nFin da subito Chamberlain insistette affinch\u00e9 durante la conferenza potesse essere presente un rappresentante ceco o, almeno, che fosse messo a disposizione in caso di necessit\u00e0 o rassicurazioni circa le reali possibilit\u00e0 di Praga di rispettare gli accordi. Di fatto, il Regno Unito \u00abnon poteva fornire alcuna garanzia che il territorio [dei Sudeti] sarebbe stato evacuato entro il 10 ottobre se non fosse pervenuta nessuna assicurazione al riguardo da parte del governo c\u00e8co\u00bb; Daladier appoggi\u00f2 la richiesta di Chamberlain e aggiunse che il governo francese \u00abnon avrebbe tollerato in alcun modo un ritardo in tal senso da parte del governo c\u00e8co\u00bb. Hitler rifiut\u00f2 seccamente la presenza di qualsiasi funzionario cecoslovacco e ne nacque una breve discussione con Chamberlain (Daladier non contest\u00f2 il dittatore): alla fine si riusc\u00ec a ottenere la piccola concessione di mettere a disposizione, \u00abnella stanza accanto\u00bb, un rappresentante del governo Syrov\u00fd. Nella sessione del pomeriggio due funzionari della Cecoslovacchia, l'ambasciatore ceco a Berlino dottor Vojt\u011bch Mastn\u00fd e il rappresentante del ministero degli Esteri dottor Hubert Masa\u0159\u00edk, giunsero a Monaco e vennero accompagnati in una sala vicino a quella in cui si stava svolgendo la conferenza; praticamente ignorati per tutto il pomeriggio, solo intorno alle 19:00 vennero avvicinati dal diplomatico al seguito di Chamberlain, Frank Ashton-Gwatkin, che comunic\u00f2 loro che era stato raggiunto un accordo generale (i cui dettagli ancora non potevano essere divulgati) ancor pi\u00f9 duro di quanto le proposte iniziali franco-britanniche non fossero. Alla domanda di Masarik se i due inviati non potessero avere udienza presso il F\u00fchrer, Ashton-Gwatkin ribatt\u00e9 che ignoravano \u00abquanto fosse difficile la situazione delle grandi potenze\u00bb e che non potevano capire \u00abquanto era stato arduo negoziare con Hitler\u00bb, per cui la loro richiesta era fuori discussione. Alle 20:00 anche Sir Horace Wilson ricevette i due rappresentanti e li mise al corrente dei principali punti dell'accordo di fronte a una carta geografica dei territori dei Sudeti, indicando le zone che il governo ceco avrebbe dovuto far immediatamente sgombrare. Le proteste dei due non sortirono alcun effetto e il funzionario britannico tronc\u00f2 loro la parola, dichiarando mente lasciava la stanza che non vi era altro di cui discutere. Le rinnovate proteste di Mastn\u00fd e Masa\u0159\u00edk non servirono a nulla e, anzi, Ashton-Gwatkin li inform\u00f2 con laconicit\u00e0 che: \u00abse non accettate [l'accordo] dovrete regolare i vostri conti con la Germania assolutamente da soli. Forse i francesi ve lo diranno in termini pi\u00f9 cortesi, ma, credetemi, questo \u00e8 anche il loro punto di vista. Essi si sono disinteressati della cosa\u00bb.\nAlle ore 21:00 circa la seduta fu sospesa per consentire ai partecipanti di cenare; i lavori ripresero alle 01:00 del 30 settembre e dopo meno di un'ora Hitler, Chamberlain, Mussolini e Daladier apposero le proprie firme all'accordo di Monaco: l'esercito tedesco fu cos\u00ec autorizzato a marciare sulla Cecoslovacchia il 1\u00b0 ottobre, data che il F\u00fchrer non manc\u00f2 di ribadire, e a completare l'occupazione della regione dei Sudeti entro il 10. Hitler aveva ottenuto tutto ci\u00f2 che a Godesberg gli era stato negato, ancorch\u00e9 solo dopo aver agito all'interno del quadro che era stato dettato dalle potenze vincitrici del 1918, una costrizione che gli caus\u00f2 frustrazione e rabbia.\nI termini dell'accordo.\nL'accordo si articol\u00f2 nei seguenti punti:\nFu redatto un protocollo aggiuntivo che conteneva la desiderata garanzia franco-britannica sui nuovi confini contro un'aggressione non provocata: italiani e tedeschi, per\u00f2, subordinarono tale richiesta alla soluzione delle controversie di frontiera della Cecoslovacchia con l'Ungheria e la Polonia. Mezz'ora dopo fu comunicato al governo cecoslovacco la firma dell'accordo, il quale dovette accettare cos\u00ec l'imposizione delle altre potenze.\nPrima del suo ritorno a Londra, Chamberlain ebbe un ulteriore breve incontro con Hitler e ottenne che firmasse un documento nel quale si ribadiva l'importanza primaria delle buone relazioni anglo-tedesche per la pace in Europa; si affermava che l'accordo di Monaco e l'accordo navale anglo-tedesco avrebbero rappresentato gli intenti collaborativi e il desiderio dei due paesi di adoperarsi per il mantenimento di reciproche buone relazioni; si sentenziava che il \u00abmetodo della consultazione sarebbe stato adottato per trattare ogni altra questione che potesse sorgere tra i due paesi\u00bb, data la risolutezza degli sforzi per \u00abrimuovere le possibili fonti di divergenza e cos\u00ec contribuire ad assicurare la pace in Europa\u00bb. L'interprete Schmidt, nella sua relazione ufficiale sulla conferenza, annot\u00f2 che il F\u00fchrer \u00abader\u00ec con una certa riluttanza\u00bb alle richieste del primo ministro britannico, spinto quasi unicamente dal desiderio di \u00abfar piacere a Chamberlain\u00bb, il quale \u00abringrazi\u00f2 vivamente il F\u00fchrer ... sottolineando il grande effetto psicologico che egli si attendeva da tale documento\u00bb.\nAnalisi e conseguenze.\nIl 20 novembre fu fissata l'intesa definitiva sui confini e la Cecoslovacchia trasfer\u00ec alla Germania circa \u00a0km\u00b2 di territorio in cui risiedevano circa tedeschi dei Sudeti e cechi e nel quale, inoltre, si trovavano tutte le opere fortificate costruite nel periodo interbellico con lo scopo di erigere una salda linea difensiva per proteggere il confine con la Germania. L'accordo di Monaco ebbe effetti devastanti sull'economia della Cecoslovacchia, a cominciare dalle reti ferroviarie e stradali e dai sistemi di comunicazioni, di fatto smembrati o requisiti dalla Germania. Lo storico Shirer riporta cifre di fonte tedesca che dichiarano, per la repubblica cecoslovacca, la perdita del 66% dei giacimenti di carbone e dell'80% di quelli di lignite, dell'86% della produzione chimica e dell'80% sia dell'industria cementizia che di quella tessile; Berlino inglob\u00f2 anche l'equivalente del 70% della produzione di ferro, acciaio, energia elettrica e il 40% delle foreste fornitrici di legname da costruzione. Il capo alle operazioni della Wehrmacht colonnello generale Jodl, che doveva la propria posizione a Hitler, non lesin\u00f2 nel proprio diario le lodi \u00ab[al] genio del F\u00fchrer e [al]la sua decisione di non indietreggiare nemmeno dinanzi a una guerra mondiale\u00bb e si augur\u00f2 che, a fronte della seconda conquista senza spargimento di sangue, \u00ab[...] gli increduli, i deboli e i dubitosi si convertano e si attengano a questa linea\u00bb.\nNel 1938 la guerra fu evitata perch\u00e9 nessuna delle potenze coinvolte era in realt\u00e0 pronta a rischiarla. Secondo lo storico britannico Richard Overy, il patto di Monaco \u00abnon fu un accordo onorevole perch\u00e9 lasci\u00f2 i cechi alla merc\u00e9 della diplomazia delle grandi potenze, proprio com'era avvenuto nel 1919, ma imped\u00ec temporaneamente a Hitler di fare quello che voleva in Europa centrale\u00bb; tuttavia egli ritiene che, dati il contesto diplomatico in cui erano costrette a muoversi Parigi e Londra, il progressivo disgregarsi dell'ordine geopolitico in Europa, nel Mediterraneo e in Estremo oriente e la pressione dell'opinione pubblica contro la guerra, \u00abl'accordo di Monaco rappresent\u00f2 comunque una soluzione realistica e di equilibrio tra interessi e risorse occidentali\u00bb. Nel dopoguerra, gli storici considerarono la conferenza come un punto di svolta nella politica europea nella prima met\u00e0 del Novecento, anche se ci\u00f2 non fu immediatamente evidente per i contemporanei. Chamberlain fu universalmente acclamato quale salvatore della pace e si diffuse l'impressione che si potesse ancora stabilire un ordine alternativo solo con la revisione del trattato di Versailles; in particolare, aveva generato ottimismo l'apparente riconoscimento hitleriano della qualifica di arbitri a Regno Unito e Francia: Chamberlain era partecipe di questo sentimento e pens\u00f2 di avere ancora un margine di manovra per raggiungere l'obiettivo di una conciliazione generale, tanto da ritenere non lontane discussioni su quelle questioni economiche e coloniali che erano considerate gli ultimi ostacoli alla stipula di un accordo duraturo.\nHitler consider\u00f2 invece l'accordo di Monaco una delusione e, in seguito, come il suo pi\u00f9 grande errore. La \"lezione di Monaco\" lo spinse a meglio programmare la preparazione e l'inizio di una guerra europea, per non ricadere in ci\u00f2 che defin\u00ec defin\u00ec il risultato scoraggiante del 1938. In particolare, cominci\u00f2 a delineare la necessit\u00e0 di sconfiggere la Francia e di escludere dal continente il Regno Unito, per poter intraprendere quella che era considerata la sacra missione del nazismo: abbattere l'Unione Sovietica e accedere cos\u00ec ai grandi spazi dell'Europa orientale per insediarvi il popolo tedesco. Il governo tedesco diede inizio a un'intensa campagna propagandistica, per ridurre la riluttanza popolare di fronte alla guerra, e impresse una decisa accelerazione al riarmo, dando soprattutto impulso alla Luftwaffe e alla Kriegsmarine, le armi migliori per affrontare i britannici e infliggere loro duri colpi; circa la Francia, si era percepito abbastanza chiaramente che era del tutto restia a combattere. In campo diplomatico la dirigenza nazista segu\u00ec due linee parallele: da una parte Hitler cerc\u00f2 di avvicinare alcune potenze di maggior prestigio e dall'altra di convincere alcuni paesi, sul confine orientale tedesco, ad accettare protezione per garantire un fronte orientale tranquillo mentre la Wehrmacht si sarebbe scatenata a occidente. In entrambi i casi furono colti un successo e un fallimento. Tra le due potenze maggiori prescelte, Italia e Impero giapponese, solo la prima fin\u00ec per legarsi alla Germania in modo definitivo e, per la sicurezza dei confini orientali, Berlino estese la propria influenza sull'Ungheria e concluse persino un'incredibile intesa con l'Unione Sovietica (che previde, tra le altre cose, l'annessione tedesca della Lituania). Tuttavia non riusc\u00ec a trovare alcun compromesso con la Polonia riguardo Danzica e l'omonimo corridoio, ragion per cui la Germania matur\u00f2 atteggiamenti sempre pi\u00f9 bellicosi nei confronti del paese vicino.\nLe reazioni dell'opinione pubblica.\nIn Europa i giornali e le trasmissioni radiofoniche resero evidente il generale e sentito sollievo dell'opinione pubblica per lo scampato pericolo, pure in Germania: il servizio segreto delle SS aveva infatti segnalato tra la popolazione segni di una \u00abpsicosi bellica\u00bb, che si era protratta fino alla firma dell'accordo di Monaco, e sottoline\u00f2 che \u00abin riferimento alla superiorit\u00e0 del nemico, \u00e8 affiorato un disfattismo inaspritosi in feroce critica verso \"l'avventurismo del Reich\"\u00bb. Le informative rivelarono, inoltre, che molti cittadini erano convinti che l'annessione di un'area in grave crisi economica come i Sudeti avrebbe gravato la Germania di un pesante fardello, al punto che nei giorni di massima tensione si erano registrati massicci ritiri di liquidit\u00e0 dalle banche, avvenuti in un clima di panico; molti abitanti delle zone limitrofe alla Cecoslovacchia avevano gi\u00e0 impacchettato beni e averi, pronti a fuggire verso ovest. Al Sicherheitsdienst non sfugg\u00ec, poi, che molti tedeschi avevano preferito informarsi sulle emittenti radiofoniche straniere, accrescendo cos\u00ec il proprio pessimismo. Indubbiamente la maggior parte delle persone riteneva giustificate le ambizioni tedesche nella regione dei Sudeti, ma era pur vero che non pensava a una guerra per vederle esaudite, perch\u00e9 \u2013 stando ad alcuni rapporti dei servizi segreti di luglio \u2013 nessuno sembrava essere convinto che la Germania, da sola, potesse avere la meglio in uno scontro contro Francia e Regno Unito. Lo storico Richard Evans riporta la pregnante testimonianza di una cittadina tedesca, Louise Solmitz, la quale nel suo diario scrisse: \u00abFinalmente possiamo tornare a vivere, tranquilli e felici. Ci siamo tolti dallo stomaco un peso terribile ... Un risultato unico, assolutamente strepitoso: ottenere i Sudeti mantenendo la pace con Francia e Inghilterra\u00bb. Sempre Evans ha riportato un episodio rivelatore di questo stato d'animo: il 27 settembre 1938 il dittatore aveva organizzato una parata militare per le strade di Berlino in concomitanza con la fine della giornata lavorativa, garantendo quindi, potenzialmente, una cospicua cornice al corteo di autocarri e mezzi corazzati che si apprestava a muovere verso la Cecoslovacchia. Ma i berlinesi \u00abcontrariamente alle aspettative di Hitler si precipitarono nelle stazioni della metropolitana. Nessuno volle saperne di assistere alla sfilata [...]\u00bb.\nIn seno alle alte sfere naziste si profil\u00f2 il raffreddamento dei rapporti tra Hitler e G\u00f6ring, poich\u00e9 proprio il corpulento ministro aveva premuto per realizzare la conferenza e trovare un compromesso con le potenze occidentali, e l'avvicinamento progressivo del F\u00fchrer a von Ribbentrop e Heinrich Himmler, due uomini di partito che in quel frangente si erano mostrati risoluti all'idea di una guerra. L'esito pacifico della crisi ebbe l'effetto collaterale di ridurre al silenzio i cosiddetti congiurati che avevano pianificato un colpo di Stato di fronte all'arrischiata avventura hitleriana. L'opposizione si era strutturata attorno al capo di stato maggiore dell'esercito Halder, al capo dell'Abwehr ammiraglio Wilhelm Canaris e al comandante del distretto militare di Berlino generale di corpo d'armata Erwin von Witzleben, che avevano stabilito legami con personalit\u00e0 provenienti dagli ambienti conservatori come Hans Oster (noto per aver gi\u00e0 ordito piani contro il F\u00fchrer), Hjalmar Schacht, Carl Friedrich Goerdeler, alti funzionari degli Esteri come von Weizs\u00e4cker, Adam von Trott zu Solz e Hans-Bernd von Haeften, infine esponenti della burocrazia tra i quali Hans Bernd Gisevius e il conte Peter Yorck von Wartenburg. Questo gruppo eterogeneo era per\u00f2 minato da serie debolezze, prima tra tutte la condivisione degli obiettivi hitleriani in politica estera, dato che il loro dissenso era legato piuttosto all'eccessiva aggressivit\u00e0 del governo nazista, e, in secondo luogo, la mancanza di qualsiasi appoggio o testa di ponte tra le file del partito: anzi, lo scandalo Fritsch-Blomberg e l'inaspettato, incruento successo in Austria avevano messo in minoranza il ministero degli Esteri e il corpo ufficiali, quest'ultimo in particolare screditato da G\u00f6ring, che subito dopo l'annessione aveva insinuato avesse \u00abuno spirito di pusillanimit\u00e0; uno spirito che va sradicato!\u00bb. L'opposizione era, dunque, sostanzialmente impotente e anche nel caso di un fallimento della conferenza, nell'opinione dello storico Shirer, i congiurati non avrebbero trovato appoggi fuori dall'esercito \u00abe le prospettive di riuscita, pertanto, erano alquanto magre\u00bb.\nA Roma, Mussolini fu accolto da una folla festante ed egli si affacci\u00f2 dal balcone di palazzo Venezia per pronunciare poche e stringate parole: \u00abCamerati! Voi avete vissuto ore memorabili. A Monaco noi abbiamo operato per la pace secondo giustizia. Non \u00e8 questo l'ideale del popolo italiano?\u00bb; dovette comunque tornare al balcone molte volte, richiamato dalla folla. Secondo lo storico Renzo De Felice, un entusiasmo cos\u00ec spontaneo e convinto attorno al Duce si era avuto solamente il giorno della proclamazione dell'Impero nel maggio 1936. La conferenza fu, per Mussolini, un trionfo non ricercato e una sorpresa per la gioia che aveva generato. Tra la popolazione vi era grande soddisfazione per aver evitato la guerra e aver visto l'Italia assumere il ruolo di arbitro internazionale, a cui \"obtorto collo\" le democrazie si erano dovute rivolgere e che Hitler aveva ascoltato; eppure il Duce, forse, dopo anni di propaganda guerrafondaia non fu contento di osservare quanto giubilo fosse scaturito da un accordo di pace. De Felice ritiene che l'atteggiamento degli italiani non fosse tanto rivolto verso l'\u00abartefice geniale di Monaco\u00bb, bens\u00ec nei confronti del \u00absalvatore della pace\u00bb, il che secondo Mussolini denot\u00f2 mancanza di \u00abdignit\u00e0\u00bb e di \u00abspirito di sacrificio\u00bb, cos\u00ec come \u00abgretto egoismo borghese\u00bb e \u00abpacifismo\u00bb, paure non diverse quindi da quelle delle \u00abputride democrazie\u00bb. Ci\u00f2 dimostrava che l'\"uomo nuovo fascista\" era ben lungi dall'essere stato plasmato e le informative della polizia confermarono che lo stato d'animo degli italiani era perlopi\u00f9 orientato verso la pace.\nIl capo del governo britannico ritorn\u00f2 in patria accolto trionfalmente come garante della pace. Chamberlain defin\u00ec il patto come l'assicurazione della \u00abpace del nostro tempo\u00bb, ma non mancarono le voci di protesta: il giorno seguente il primo lord dell'ammiragliato Duff Cooper si dimise, denunci\u00f2 che l'accordo significava guerra imminente e non pace, e sostenne che le dichiarazioni del primo ministro avrebbero giustificato a fatica il necessario riarmo. L'ammiraglio aveva ragione, dato che gi\u00e0 a fine ottobre Hitler si volse contro la Polonia e il 21 segnal\u00f2 Memel in Lituania come obiettivo secondario; a fine novembre il \"News Chronicle\" rifer\u00ec persino che la Wehrmacht stava marciando su Praga. Sebbene la notizia non fosse esatta, la credibilit\u00e0 delle dichiarazioni hitleriane circa le ultime rivendicazioni svan\u00ec del tutto, peraltro senza alcuna reazione o seria opposizione da parte delle democrazie, in realt\u00e0 incapaci di assumersi la fattiva difesa dei nuovi confini cecoslovacchi. Winston Churchill sintetizz\u00f2 le conseguenze di Monaco nel suo discorso alla Camera dei comuni del 5 ottobre: \u00abAbbiamo subito una disfatta totale e senza scusanti ... Ci troviamo dinanzi a un disastro di prima grandezza. La via lungo il Danubio ... la via al Mar Nero \u00e8 stata aperta [ai tedeschi] ... Tutti i paesi dell'Europa centrale e del bacino danubiano verranno assorbiti, l'uno dopo l'altro, nel vasto sistema della politica nazista ... E non pensate che questa sia la fine. \u00c8 soltanto l'inizio ...\u00bb.\nIl primo ministro francese, atterrato all'aeroporto di Parigi-Le Bourget il 30 settembre, al contrario delle sue aspettative trov\u00f2 una folla festante ad accoglierlo; sorpreso da tale reazione da parte dell'opinione pubblica francese, alcuni testimoni riferirono nel dopoguerra che egli avesse esclamato \u00abChe imbecilli!\u00bb. Daladier era ben cosciente che la popolazione non aveva afferrato cosa davvero avesse significato l'accordo di Monaco, ovvero una cocente sconfitta diplomatica per la Francia: egli sapeva che, con la sua firma, aveva suggellato il tradimento di Parigi verso la Cecoslovacchia. Il 1\u00ba ottobre il colonnello Charles de Gaulle, in quel momento di stanza alla guarnigione di Metz, scrisse alla moglie Yvonne: \u00abI francesi [...] lanciano grida di gioia, mentre le truppe tedesche entrano trionfanti nel territorio di uno Stato che noi stessi abbiamo costruito, di cui dovremmo garantire i confini e che \u00e8 nostro alleato. Pian piano ci abituiamo al senno di poi e all'umiliazione [...]\u00bb.\nLa fine della Cecoslovacchia.\nL'esito della conferenza spinse la Polonia a procedere speditamente con le proprie rivendicazioni nei confronti della Cecoslovacchia. Gi\u00e0 il 30 settembre 1938 la giunta militare di Varsavia chiese la cessione della striscia di territorio intorno a T\u011b\u0161\u00edn sul confine settentrionale cecoslovacco, dove risiedeva una forte minoranza di lingua polacca; il governo ceco non pot\u00e9 far altro che accettare passivamente, il 2 ottobre reparti meccanizzati polacchi occuparono la zona e i generali polacchi \u00absottoposero l'area annessa ad un processo di polonizzazione e di autoritarismo gi\u00e0 impiantate nel paese\u00bb. L'operato di Varsavia fu presto imitato dall'ammiraglio reggente Mikl\u00f3s Horthy, capo di Stato ungherese, che accamp\u00f2 presunti diritti sulle zone cecoslovacche lungo la frontiera, abitate in prevalenza dalla minoranza magiara; le forze armate di Budapest in quel momento, per\u00f2, erano in pieno processo di espansione e ricostruzione e difettavano ancora di ampie capacit\u00e0 operative, per cui Horthy prefer\u00ec la strada dei negoziati diplomatici, pur condotti in un'atmosfera tesa e con scarse aperture per Praga. Le offerte cecoslovacche di offrire una larga autonomia alle zone abitate dalla minoranza magiara fu respinta sprezzantemente dai diplomatici ungheresi. La controversia fu infine risolta con la mediazione dell'Italia e il benestare tedesco (primo arbitrato di Vienna), cos\u00ec il 2 novembre circa \u00a0km\u00b2 di territorio abitati da circa 1 milione di persone, di cui slovacchi o cechi, furono ceduti all'Ungheria. Nel corso delle trattative spicc\u00f2 la completa assenza di rappresentanti francesi e britannici, prova eloquente della repentina perdita di influenza in Europa centro-orientale a tutto vantaggio delle potenze dell'Asse e soprattutto della Germania Ladislav De\u00e1k, \"Viedensk\u00e1 arbitr\u00e1\u017e 2. November 1938. Dokumenty, zv. 1 (20. september \u2013 2. november 1938\", Martin, Matica Slovensk\u00e1, 2002, pp. 9, 24&lt;/ref&gt;\nIl governo di concentrazione nazionale di Syrov\u00fd, durante le dure trattative con Horthy, aveva dovuto anche gestire l'esplodere di antichi contrasti economici, sociali e religiosi tra le comunit\u00e0 ceche e slovacche, pur con scarso successo: il 7 ottobre, infatti, i capi dei partiti politici slovacchi istituirono una regione autonoma con un proprio governo, nominalmente ancora parte dello Stato cecoslovacco. Alla disperata ricerca di appoggi, la Cecoslovacchia decise di adottare metodi pi\u00f9 vicini alle politiche tedesche e la giunta militare us\u00f2 la mano pesante nei confronti di comunisti e socialdemocratici; intanto, le autorit\u00e0 slovacche di Bratislava crearono uno Stato a partito unico deputando l'applicazione delle sue linee programmatiche a una forza paramilitare, la Guardia di Hlinka. Il sistema di Versailles in Europa orientale, a lungo curato dalla Francia, croll\u00f2 definitivamente il 25 febbraio 1939 con l'adesione dell'Ungheria al Patto anticomintern e l'offerta di \"amicizia\" del governo rumeno alla Germania: in entrambi i Paesi danubiani si assist\u00e9 a una brusca virata a destra e all'intensificazione dei provvedimenti antisemiti, una politica gi\u00e0 seguita del resto dalla Polonia.\nAccettato con riluttanza dal F\u00fchrer, l'accordo rappresent\u00f2 solo una battuta d'arresto all'espansionismo tedesco-nazista: l'occupazione integrale della Cecoslovacchia avrebbe garantito da una parte un vantaggio strategico per le pianificate operazioni contro la Polonia, dall'altra l'assorbimento di importanti stabilimenti industriali militari (come la \u0160koda), di giacimenti minerari, impianti siderurgici, tessili e vetrari, oltre a manodopera qualificata. L'opportunit\u00e0 di accaparrarsi la repubblica in difficolt\u00e0 fu offerta a Hitler dal rapido deteriorarsi dei rapporti tra cechi e slovacchi, divisi circa questioni finanziarie: la tensione tra le due etnie si inaspr\u00ec al punto che, il 10 marzo 1939, Praga invi\u00f2 l'esercito a Bratislava per scongiurare una possibile secessione slovacca. Dopo frenetiche trattative, i capi nazionalisti slovacchi guidati dal partito clerico-fascista di monsignor Jozef Tiso concordarono con il governo nazionale uno statuto federativo, ma poi volarono a Berlino per ottenere la protezione personale di Hitler; il 14 marzo proclamarono l'indipendenza e da quel momento il regime autoritario-nazionalista di Tiso divenne uno dei pi\u00f9 fidati satelliti della Germania. Di fronte all'imminente dissoluzione dello stato cecoslovacco, anche il presidente della repubblica Emil H\u00e1cha si rec\u00f2 a Berlino per incontrare Hitler: fu per\u00f2 messo di fronte alla minaccia di un bombardamento aereo della capitale e informato che l'esercito tedesco era gi\u00e0 sul confine. Dopo essere svenuto, H\u00e1cha si riprese e telefon\u00f2 a Praga per ordinare di non opporre resistenza all'invasione, quindi nelle prime ore del 15 marzo firm\u00f2 un documento che autorizzava l'instaurazione di un protettorato tedesco sul suo paese.\nAlle 06:00 della stessa giornata, dunque, le truppe tedesche oltrepassarono il confine ceco e intorno alle 09:00 entrarono a Praga, dove furono accolte da ostilit\u00e0 generalizzata; all'arrivo di Hitler le strade della capitale erano deserte. Il giorno seguente fu costituito per decreto il Protettorato di Boemia e Moravia (\"Reichsprotektorat B\u00f6hmen und M\u00e4hren\"), furono ripristinate le antiche denominazioni asburgiche e tutte le istituzioni cecoslovacche furono abolite: rimase solo un esecutivo ceco sotto la presidenza di H\u00e1cha, ma il vero potere era detenuto dal governatore, l'ex ministro degli Esteri von Neurath. In un primo momento von Neurath tenne una linea tutto sommato moderata, ma, sotto l'incitamento di Karl Hermann Frank, comandante delle SS e delle forze di polizia del Protettorato (\"SS-und Polizeif\u00fchrer\"), iniziarono migliaia di arresti di comunisti o presunti tali, di socialdemocratici ed esuli tedeschi, interrogatori della Gestapo, deportazioni verso i campi di concentramento della Germania. L'occupazione di un territorio \"non germanico\", dopo settimane di rassicurazioni, diede prova definitiva della malafede di Hitler e di come egli considerasse carta straccia qualsiasi trattato, compreso il sofferto accordo di Monaco che, per pochi mesi, era sembrato essere inviolabile all'opinione pubblica internazionale e rappresentare un nuovo inizio. Gli eventi del marzo 1939 inflissero un duro colpo anche ai pi\u00f9 tenaci fautori della politica di \"appeasement\", sostanzialmente abbandonata con la presa di coscienza che la politica estera perseguita da Hitler non mirava a conquistare posizioni di forza da cui trattare, ma a realizzare un progetto ideologico con cui \u00abgiungere con la forza al dominio del mondo\u00bb.\nIl lembo orientale del paese ormai al collasso, il 15 marzo si dichiar\u00f2 a sua volta indipendente con il nome di Repubblica dell'Ucraina carpatica, sotto la guida di Augustin Volo\u0161in, e proclam\u00f2 l'ucraino lingua unica e ufficiale; lo stesso giorno la neonata repubblica fu invasa dall'esercito ungherese, che incontr\u00f2 una debole resistenza da parte delle truppe irregolari dell'Ucraina carpatica e dell'esercito cecoslovacco, che fu costretto a riparare in Romania."}
{"id": "38514", "revid": "486946", "url": "https://it.wikipedia.org/wiki?curid=38514", "title": "Accordo di Monaco", "text": ""}
{"id": "38515", "revid": "2064471", "url": "https://it.wikipedia.org/wiki?curid=38515", "title": "Mary Leakey", "text": "Biografia.\nSuo padre, Erskine Nicol, era un famoso pittore paesaggista, e la giovane Mary Leakey trascorse molta della sua adolescenza in Europa, specialmente nella Dordogna e a Les Eyzies, una regione ricca di siti preistorici ed archeologici, ai quali lei si interess\u00f2 subito.\nNel 1926, alla morte del padre, torn\u00f2 a Londra con la madre, ma la ragazza si rivel\u00f2 uno spirito ribelle e venne espulsa da due scuole cattoliche.\nNel 1930 intraprende studi universitari di archeologia e biologia specializzandosi in paleoantropologia e lavorando come illustratrice scientifica.\nIncontr\u00f2 Louis Leakey all'Universit\u00e0 di Cambridge nel 1933. Fra i due nacque subito una relazione amorosa che condurr\u00e0 alle nozze nel 1936. L'anno successivo Mary partecip\u00f2 alla missione di scavi del marito in Kenya e cos\u00ec fu per gli anni successivi.\nUna delle importanti scoperte archeologiche di Mary fu quella del primo teschio fossile di \"Proconsul\", un primate estinto del Miocene.\nNel 1959 Mary e il marito fecero la loro prima grande scoperta: un cranio ben conservato di \"Australopithecus boisei\", che chiamarono \"Zinyanthropus boisei\", o pi\u00f9 semplicemente \"Ziny\". Era il primo ben conservato e anche il pi\u00f9 antico resto di ominide conosciuto all'epoca. Il sistema di datazione potassio-argon, applicato alle ceneri vulcaniche, gli assegn\u00f2 infatti un'et\u00e0 di un milione e ottocentomila anni. \u2018'Ziny'\u2019 (chiamato anche \"schiaccianoci\" per l'eccezionale potenza delle sue mascelle), rese di colpo la famiglia Leakey famosa in tutto il mondo.\nDalla met\u00e0 degli anni sessanta la donna si trasfer\u00ec praticamente in pianta stabile nella Gola di Olduvai, in Tanzania, spesso da sola, mentre il marito lavorava ad altri progetti.\nNel 1964 marito e moglie ebbero un altro successo: scoprirono una nuova specie, pi\u00f9 antica dell'\"erectus\" di un milione di anni. Viene battezzata \"Homo habilis\", dalla sua capacit\u00e0 di scheggiare ciottoli. I reperti consistevano in quattro frammenti di cranio che chiamano \"Cindy\", \"George\", \"Johnny\" e \"Twiggy\". I resti erano incompleti, ma il grande lavoro di ricostruzione evidenzi\u00f2 una capacit\u00e0 cranica di 650 centimetri cubi, decisamente superiore ai coetanei \"Australopithecus gracilis\" e \"robustus\" con cui l'ominide aveva convissuto.\nNel 1974 inizi\u00f2 gli scavi nelle vicinanze di Laetoli, e nel 1976 il suo team port\u00f2 alla luce un gran numero di impronte animali fossilizzate dalla cenere di un vulcano. Nel 1978 fece la sua pi\u00f9 grande scoperta: alcune file di impronte fossili lasciate da ominidi bipedi.\nIn realt\u00e0 la scoperta fu fatta da Paul I. Abell che nel '78 rinvenne nel tufo un\u2019orma senza alcun dubbio di origine ominide e l\u2019anno successivo, con la rimozione dello strato superficiale, port\u00f2 alla luce due file di circa 27 metri di orme ben definite e conservate, lasciate da ominidi che possedevano un\u2019andatura perfettamente eretta.\nMary si ritir\u00f2 dall'attivit\u00e0 sul campo nel 1983, trasferendosi a Nairobi, dove mor\u00ec il 9 dicembre 1996 all'et\u00e0 di 83 anni.\nMalgrado fosse la moglie del famoso e carismatico Louis Leakey, Mary riusc\u00ec a diventare famosa per propri meriti e non all'ombra del marito. Divenne una delle figure di spicco della paleoantropologia, nonostante il fatto che non si fosse mai laureata. A fine carriera ricevette molte lauree \"ad honorem\" e vari altri premi."}
{"id": "38517", "revid": "322321", "url": "https://it.wikipedia.org/wiki?curid=38517", "title": "Primo soccorso", "text": "Il primo soccorso \u00e8 l'insieme delle azioni che permettono di aiutare in situazioni di emergenza una o pi\u00f9 persone in difficolt\u00e0 vittime di traumi fisici e/o psicologici o malori improvvisi, nell'attesa dell'arrivo di soccorsi qualificati.\nSi intende per primo soccorso anche l'assistenza che viene data in strutture provvisorie in presenza di situazioni critiche, nell'attesa di trasportare il paziente in centri sanitari pi\u00f9 adeguatamente attrezzati.\nStoria.\nDurante il medioevo ci furono ordini religiosi di cavalieri, che fornivano aiuto ai pellegrini e ai cavalieri e insegnavano ad altri cavalieri a trattare le pi\u00f9 comuni ferite da guerra. Tra gli altri, vi furono i Cavalieri Ospitalieri, costituitisi nell'XI secolo\nLa pratica di attuare tecniche di primo soccorso cadde in disuso nei secoli successivi rimanendo confinata per lo pi\u00f9 a livello locale dove ancora esistevano ordini di ispirazione religiosa che ne mantenevano viva la tradizione. \n\u00c8 il caso della Confraternita di Misericordia la cui sede fiorentina opera ininterrottamente sin dal 1244 ed \u00e8 considerata il primo reale servizio di primo soccorso e protezione civile al mondo.\nNuovo vigore internazionale in questo campo si ottenne nel 1859, quando Henry Dunant, da poco arrivato a Solferino, organizz\u00f2 la popolazione locale per aiutare i soldati reduci della battaglia che si svolse nei pressi, organizzando anche l'acquisto del materiale necessario e la costruzione di strutture improvvisate in cui curare i feriti. Quattro anni dopo, nel 1863, nasceva la Croce Rossa, con il chiaro obiettivo di \"aiutare i soldati malati e quelli feriti sul campo\". Segu\u00ec la formazione della \"St. John Ambulance\", fondata sugli stessi principi dell'Ordine dei Cavalieri Ospitalieri: insegnare le tecniche di soccorso.\nMolti passi avanti nel campo\ndel primo soccorso e delle pratiche mediche hanno avuto come stimolo le guerre che si sono verificate nel tempo; un esempio \u00e8 la Guerra civile americana, che spinse Clara Barton ad organizzare la fondazione della Croce Rossa Americana.\nSimboli internazionali.\nIl simbolo internazionale associato al primo soccorso \u00e8 costituito da una croce bianca su sfondo verde, assegnato dalla International Organization for Standardization (ISO). Questo simbolo si trova sulle cassette di pronto soccorso.\nIl simbolo che identifica i mezzi e il personale di soccorso, invece, \u00e8 chiamato \"Stella della vita\" ed \u00e8 formato da una croce azzurra a sei braccia, all'interno della quale \u00e8 raffigurato il cosiddetto bastone di Asclepio: un bastone attorno al quale \u00e8 attorcigliato un serpente. Questo simbolo si trova su tutti i mezzi di soccorso: ad esempio, \u00e8 il simbolo visibile sulle ambulanze.\nA volte si fa uso del simbolo costituito da una croce rossa su sfondo bianco; tuttavia l'uso di questo e di simboli analoghi \u00e8 riservato alle societ\u00e0 che compongono la Croce Rossa e Mezzaluna Rossa Internazionale e all'uso in situazioni di guerra, come simbolo per identificare il personale e i servizi medici (ai quali il simbolo garantisce protezione, in base alle Convenzioni di Ginevra e ad altri trattati internazionali), e quindi ogni altro utilizzo \u00e8 improprio ed \u00e8 punibile per legge.\nTra gli altri simboli utilizzati c'\u00e8 la Croce di Malta.\nLa catena della sopravvivenza.\nUna persona che resta vittima di un malessere, una malattia o un incidente, riceve soccorso da pi\u00f9 persone; nel complesso, ci\u00f2 costituisce la cosiddetta \"catena della sopravvivenza\".\nLa catena della sopravvivenza prende il via con la chiamata di emergenza. Chi trova una persona priva di coscienza, ferita o in pericolo, deve innanzitutto valutare attentamente quale possa essere la causa, per evitare di mettere ulteriormente in pericolo l'incolumit\u00e0 dell'infortunato e la propria. Nessuna azione deve essere intrapresa prima di aver valutato la situazione; i pericoli relativi a gas, esalazioni tossiche e nocive, elettricit\u00e0 possono anche essere non immediatamente evidenti. La chiamata di emergenza va effettuata appena possibile, compatibilmente con le possibilit\u00e0, dopo aver compiuto un esame primario.\nObiettivi.\nGli obiettivi del primo soccorso possono essere racchiusi in tre semplici punti:\nL'addestramento al primo soccorso comprende anche l'insegnamento delle regole che permettono di prevenire le situazioni di pericolo fin dall'inizio e insegna le diverse fasi del soccorso.\nIn campo medico esistono molti protocolli e tecniche di primo soccorso. Uno dei protocolli di primo soccorso pi\u00f9 diffusi al mondo \u00e8 il Basic Life Support (BLS), cio\u00e8 una sequenza di azioni atte a impedire o a limitare i danni in caso di arresto cardiaco. \nAnche in campo psicologico esistono protocolli di primo soccorso. Il Basic Psychological Support (BPS), ad esempio, \u00e8 un protocollo di intervento per soccorritori occasionali finalizzato alla gestione precoce dell'ansia acuta e dell'attacco di panico, nell'attesa degli interventi specialistici e dei professionisti del soccorso eventualmente allertati."}
{"id": "38518", "revid": "767487", "url": "https://it.wikipedia.org/wiki?curid=38518", "title": "Essere John Malkovich", "text": "Essere John Malkovich (\"Being John Malkovich\") \u00e8 un film del 1999 scritto da Charlie Kaufman e diretto da Spike Jonze. Ricevette tre candidature ai Premi Oscar 2000: miglior regia, miglior sceneggiatura originale e migliore attrice non protagonista per Catherine Keener.\nTrama.\nCraig Schwartz \u00e8 un burattinaio di scarso successo che vive con la moglie Lotte, ossessionata dagli animali (in casa hanno un cane, un gatto, uno scimpanz\u00e9, un'iguana, un furetto e un pappagallo). Lotte sprona Craig a cercare un lavoro che gli permetta di sbarcare il lunario; grazie alla sua abilit\u00e0 nel muovere le dita Craig ottiene un impiego come archivista alla LesterCorp, un'azienda molto particolare situata al settimo piano e mezzo (quindi con soffitti molto bassi) di un grattacielo di New York. Qui Craig incontra il presidente, il dottor Lester, e Maxine, una bellissima collega della quale Craig si innamora.\nCasualmente un giorno Craig scopre dietro ad un mobile un passaggio che gli consente di ritrovarsi dentro la testa del famoso attore John Malkovich. Dopo circa 15 minuti viene catapultato nel New Jersey in un fosso adiacente ad un casello autostradale. Craig mostra la sua scoperta a Maxine che ha l'idea di creare una societ\u00e0, la J.M. Inc., che durante le ore notturne permette a chiunque di essere John Malkovich per 15 minuti al costo di 200 dollari. Anche Lotte prova l'esperienza di entrare nel tunnel, e ne rimane talmente ossessionata al punto di pensare all'idea di diventare un transessuale. Proprio Lotte, durante una cena a casa di Lester alla quale era stata invitata con Craig, scopre una stanza strana, con un muro sul quale \u00e8 mostrata tutta la vita di John Malkovich con foto e descrizioni.\nLotte entra di nuovo in Malkovich ed \u00e8 presente nel suo inconscio mentre Maxine lo chiama e organizza un appuntamento con lui la sera stessa. Si rende conto che \u00e8 molto attratta da Maxine che successivamente dir\u00e0 di aver notato la presenza di Lotte negli occhi di Malkovich durante il loro incontro. Una sera Craig e Lotte invitano Maxine a cena; durante un momento di relax entrambi si gettano su di lei, Maxine per\u00f2 rivela di essere attratta solamente da Lotte e solo quando lei \u00e8 all'interno di Malkovich. Per questo motivo le due si accordano per vedersi di nuovo con Lotte all'interno di Malkovich, e Maxine e Malkovich hanno un rapporto sessuale non appena la donna si rende conto che Lotte \u00e8 dentro di lui.\nLasciato da entrambe le donne, Craig capisce che l'unico modo di star vicino a Maxine, la donna da lui amata, \u00e8 fingere che sia Lotte a essere in Malkovich e invece entrare egli stesso. Costringe quindi sua moglie Lotte a chiamare Maxine per organizzare un altro appuntamento con Malkovich e dopo la rinchiude in una gabbia insieme al suo scimpanz\u00e9 Elijah. Maxine seduce Malkovich ancora una volta, pensando che ci sia Lotte nella sua testa, ma al suo interno c'\u00e8 Craig che scopre di essere in grado di gestire la mente e il corpo di Malkovich.\nMalkovich per\u00f2 si rende conto di essere controllato da qualcosa di sovrannaturale e dopo un consulto con il suo amico Charlie Sheen, pensando che Maxine sia una specie di strega, una sera la segue e scopre la J.M. Inc. di Maxine e Craig che vende l'esperienza di essere John Malkovich. Entra nel tunnel, nella sua stessa testa, e giunge in un mondo dove tutti (uomini e donne) hanno il suo aspetto e l'unica parola che si pu\u00f2 pronunciare \u00e8 \"Malkovich\". Dopo 15 minuti viene espulso, atterra nel fosso sull'autostrada e minaccia Craig di denunciarlo se quest'ultimo non chiude immediatamente il tunnel. Craig lo ignora e costringe ancora una volta Lotte a organizzare un incontro tra Maxine e Malkovich. Questa volta per\u00f2, dopo che Craig \u00e8 entrato in Malkovich, Lotte riesce a liberarsi grazie all'aiuto dello scimpanz\u00e9 Elijah e informa Maxine che la persona all'interno di Malkovich \u00e8 stata e sar\u00e0 anche quella sera stessa Craig e non lei. Sorprendentemente, Maxine dice a Lotte che \u00e8 eccitata dal fatto che Craig possa usare Malkovich come una marionetta e decide di incontrarlo lo stesso.\nQuesta volta quando Maxine arriva all'appartamento di Malkovich, Craig \u00e8 capace di avere il totale controllo sul corpo dell'attore e dopo aver avuto un rapporto sessuale, Craig decide di rimanere all'interno di Malkovich per sempre. Cos\u00ec inizia a controllarlo, decidendo inoltre di usare la fama di John Malkovich per la sua aspirazione di celebre burattinaio. La storia ha un salto in avanti di otto mesi, oramai Craig si \u00e8 sposato con Maxine e ha fatto diventare John Malkovich un famoso burattinaio, dopo avergli fatto abbandonare il suo precedente lavoro di attore. Ma le cose non vanno bene con Maxine, che \u00e8 diventata distante, soprattutto dopo aver scoperto di essere incinta.\nLotte intanto va da Lester che le confessa di essere in verit\u00e0 lo stesso Mertin Flemmer, costruttore dell'edificio in cui ha sede l'azienda e di usare il tunnel da molti anni per vivere per l'eternit\u00e0 usando i corpi di \"ospiti\" come Malkovich. Per questo motivo lo stava osservando da anni, pianificando di utilizzare il suo corpo insieme ad alcuni suoi amici a partire dal giorno del compimento dei 44 anni di Malkovich. Lester e gli altri devono entrare in Malkovich prima della mezzanotte altrimenti il tunnel si sposter\u00e0 verso il prossimo candidato, di solito un bambino, con un subconscio molto debole che imprigioner\u00e0 chiunque ci entri. Lotte spiega a Lester che Craig sta controllando Malkovich e Lester, visto che Craig ha raggiunto un livello di controllo su Malkovich troppo alto per essere cacciato via, pianifica di costringerlo ad uscire minacciando di uccidere Maxine.\nCraig cos\u00ec per amore di Maxine \u00e8 costretto ad uscire dal corpo di Malkovich in modo che Lester e i suoi amici possano quindi entrarci e prenderne possesso. Lotte e Maxine si innamorano quando quest'ultima rivela che la figlia che ha in grembo \u00e8 stata concepita durante una delle esperienze di Lotte in Malkovich. Craig scopre l'amore tra le due donne e affranto ritorna nel tunnel per rientrare in Malkovich con lo scopo di riconquistare Maxine, ma la mezzanotte \u00e8 passata e rimane intrappolato nel corpo e nella mente della figlia di Maxine, l'\"ospite\" successivo a Malkovich. Soppresso dall'inconscio dell'\"ospite\", Craig sar\u00e0 impossibilitato a fare qualunque cosa e gli rimarr\u00e0 solamente la possibilit\u00e0 di guardare Maxine e Lotte vivere felicemente attraverso gli occhi della loro bambina.\nRiconoscimenti.\n2000 - Premio Oscar:\n2000 - Golden Globe:\n2000 - Premio BAFTA:\n2000 - Screen Actors Guild Awards:\n2000 - Saturn Awards:\n1999 - Satellite Awards:\n2000 - Independent Spirit Awards:\n1999 - Chicago Film Critics Association Awards:\n2000 - Critics' Choice Movie Awards:\n2000 - Teen Choice Awards:\n2000 - MTV Movie Awards:\n2000 - Nastro d'Argento:"}
{"id": "38520", "revid": "599013", "url": "https://it.wikipedia.org/wiki?curid=38520", "title": "Ab\u00e0cano", "text": ""}
{"id": "38523", "revid": "12582", "url": "https://it.wikipedia.org/wiki?curid=38523", "title": "Giudicati", "text": ""}
{"id": "38526", "revid": "767487", "url": "https://it.wikipedia.org/wiki?curid=38526", "title": "Equazione algebrica", "text": "In matematica si chiamano equazioni algebriche o polinomiali quelle equazioni equivalenti (o riconducibili tramite opportune trasformazioni) ad un polinomio uguagliato a zero. Il grado di tale polinomio \u00e8 anche il grado dell'equazione.\nDescrizione.\nUn'equazione polinomiale di grado formula_1 in una incognita si pu\u00f2 esprimere nella forma:\ndove gli formula_3 sono numeri reali (o in generale complessi) e formula_4 \u00e8 l'incognita da determinare. Il tipo pi\u00f9 semplice di equazioni algebriche sono le equazioni lineari, cio\u00e8 di primo grado.\nIn virt\u00f9 del teorema fondamentale dell'algebra ogni equazione di grado formula_1 ammette esattamente formula_1 soluzioni nel campo complesso.\nIl criterio di Cartesio stabilisce il numero massimo di soluzioni nel campo reale per un'equazione di grado formula_1: il massimo numero di soluzioni reali positive \u00e8 dato dal numero di variazioni di segno fra coefficienti consecutivi formula_8, trascurando eventuali coefficienti nulli.\nLe equazioni di secondo grado sono chiamate quadratiche; seguono le cubiche e le quartiche. Per il teorema di Abel-Ruffini le equazioni di grado superiore al quarto non sono generalmente risolvibili per radicali. \nTra le equazioni particolari di grado superiore al terzo, si ricordano: "}
{"id": "38527", "revid": "1893", "url": "https://it.wikipedia.org/wiki?curid=38527", "title": "Equazioni differenziali", "text": ""}
{"id": "38528", "revid": "1893", "url": "https://it.wikipedia.org/wiki?curid=38528", "title": "Equazione polinomiale", "text": ""}
{"id": "38530", "revid": "1652635", "url": "https://it.wikipedia.org/wiki?curid=38530", "title": "Abebe Bikila", "text": "Biografia.\nAgente di polizia e guardia del corpo personale dell'imperatore Hail\u00e9 Selassi\u00e9, Abebe Bikila era nato nel villaggio di Jato in Etiopia. Divenne un eroe nazionale dopo aver vinto la medaglia d'oro nella maratona olimpica del 1960.\nAi Giochi della XVII Olimpiade, svoltisi a Roma, Bikila vinse la maratona correndo l'intera distanza senza scarpe per una precisa scelta tecnica concordata con il suo allenatore, lo svedese di origine finlandese Onni Niskanen. Bikila divenne il simbolo dell'Africa che si liberava dal colonialismo europeo, conquistando la prima medaglia d'oro olimpica del continente africano.\nQuattro anni dopo, Bikila si present\u00f2 alle Olimpiadi di in condizioni di forma peggiori. Era stato operato di appendicite sei settimane prima della gara e non ebbe tempo sufficiente da dedicare agli allenamenti. Tuttavia, vinse nuovamente (gareggiando con le scarpe), stabilendo anche il miglior tempo mondiale sulla distanza. Bikila divenne il primo campione olimpico a bissare la vittoria nella maratona, impresa riuscita successivamente al tedesco orientale Waldemar Cierpinski e al kenyano Eliud Kipchoge.\nAi Giochi olimpici estivi del 1968, tenutisi a Citt\u00e0 del Messico, Bikila sub\u00ec le conseguenze dell'altitudine, degli infortuni e dell'et\u00e0. Fu costretto a ritirarsi dalla gara prima della fine.\nNel 1969 Bikila stava guidando nei pressi di Addis Abeba quando ebbe un incidente, rimanendo paralizzato dalla vita in gi\u00f9. Nonostante le cure e l'interesse internazionale, non riusc\u00ec pi\u00f9 a camminare. Pur impossibilitato all'uso degli arti inferiori, non perse la forza di continuare a gareggiare: nel tiro con l'arco, nel tennistavolo e perfino in una gara di corsa di slitte (in Norvegia). Partecip\u00f2 inoltre ai Giochi paralimpici di Heidelberg nel 1972 nel tiro con l'arco.\nMor\u00ec l'anno successivo, all'et\u00e0 di 41 anni, per un'emorragia cerebrale, venendo poi sepolto nel cimitero parrocchiale di San Giuseppe ad Addis Abeba."}
{"id": "38536", "revid": "52076", "url": "https://it.wikipedia.org/wiki?curid=38536", "title": "Neolitico nel Canavese", "text": ""}
{"id": "38537", "revid": "124414101", "url": "https://it.wikipedia.org/wiki?curid=38537", "title": "Mar di Marmara", "text": "Il mar di Marmara (in turco: \"Marmara Denizi\", dal greco: \u03bc\u03ac\u03c1\u03bc\u03b1\u03c1\u03bf\u03c2, \"marmaros\", marmo) anticamente noto come Propontide (dal greco: \u03a0\u03c1\u03bf\u03c0\u03bf\u03bd\u03c4\u03af\u03c2, \"Propontis\") \u00e8 uno specchio d'acqua salata interno tra il mar Egeo e il Mar Nero, collegato a essi rispettivamente tramite lo stretto dei Dardanelli e lo stretto del Bosforo, sulle cui rive, lato Marmara, sorge la citt\u00e0 di Istanbul. Si estende a nord-ovest della penisola anatolica, interponendosi tra l'Asia mediorientale e l'Europa. Ha una superficie di circa 11.472 km\u00b2 e una profondit\u00e0 media di 289 m.\nI litorali sono caratterizzati per la maggior parte da coste alte e montagnose, sagomate dalla corrente e dai forti venti che soffiano da sud-ovest. Sull'acqua sorgono diverse isole; tra le pi\u00f9 importanti \"Marmara\", \"Av\u015fa\" e \"Pa\u015faliman\u0131\", che assieme a isole minori formano un arcipelago in prossimit\u00e0 della \"penisola di Kap\u0131da\u011f\". Degno di nota \u00e8 altres\u00ec l'arcipelago delle Isole dei Principi, note anche come \"Propontidi di Plinio\", site a est in prossimit\u00e0 del Bosforo, a sud-est di Istanbul.\nGeografia.\nSi stima che il mar di Marmara abbia avuto origine circa 2,5 milioni di anni fa, in seguito a movimenti della crosta terrestre. Geologicamente esso \u00e8 un bacino a pull-apart formato in corrispondenza di una curva estensionale nella faglia nord anatolica. Si estende in lunghezza per circa 252 km (distanza aerea tra le citt\u00e0 di Gallipoli e \u0130zmit) e presenta coste alte, rocciose, con poca spiaggia. Viene alimentato da diversi immissari, ma la maggior parte delle acque giungono grazie alla comunicazione diretta col mar Nero e col Mediterraneo.\nIl mare ha pi\u00f9 di venti isole, raggruppate in due arcipelaghi principali: quello dell'isola di Marmara, in prossimit\u00e0 della penisola di Kap\u0131da\u011f, collegata all'entroterra da un sottile tombolo, e quello delle Isole dei Principi. Degna di menzione \u00e8 anche l'isola di \u0130mral\u0131, solitaria e posta al centro-sud. A est Il mare si restringe formando il golfo di \u0130zmit, che prende il nome dall'omonima citt\u00e0 costiera.\nBacino di scambio tra le acque del mar Nero e quelle del mar Mediterraneo, il mar di Marmara si rivela un interessante sistema oceanografico per la peculiarit\u00e0 delle correnti marine che lo attraversano. Sono distinguibili due grandi sistemi di correnti: quello superficiale, che si muove verso ovest dal Bosforo ai Dardanelli, e quello sottomarino, che si muove dalla parte opposta. Il mar Nero, massicciamente alimentato dai propri immissari, riceve pi\u00f9 acqua di quanta riesca poi ad allontanarsi per evaporazione. Ci\u00f2 fa s\u00ec che le acque in eccesso si riversino nel mar di Marmara, generando una corrente di superficie che viaggia verso l'Egeo, con variazioni direzionali prodotte dalle coste, dalle isole e dai forti venti che possono deviare o addirittura invertire il senso della corrente.\nSul Bosforo la corrente superficiale viaggia mediamente a circa 1,3 m/s; nei punti dove raggiunge la massima velocit\u00e0 viene chiamata \"Corrente del Diavolo\". Esiste inoltre una controcorrente sottomarina che dall'Egeo, attraverso il mar di Marmara fino al mar Nero, porta acque ricche di sale ed ossigeno tipiche del Mediterraneo (la salinit\u00e0 dell'acqua in corrispondenza dei Dardanelli risulta maggiore della salinit\u00e0 media del resto del mare)."}
{"id": "38538", "revid": "5", "url": "https://it.wikipedia.org/wiki?curid=38538", "title": "Mare di Marmara", "text": ""}
{"id": "38543", "revid": "287204", "url": "https://it.wikipedia.org/wiki?curid=38543", "title": "Mare di Bering", "text": "Il mare di Bering o mar di Bering fa parte dell'oceano Pacifico e occupa una superficie superiore ai due milioni di km\u00b2. \u00c8 racchiuso a nord dall'Alaska e dallo stretto di Bering, che lo connette con il mare Glaciale Artico; a nord-ovest dalla Siberia; a sud dalla penisola di Alaska e dalle isole Aleutine. Il mare ha preso il nome dal suo scopritore, il navigatore danese Vitus Bering.\nDurante la pi\u00f9 recente era glaciale, il livello del mare si abbass\u00f2 a sufficienza per permettere migrazioni a piedi di esseri umani ed animali dall'Asia settentrionale verso il Nord America. Questo \u00e8 comunemente indicato come il \"ponte di terra di Bering\".\nGeografia.\nLe maggiori isole presenti nel mar di Bering sono:\nI principali fiumi che sfociano nel mar di Bering sono:"}
{"id": "38544", "revid": "1632387", "url": "https://it.wikipedia.org/wiki?curid=38544", "title": "Nazionale di pallacanestro degli Stati Uniti d'America", "text": "La nazionale di pallacanestro maschile statunitense (United States men's national basketball team) rappresenta gli Stati Uniti d'America nelle competizioni internazionali di pallacanestro organizzate dalla FIBA. \u00c8 gestita dalla \"USA Basketball\".\nLa pallacanestro ha avuto i suoi natali negli USA e gli statunitensi si sono sempre considerati i \"padri del basket\" (in modo analogo al binomio calcio - inglesi): in nessun luogo come negli USA, infatti, si \u00e8 cominciato a praticare cos\u00ec presto e con cos\u00ec tanti atleti questo sport. Per questi motivi, a livello internazionale i cestisti USA sono da sempre considerati i migliori, ragion per cui la nazionale ha, per lunghissimo tempo, rifiutato di schierare i suoi atleti di maggior spessore nella competizioni con altre rappresentative.\nSe fino al 1989 la FIBA proibiva ai cestisti NBA statunitensi, e in generale a tutti gli atleti NBA (eccetto gli europei e sudamericani), di partecipare ai Giochi olimpici, gli USA avrebbero potuto comunque schierare i giocatori dell'NBA nelle altre competizioni internazionali (mondiali e campionati americani) oppure formare una rappresentativa coi giocatori professionisti non militanti in NBA. La USA Basketball invece decise che dovevano essere i cosiddetti universitari (o \"collegiali\") a rappresentare il loro paese nelle grandi competizioni internazionali. Le stelle NBA vestirono la maglia della nazionale per la prima volta solamente ai Giochi Olimpici di Barcellona del 1992: fu l'esordio del cosiddetto Dream Team. Per estensione il termine \"Dream Team\" venne da allora talvolta utilizzato per indicare una squadra sportiva che, almeno sulla carta, schiera una rosa di giocatori considerati tra i migliori della specifica disciplina.\nDopo qualche flop a met\u00e0 anni duemila (sesto posto ai Mondiali 2002, bronzo alle Olimpiadi 2004 e ai Mondiali 2006), la squadra USA ha dominato la scena del basket nel successivo decennio. Con il successo ai Giochi Olimpici di Rio, dove ha superato in finale la Serbia 96-66, il team Usa, guidato dal coach Mike Krzyzewski, ha stabilito uno storico record: dalla finale per il terzo posto dei mondiali 2006 ha vinto consecutivamente per 10 anni 53 partite, conquistando 2 mondiali (2010 e 2014) e 3 olimpiadi (2008, 2012, 2016).\nAi giochi di Tokyo 2020 si \u00e8 aggiudicata la quarta Olimpiade consecutiva (la settima delle ultime otto edizioni) battendo in finale la Francia 87-82.\nStoria.\nI primi decenni.\nDalla sua nascita nel 1891, grazie al canadese James Naismith (insegnante di ginnastica alla \"YMCA Training School\" di Springfield, Massachusetts), lo sport della pallacanestro divenne subito molto popolare negli Stati Uniti e, in modo minore, in Canada. Solo anni dopo la diffusione interesser\u00e0 altre nazioni del mondo. Alle Olimpiadi di Saint Louis nel 1904 il basket fece la sua prima comparsa, dopo solo 13 anni dalla nascita; si tratt\u00f2 di un torneo dimostrativo, quindi non furono assegnate medaglie. La competizione vide la sola partecipazione di squadre americane, dato che lo sport non era abbastanza conosciuto all'estero per permettere la formazione di rappresentative nazionali: d'altronde per quella data gli stessi USA erano ben lontani da riuscire ad organizzare un torneo a livello nazionale. Lo svolgimento del torneo infatti fu semplicemente una serie di incontri (senza premi o classifiche) tra le varie squadre, suddivise per categoria: amatori (6 squadre, tra cui i Buffalo Germans), college (3 squadre), high schools (4) e scuole elementari (3).\nNegli anni a seguire il basket si diffuse in buona parte del globo: nel 1932 viene fondata la FIBA; gli USA, tramite un'associazione denominata allora \"Amateur Athletic Union\" (la futura USA Basketball), vi entreranno due anni pi\u00f9 tardi. Nel 1935 si tiene il primo Campionato Europeo e un anno dopo si tiene il primo serio evento cestistico a livello internazionale, le Olimpiadi. Infatti in quell'anno, in occasione delle Olimpiadi di Berlino 1936, la pallacanestro torn\u00f2 come competizione olimpica, stavolta valevole per le medaglie. La prima volta della pallacanestro agonistica ai giochi a cinque cerchi corrispose anche al primo risultato di rilievo della nazionale di Basket maschile USA, che sconfisse in finale il Canada.\nAl torneo di Berlino, che si disput\u00f2 all'aperto (fu la FIBA a voler tentare questo sfortunato esperimento) causando problemi (dovuti alla pioggia) agli atleti, presero parte ben 23 squadre (ma con 3 ritiri anticipati). Gli statunitensi presentarono una squadra di collegiali dilettanti (guidati da James Needles), provenienti in gran parte dagli UCLA Bruins o militanti nella AAU. I cestisti statunitensi ebbero inoltre l'onore di ricevere le medaglie d'oro dalle mani di James Naismith, che inoltre sollev\u00f2 la prima palla a due del torneo.\nDall'edizione tedesca di allora il basket non sarebbe pi\u00f9 mancato ai giochi olimpici.\nLo strapotere (1948-1971).\nL'immediato dopoguerra.\nIl dominio americano, nonostante la rapida diffusione che lo sport ebbe nel mondo, continu\u00f2 sempre coi collegiali alle Olimpiadi del '48, la prima dopo la fine della Seconda guerra mondiale. Durante il suo cammino netto nella manifestazione londinese il team USA batt\u00e9 le avversarie con uno scarto medio di 33,5 punti a partita, e in finale umili\u00f2 la rappresentativa francese 65-21.\nGli olimpionici statunitensi, sotto la guida di Browning, schieravano la futura All-Star Barksdale, oltre ad altri giocatori dal futuro radioso in NBA. Tra essi c'era il duo dei Kentucky Wildcats Beard-Groza; un altro trascinatore della squadra statunitense del 1948 fu il futuro Hall of Fame Kurland (proveniente da Oklahoma State), presente (e decisivo) anche alla vittoriosa spedizione olimpica americana di quattro anni dopo.\nGli USA persero poi i primi Mondiali del 1950 con l' di Furlong, l'unica a battere, 64-50, gli States nel girone finale: gli USA portarono a quell'edizione un team di collegiali, formato in toto dalla squadra AAU dei Denver Chevrolets, con coach Gordon Carpenter.\nPur essendo il basket negli Stati Uniti organizzato in modo professionale da qualche anno (la NBL dal 1937, la BAA-NBA che nasce nel 1946) la AAU continu\u00f2 a schierare nelle competizioni internazionali dei dilettanti (scelta che era invece obbligatoria a livello di Olimpiadi). Con i collegiali sul parquet gli States conseguirono la vittoria alle Olimpiadi finlandesi del '52: gli atleti statunitensi, allenati da Warren Womble, provenivano per la maggior parte dai Kansas Jayhawks, campioni NCAA di quell'anno, e potevano contare sulla futura stella NBA e Hall of Fame Lovellette. I cestisti statunitensi arrivarono ai quarti di finale battendo con scarti superiori ai 10 punti tutte le avversarie eccetto il : dopo aver sconfitto i campioni mondiali argentini 85-76 conquistarono l'oro battendo l' 36 a 25.\nPrimo successo mondiale (1954) e dominio a Melbourne (1956).\nDue anni dopo, sempre con Womble come coach, gli States si presentarono ai mondiali brasiliani del '54: Kirby Minter fu MVP della manifestazione vinta per la prima volta dagli USA, che finirono davanti al Brasile di Algod\u00e3o e Wlamir Marques (che perse solo contro gli USA in tutto il torneo). Il primo trionfo mondiale degli Stati Uniti arriv\u00f2 dopo che la rappresentativa a stelle e strisce chiuse imbattuta il girone finale, vincendo con facilit\u00e0 tutte e 7 le partite del torneo iridato. La federazione statunitense aveva scelto come sua rappresentante ai mondiali i dilettanti Peoria Caterpillars, freschi vincitori del titolo nazionale AAU.\nAlla vittoria mondiale (che sar\u00e0 bissata solamente nel 1986), segu\u00ec il successo alle olimpiadi di Melbourne (1956), dove la squadra poteva contare sulla futura leggenda NBA Bill Russell.\nAi giochi a cinque cerchi australiani in finale la nazionale di basket statunitense batt\u00e9, per la seconda volta in quattro anni, 89-55, l'URSS, che arriver\u00e0 all'argento anche nelle due successive edizioni olimpiche. Il torneo olimpico di Melbourne vide gli USA di coach Tucker assoluti protagonisti: la squadra vinse tutte le partite con un enorme distacco sugli avversari, oltre 54 punti di media (un record nella storia della pallacanestro olimpica maschile). Nel roster americano, oltre a Russell, c'era anche un altro atleta dei San Francisco Dons: K.C. Jones sarebbe stato futuro compagno del pivot dei Celtics a Boston per lunghi anni, e avrebbe vinto 8 titoli NBA.\n1957-71: grandi Olimpiadi, scarsi Mondiali.\nA livello mondiale i risultati della Nazionale USA, che schiera roster di dilettanti assai mediocri sono alterni, avendo comunque a che fare, negli anni Sessanta, con nazionali in crescita quali il Brasile di Wlamir Marques, Bira e Amaury, la di Kora\u0107 e Daneu e la forte Unione Sovietica (Paulauskas su tutti).\nGli Stati Uniti ottengono infatti, tra il 1959 e il 1970 solamente un secondo posto (a Santiago del Cile nel '59), due quarti posti (a Rio '63 e Montevideo '67) e un quinto posto (a Lubiana, dove schieravano un diciassettenne Bill Walton e Tal Brody, leggenda del basket israeliano).\nAi Mondiali del 1959 la squadra fu costituita da una rappresentativa dell'Air Force: la scelta fu dovuta al fatto che per motivi organizzativi (ritardo nel completamento del palazzetto cileno) la rassegna venne posticipata al gennaio del 1959 (pur essendo prevista per il '58), quando erano in svolgimento i campionati dei dilettanti AAU. Quattro anni dopo la rappresentativa degli USA fu costituita da un mix di dilettanti AAU, collegiali e atleti delle forze armate, nel 1970 da collegiali.\nAi Giochi Olimpici per\u00f2 l'USA Basketball si assicura di avere sempre una squadra di dilettanti in grado di dimostrare la superiorit\u00e0 della propria nazionale nella pallacanestro: gli statunitensi battono con grande agilit\u00e0, e senza mai perdere una singola partita, gli avversari fino al 1972. In particolare dopo le 4 sconfitte consecutive inflitte ai sovietici (l'ultima a Tokyo 73 a 59) a Citt\u00e0 del Messico \u00e8 la Jugoslavia ad arrivare seconda (in finale gli USA si impongono 65-50). Questa striscia di vittorie arriva sempre ricorrendo a giocatori non professionisti, mettendo in mostra alcuni atleti del college destinati ad un radioso futuro nella NBA e/o nell'ABA (attiva tra il 1967 e il 1976).\nA Tokyo gli Stati Uniti potevano contare su un buon gruppo di futuri ottimi giocatori come Bradley, L. Brown, Caldwell, Hazzard, L. Jackson e J. Mullins. In Messico il roster annoverava invece atleti del calibro di Haywood, Scott e JJ White.\nGli olimpionici di Roma.\nIl torneo olimpico del 1960 vide schierata una rappresentativa statunitense, agli ordini di Pete Newell, altamente competitiva, tanto da essere considerata la squadra di collegiali pi\u00f9 forte mai schierata dalla USA Basketball. Sui parquet romani si esibirono, oltre a future All Star NBA come B. Boozer, Dischinger, Imhoff e A. Smith, 4 futuri Hall of Fame; si trattava di Bellamy, Lucas, West e O. Robertson (gli ultimi 3 anche tra i giocatori del cinquantenario). Da notare anche che in quel periodo ABA e NBA si disputavano il controllo della federazione di basket americana: per trovare un compromesso che accontentasse tutti il team USA fu composto da 7 collegiali, 4 giocatori AAU e un rappresentante dell'aviazione (Smith): in questo modo si lasciarono per\u00f2 fuori alcuni eccellenti collegiali (e futuri Hall of Famer) come Havlicek e Wilkens.\nLa forza del roster permise alla nazionale a stelle e strisce, che inflisse oltre 42 punti di distacco medio, di chiudere al primo posto il girone finale davanti all'URSS, al Brasile di coach Kanela e all', tutte battute di almeno di 24 punti. La forza e lo spettacolo messo in mostra dagli amatori della nazionale USA a Roma fu tale che essa verr\u00e0 poi inserita prima nell'US Olympic Hall of Fame, nel 1984 e poi, nel 2010, tra le squadre del Naismith Memorial Basketball Hall of Fame (assieme al \"Dream Team\" del 1992).\nLa prima controversa sconfitta olimpica di Monaco (1972).\nAlle Olimpiadi bavaresi del 1972 la finale del torneo di basket \u00e8 tra gli Stati Uniti e l'Unione Sovietica, che da anni si era distinta come la seconda nazione pi\u00f9 competitiva al mondo nella pallacanestro, avendo vinto ininterrottamente gli europei per 8 volte, dal 1957 all'anno prima, arrivando cos\u00ec a 10 titoli in 20 anni. L'URSS era anche stata la prima rappresentativa nazionale europea a fregiarsi del titolo mondiale, conquistato nel 1967. La federazione di pallacanestro sovietica schierava alle olimpiadi di Monaco grandi atleti quali Modestas Paulauskas e Sergej Belov (oltre all'esperienza di Vol'nov) che avevano condotto l'URSS a ottimi piazzamenti nella grandi manifestazioni internazionali. Questo roster, guidato da coach Kondra\u0161in, non faceva rimpiangere i campioni sovietici degli anni cinquanta e sessanta (a lungo guidati da Stepan Spandarjan) come Zubkov, Mui\u017enieks e Kr\u016bmi\u0146\u0161. La rappresentativa sovietica, grazie a questi campioni, era riuscita a ottenere 4 argenti olimpici consecutivi nella pallacanestro, dal 1952 al 1964, e il bronzo all'ultima Olimpiade messicana.\nLa grande tensione intorno al match era motivata da ragioni non solo agonistiche: in piena Guerra Fredda la partita di USA contro URSS assumeva chiare valenze extra-sportive.\nGli Stati Uniti provenivano da una serie di 7 ori consecutivi, e avevano vinto l'ultima edizione aggiudicandosi 65-50 la finale contro la Jugoslavia grazie al talento di giocatori come Spencer Haywood e Jo Jo White. La USA Basketball aveva mandato in Germania Ovest una nazionale di collegiali di discreto livello, tra i quali c'era anche un futuro ottimo giocatore NBA (4 volte All-Star): Doug Collins.\nEntrambe le squadre avevano finito imbattute il loro girone, vincendo quasi tutte le partite con margini di almeno 10 punti, tranne USA-Brasile e URSS-. In semifinale la rappresentativa sovietica aveva ottenuto una risicata vittoria 67-61 su , mentre gli Stati Uniti avevano travolto di 30 punti l'Italia, arrivando con i favori del pronostico al match conclusivo del torneo.\nCon tre secondi ancora da giocare, in un finale tiratissimo, l'arbitro concesse due tiri liberi agli States, entrambi realizzati da Collins, che portarono gli americani avanti 50-49. Immediatamente dopo che Collins ebbe seguito il secondo libero, i sovietici ripresero il gioco, ma esso fu quasi subito bloccato (mancava un secondo alla fine): uno degli arbitri aveva fischiato poich\u00e9 si era creata molta confusione dovuta al fatto che i sovietici volevano usufruire del timeout che, a loro parere, avevano chiamato appena dopo il fischio di fallo su Collins (per costruire uno schema finale) e che doveva, per regolamento, essergli stato assegnato prima del secondo libero. Nella confusione generale gli arbitri decisero che i sovietici, pur non usufruendo del timeout, avrebbero rieseguito la rimessa dal fondo, con tre secondi ancora da giocare; sulla decisione di riprendere con 3 secondi da giocare dal fondo e non con uno con la palla in gioco influ\u00ec molto l'insistenza dell'allora segretario della FIBA Renato William Jones. Il gioco fu ripreso per essere interrotto dopo un solo secondo dal suono della sirena, con il quale si voleva segnalare che il gioco non poteva riprendere a causa di un errore sul tabellone del tempo da giocare, che doveva ancora essere impostato regolarmente. Il suono della sirena, unito al fatto che in quel secondo i sovietici persero palla, convinsero molti che la partita fosse finita: ci fu un'invasione di campo per festeggiare la vittoria degli USA. Nella confusione ancora maggiore che ne deriv\u00f2 gli arbitri cercarono di far rientrare la situazione alla normalit\u00e0 per far eseguire finalmente la rimessa ai sovietici: la rimessa lunga arriv\u00f2 a Belov che, sotto canestro, esegu\u00ec l'alley-oop buzzer beater che sanc\u00ec la vittoria sovietica. A gara finita, polemiche e proteste si susseguirono, e alla fine si ricorse a una giuria della FIBA; l'appello degli USA fu respinto 3-2 in una decisione probabilmente influenzata dal clima della Guerra Fredda, poich\u00e9 Italia e Porto Rico votarono a favore mentre Cuba, Polonia e Ungheria contro; l'oro dell'URSS venne cos\u00ec confermato. Gli USA, guidati per la terza olimpiade consecutiva dal leggendario Henry Iba, a lungo coach (2 volte vincitore) nella NCAA con gli OSU Cowboys non si presentarono alla cerimonia di premiazione. Si tratt\u00f2 della prima sconfitta olimpica per gli statunitensi, che non vedevano la loro nazionale battuta da oltre 60 incontri.\n1973-1983: piazzamenti iridati e successo olimpico.\nNel 1974 la \"Amateur Athletic Union\", rappresentante fino ad allora degli States nei pannelli della pallacanestro mondiale, si fuse con altre organizzazioni, divenendo la \"Amateur Basketball Federation of the United States of America\" (ABAUSA), antenata della USA Basketball.\nDopo un terzo posto (ma i tre team arrivarono a pari merito nel girone facendo decidere il podio al coefficiente punti concessi) ai Mondiali portoricani del 1974 (con una squadra inesperta e giovanissima), dietro alla Jugoslavia di Ki\u0107anovi\u0107 (MVP della manifestazione) e Dalipagi\u0107 e all'URSS di Belov, gli USA si ripresero l'oro olimpico nel 1976. La vittoria di Montreal (con coach Dean Smith) arriv\u00f2 pur non incontrando l'URSS che fu eliminata in semifinale dalla solita . Sar\u00e0 la stessa nazionale balcanica a conquistare (da campionessa europea in carica per la terza volta consecutiva) il Mondiale del 1978 (con \u0106osi\u0107, l'MVP Dalipagi\u0107 e Deliba\u0161i\u0107), dove gli USA saranno solo quinti. In occasione dei mondiali di Manila gli USA mandarono un team di atleti della \"Athletes In Action\" (AIA), in quanto il periodo di ottobre vedeva impegnati i collegiali nei campionati nazionali. In questo periodo, Jugoslavia e URSS rappresentano le due maggiori realt\u00e0 che a livello internazionale riescano a scalfire lo strapotere degli statunitensi.\nNel 1980 gli USA non parteciparono n\u00e9 al primo Campionato americano (vinto dal ), che vinceranno nel '92 dopo avervi partecipato per la prima volta tre anni prima, n\u00e9 alle Olimpiadi di Mosca (per boicottaggio a causa dell'invasione sovietica dell'Afghanistan). Bisogna comunque osservare che tradizionalmente i Campionati americani sono sempre stati snobbati dagli USA, considerandoli al massimo come uno scomodo ma necessario torneo di preparazione/qualificazione per le Olimpiadi. I FIBA Americas Championship hanno comunque sempre visto gli States protagonisti; al 2009 la nazionale di basket a stelle e strisce ha vinto la maggior parte di ori lasciando le altre edizioni a , o .\nGli USA arrivarono fino alla finale dei Mondiali 1982, ma finirono battuti dai sovietici di My\u0161kin e Tka\u010denko (vincitori dell'ultimo Europeo). Nel team a stelle e strisce si distinse comunque l'MVP del torneo Doc Rivers.\n1984-86: campioni mondiali e olimpici.\nL'oro di Los Angeles.\nGli USA non ottennero la rivincita olimpica di Monaco di Baviera in una sfida diretta nemmeno nel 1984, dato che l'URSS restitu\u00ec il boicottaggio olimpico di 4 anni prima non portando atleti a Los Angeles. Alle Olimpiadi californiane arriv\u00f2 uno scontato oro per gli americani di Jordan (miglior marcatore del team con 17 PPG), Ewing, A. Robertson e Mullin, collegiali con un futuro da superstar NBA. La squadra, considerata una tra le pi\u00f9 forti mai portate alle Olimpiadi dagli USA e allenata da Bob Knight, sconfisse nella finale la di San Epifanio e Mart\u00edn 96-65.\nIl secondo trionfo mondiale.\nAi Mondiali di Madrid del 1986 la rappresentativa degli Stati Uniti di D. Robinson si riprese la rivincita di quattro anni prima sui campioni continentali dell' di Sabonis e Tichonenko, battuta di misura 87-85. Gli Stati Uniti, allenati da Lute Olson, tornarono cos\u00ec sul gradino pi\u00f9 alto del podio mondiale a 32 anni di distanza dal loro primo (e fino ad allora unico) oro in quella manifestazione, a Rio de Janeiro. La vittoria assunse maggiore importanza in quanto gli ultimi 2 tornei olimpici di basket non avevano avuto grande rilevanza agonistica a causa dei boicottaggi politici, e quindi negli ultimi anni i Mondiali avevano assunto molto prestigio; altro motivo di vanto fu che il team di collegiali portato in Spagna non era dato assolutamente come favorito, ma futuri giocatori NBA come David Robinson, Charles Smith e Kenny Smith permisero di ottenere un insperato titolo.\nNonostante la vittoria del Team americano il torneo esalt\u00f2 comunque, per l'ennesima volta, nuove stelle (sempre in maggior numero) del basket internazionale: Oscar Schmidt (che port\u00f2 il al quarto posto ed a ottimi risultati ai campionati americani), il top scorer greco (e l'anno successivo campione d'Europa) Gal\u012bs, l'MVP jugoslavo Dra\u017een Petrovi\u0107 e altri giocatori-simbolo di squadre in crescita come San Epifanio () e Riva ().\nIl biennio nero 1988-1990.\nLa disfatta olimpica di Seul.\nAlle Olimpiadi di Seul del 1988 gli USA, con Manning, Richmond, Majerle e, ancora, David Robinson in squadra, conquistarono solamente il bronzo. Gli USA iniziarono benissimo il torneo, dominando il loro girone e vincendo 3 partite con oltre 40 punti di distacco. Ai quarti di finale arriv\u00f2 la sesta, facilissima, vittoria consecutiva (94-57 su ), che proiett\u00f2 la squadra all'attesissimo match contro i co-favoriti del torneo, i sovietici. Le due \"superpotenze\" (cestistiche e politiche) USA e URSS non si affrontavano sui parquet a cinque cerchi dalla storica finale di Monaco del 1972: i sovietici, che potevano contare sul trio lituano Mar\u010diulionis-Kurtinaitis-Sabonis, andarono al riposo con 10 punti di margine che la nazionale americana non riusc\u00ec a recuperare perdendo 82 a 76.\nDominando la finalina per il terzo posto contro l', la rappresentativa statunitense concluse la sua olimpiade asiatica dietro alla (allenata da Ivkovi\u0107) e all' di coach Gomel'skij, che conquist\u00f2 il suo secondo storico oro olimpico.\nPer gli Stati Uniti si tratt\u00f2 del secondo smacco olimpico di sempre, avendo la nazionale USA vinto tutte le altre edizioni a cui aveva partecipato; inoltre, per la prima volta nella loro storia, la rappresentativa di basket americana non arriv\u00f2 alla finale del torneo a cinque cerchi. A peggiorare le cose ci fu il fatto che, differentemente da quanto accaduto nella contestatissima edizione bavarese del 1972, stavolta la vittoria dei sovietici in Corea del Sud fu chiara e netta, non offrendo scusanti di sospetti e stranezze al team allenato da Thompson.\nL'ennesima delusione ai Mondiali argentini.\nCome accaduto a Seul la medaglia di bronzo arriv\u00f2 anche ai Mondiali di due anni dopo: a Buenos Aires 1990 gli States (detentori del titolo) finirono terzi, venendo eliminati per 99-91 dalla campionessa europea e futura vincitrice, la rappresentativa jugoslava di Petrovi\u0107, Divac e dell'MVP Kuko\u010d. Gli USA furono rappresentati in terra argentina da cestisti di scarsa esperienza e giovanissima et\u00e0 (20 anni di media), stelle dei college americani e molti destinati ad essere protagonisti del Draft NBA 1992. L'unico futuro grande campione del roster di Mike Krzyzewski era per\u00f2 Alonzo Mourning, mentre Anderson, Gatling e il fenomeno dei college Laettner sarebbero divenuti All-Star.\nDi fronte alla seconda delusione in due anni alla \"USA Basketball\", il nuovo nome assunto (il 12 ottobre 1989) dalla federazione USA ex \"ABAUSA\", fu chiaro a quel punto che gli universitari americani non erano pi\u00f9 in grado di contrastare senza nessun problema le nazionali maggiori degli altri paesi. Da anni ormai lo scenario della pallacanestro mondiale vedeva diffondersi questo sport ovunque, producendo grandi campioni specialmente in Europa, soprattutto in quella orientale. Il successivo crollo del Muro di Berlino e la conseguente fine della Guerra Fredda inoltre contribu\u00ec non poco alla migrazione di alcuni talenti ex sovietici ed ex jugoslavi nella NBA, rinforzando il movimento cestistico non americano e dandogli maggiore visibilit\u00e0.\n1992: il Dream Team.\nLa decisione: in campo i \"pro\".\nLa semifinale delle Olimpiadi sudcoreane del 1988 rimase una partita storica per il basket: gli americani erano abituati a vincere le Olimpiadi ininterrottamente dall'introduzione dello sport nei giochi nel 1936, eccezion fatta per la controversa finale del 1972 ed ovviamente per le Olimpiadi a Mosca del 1980, dove gli statunitensi non si presentarono per il famoso boicottaggio. La sconfitta con l'Unione Sovietica segner\u00e0 l'inizio di una nuova era nel basket, americano ed europeo: il mondiale perso nel 1990 contribu\u00ec s\u00ec ad accelerare ulteriormente la decisione di rendere maggiormente competitiva la nazionale USA, ma in modo lieve, dato il peso relativo con il quale vengono visti i mondiali di basket negli States. Il Dream Team del 1992 nacque anche e soprattutto per lavare l'onta della sconfitta del 1988, che fece comprendere al mondo cestistico made in USA l'inadeguatezza dei team di soli universitari nelle grandi competizioni. Gli USA capirono, definitivamente, che anche in Europa (e non solo) c'era ormai un folto gruppo di giocatori di alto livello, materiale interessante che adesso faceva ancor pi\u00f9 gola alle franchigie della NBA, senza pi\u00f9 il paradigma della superiorit\u00e0 dei giocatori indigeni.\nUna modifica al regolamento FIBA, nel 1989, permise agli atleti professionisti della NBA di giocare alle Olimpiadi, mentre in precedenza le eccezioni erano solo per i cestisti europei o sudamericani (a quel tempo gli altri continenti erano rappresentati in NBA con pochissimi atleti). Ci\u00f2 rese possibile ai milionari del basket professionistico statunitense di prendere parte alle competizioni a cinque cerchi, e cos\u00ec la USA Basketball decise di formare un team di stelle per riconquistare l'oro olimpico alla prima occasione.\nIl Dream Team (la \"squadra dei sogni\") \u00e8 appunto il soprannome che venne dato alla squadra statunitense di pallacanestro che vinse la medaglia d'oro alle Olimpiadi di Barcellona 1992, schierando un mix di campioni come mai si erano visti tutti assieme.\nRisultati del torneo di qualificazione.\nLa nazionale di Basket degli Stati Uniti d'America si qualific\u00f2 per i Giochi di Barcellona con un record di sei vittorie e nessuna sconfitta nel torneo di qualificazione delle Americhe (i futuri Campionati Americani) tenutosi negli Stati Uniti nel 1992; dopo aver perso, senza i professionisti NBA, la finale di tre anni prima, questa volta gli USA travolsero tutte le avversarie di almeno 30 punti:\nFormazione.\nIl team che vinse il torneo di qualificazione a Barcelona '92 era composto da 12 tra i cestisti migliori nella storia di questo sport e l'\u00e9lite dell'NBA di allora: gli stessi (e l'intero staff) saranno poi scelti per giocare il torneo olimpico:\nUna curiosit\u00e0: Stockton fu l'unico membro del Dream Team ad indossare il suo solito numero NBA (il 12) alle Olimpiadi; in effetti il playmaker di Utah era l'unico che \"poteva\" indossarlo: poich\u00e9 nei tornei internazionali i numeri delle maglie dei giocatori vanno solo dal 4 al 15, e giocando gli altri componenti della squadra con numeri fuori dall'intervallo consentito, questi ultimi furono costretti a optare per altre numerazioni. Questo era l'elenco dei numeri del \"Dream Team\": 4 Laettner; 5 Robinson; 6 Ewing; 7 Bird; 8 Pippen; 9 Jordan; 10 Drexler; 11 Malone; 12 Stockton; 13 Mullin; 14 Barkley; 15 Johnson. Stockton, inoltre, fu il giocatore che mantenne l'ultimo possesso della partita conclusiva, conquistando il diritto di portare a casa il pallone della finale. Gesto che si ripet\u00e9 quattro anni dopo, alle Olimpiadi di Atlanta 1996. I palloni sono attualmente esposti al Delta Center, impianto degli Utah Jazz, squadra con la quale Stockton gioc\u00f2 per tutta la carriera.\nLa squadra aveva un potenziale impressionante, potendo contare tra le altre cose su due leggendarie coppie di cestisti dell'NBA: il duo Stockton-Malone (Utah) e quello Jordan-Pippen (Chicago), fresco di \"repeat\"; gli altri sette giocatori (Laettner era un collegiale) erano comunque tutti uomini-franchigia delle rispettive compagini. Gli undici professionisti erano tutte pluri-All-Star, ed erano partiti tutti titolari nell'ultima sfida Est-Ovest (Pippen sostitu\u00ec come \"starter\" l'infortunato Bird) tranne Stockton; in futuro, inoltre, sarebbero tutti stati inseriti come singoli giocatori sia nel Naismith Memorial Basketball Hall of Fame (dove sar\u00e0 inserito anche il \"Dream Team\" in s\u00e9) sia (tranne Laettner) nell'elenco dei 50 migliori giocatori del cinquantenario della NBA. Questi cestisti avevano vinto gli ultimi 9 titoli di MVP stagionali.\nNel team USA era presente tutto il primo quintetto All-NBA della stagione appena passata e 4/5 del secondo; tra questi tutti (tranne Pippen) erano stati gi\u00e0 inseriti almeno 3 volte nei quintetti ideali.\nLa stella assoluta dell'NBA di quel periodo, era Michael Jordan (gi\u00e0 olimpionico nel 1984 con Ewing e Mullin); Jordan fu nominato capitano della squadra assieme a Earvin \"Magic\" Johnson e Larry Bird. A completare il quadro dei nove (dieci con Laettner) mostri sacri della pallacanestro d'oltreoceano c'erano infatti questi due leggendari giocatori-bandiera della NBA: Bird (Boston Celtics), che aveva disputato le ultime stagioni a ottimi livelli pur limitato dagli acciacchi dell'et\u00e0, e Johnson (Los Angeles Lakers), ritiratosi nel novembre 1991 dopo aver saputo di aver contratto il virus dell'HIV. Johnson era per\u00f2 tornato in campo per l'NBA All-Star Game 1992 (vincendo il titolo di MVP), e nell'estate era stato selezionato per il Team USA. Per entrambi i cestisti si tratter\u00e0 del canto del cigno di una straordinaria carriera sui parquet: Bird annuncer\u00e0 il ritiro dopo aver vinto l'oro olimpico, mentre Johnson tenter\u00e0 un brevissimo ritorno nell'NBA nel gennaio 1996 per poi allontanarsi definitivamente dal professionismo al termine del playoffs di quell'anno.\nQuesta squadra straordinaria venne tenuta sotto il limite massimo della sua potenziale grandezza dall'obbligo di inserire un collegiale, Laettner (gi\u00e0 membro della sfortunata spedizione dei dilettanti ai Mondiali del 1990), ancora privo di esperienza professionistica, al posto di giocatori pi\u00f9 qualificati. Laettner era comunque un eccellente e pluripremiato giocatore a livello universitario, reputato tra i pi\u00f9 grandi giocatori collegiali della storia, ed ebbe in seguito una discreta carriera in NBA; tuttavia di fronte a tanti mostri sacri di questo sport non poteva che essere l'anello debole del team.\nStaff.\nIn panchina sedevano:\nLa scelta della USA Basketball per l'allenatore della rappresentativa statunitense era caduta su Chuck Daly: il futuro Hall of Fame aveva appena lasciato (nell'estate del 1992) i Detroit Pistons per i New Jersey Nets: nei 9 anni a Detroit era arrivato tre volte consecutive alle Finals vincendo due titoli. Pur non avendo esperienza pluridecennale nella lega Daly aveva portato i Pistons ad altissimi livelli: i \"Bad Boys\" avevano stupito l'NBA con il loro gioco fisico e aggressivo, riuscendo a scalfire il dominio di Celtics e Lakers e, trascinati da Dumars e Isiah Thomas, avevano ottenuto il \"repeat\" (1989/1990). Daly aveva una lunga striscia di stagioni dal bilancio positivo, che lo avevano portato a essere considerato tra i migliori coach in circolazione; inoltre, dopo Pat Riley, era l'allenatore in attivit\u00e0 con pi\u00f9 anelli conquistati (a pari merito con K.C. Jones).\nCome assistenti Daly pot\u00e9 contare su un altro coach NBA, l'espertissimo coach Hall-of-Fame Wilkens, e su due ottimi allenatori a livello di college come Carlesimo e Krzyzewski (Hall-of-Fame con esperienze con la nazionale USA).\nL'andamento della squadra.\nDopo aver vinto la preolimpica a Montecarlo dando 40 punti ai francesi, il Dream Team sbarc\u00f2 a Barcellona come una della maggiori attrattive sportive e mediatiche dell'evento a cinque cerchi. A causa di questa formazione di stelle, le partite della squadra iniziavano di solito con la squadra avversaria che scattava foto ai propri idoli.\nLa squadra vinse tutte le partite con margini abissali, senza mai la necessit\u00e0 di chiamare un time out, viaggiando ad una media di quasi 44 punti di distacco inflitti. Anche nella fase finale del torneo gli USA imposero la loro legge, dando 51 punti in semifinale alla Lituania di Mar\u010diulionis-Kurtinaitis-Sabonis e battendo di 32 la (che pur schierava Dra\u017een Petrovi\u0107 e i futuri atleti NBA Ra\u0111a e Kuko\u010d) nella partita valida per la medaglia d'oro. I croati erano gi\u00e0 stati battuti ampiamente nel girone eliminatorio, cos\u00ec come la di Schrempf, il di Oscar e la di San Epifanio.\nIl ruolino di marcia del Dream Team fu:\nIl miglior marcatore della squadra (e del torneo olimpico) fu Charles Barkley con una media di 18 punti a partita e un massimo di 30 realizzati contro il . Il playmaker John Stockton fu il cestista con il maggior numero di assist (statistica nella quale era il migliore al mondo) della rassegna olimpica.\nMentre l'opportunit\u00e0 di veder giocare assieme i pi\u00f9 grandi giocatori del momento venne apprezzata (cos\u00ec come la qualit\u00e0 mostrata), non fu cos\u00ec per l'attitudine con cui la squadra talvolta tendeva a sminuire gli avversari. La grandezza del \"Dream Team\" e il suo impatto furono comunque tali da far s\u00ec che l'intera nazionale USA di basket maschile fosse successivamente inserita nel Naismith Memorial Basketball Hall of Fame, come era gi\u00e0 accaduto agli olimpionici del 1960, e nel FIBA Hall of Fame dal 2017.\nGli altri \"Dream Team\": 1994-1996.\nUna volta infranto il \"tab\u00f9\" di schierare i giocatori NBA la Federazione di Basket USA mostr\u00f2 l'intenzione di non rendere la prima volta del 1992 un \"unicum\": anche alle successive squadre nazionali, olimpiche e non, degli Stati Uniti con questa caratteristica venne cos\u00ec affibbiato l'appellativo \"Dream Team\".\nI mondiali del 1994.\nAi Mondiali FIBA del 1994 gli Stati Uniti presentarono, per la prima volta in una rassegna mondiale, atleti NBA, con lo scopo di riconquistare lo scettro iridato e preparare la squadra per le Olimpiadi di Atlanta 1996. Sotto la guida di Don Nelson, la squadra convocata per il Canada fu: numero 4 Joe Dumars, 5 Mark Price, 6 Derrick Coleman, 7 Shawn Kemp, 8 Steve Smith, 9 Dan Majerle, 10 Reggie Miller, 11 Kevin Johnson, 12 Dominique Wilkins, 13 Shaquille O'Neal, 14 Alonzo Mourning, 15 Larry Johnson. Si trattava di una squadra formata da tutti giocatori non convocati alle Olimpiadi spagnole, tra cui spiccavano Kemp, R. Miller e \"Shaq\", che avrebbe vinto il titolo di \"Miglior giocatore del Mondiale\". Gli USA, dopo aver concluso imbattuti i primi due gironi, arrivarono alla fase ad eliminazione diretta, dove incrementarono l'impegno. In semifinale con gli USA arriv\u00f2 la Grecia (che finir\u00e0 quarta dietro alla Croazia di Ra\u0111a, Kuko\u010d e Komazec); gli ellenici persero di 39 punti e gli americani tornarono in una finale mondiale a 8 anni di distanza dal successo contro i sovietici in Spagna.\nAll'atto conclusivo della manifestazione gli Stati Uniti vinsero l'oro annientando i russi di Bazarevi\u010d con il punteggio di 137-91; pur non reggendo il paragone con il \"Dream Team\" precedente gli Stati Uniti dimostrarono una superiorit\u00e0 schiacciante sulle avversarie e conquistarono per la terza volta nella loro storia il Mondiale.\nAtlanta '96: Dream Team III?\nL'unica squadra in grado di competere a livello qualitativo con quella del '92 fu quella del '96 (Olimpiadi di Atlanta): per dare maggior risalto ai Giochi Olimpici in casa propria la federazione americana decise di creare una squadra sulla scia di quella che aveva divertito e stravinto in Spagna. Anche questo Team annover\u00f2 stelle di primissimo piano: col numero 4 Charles Barkley, poi 5 Grant Hill, 6 Anfernee Hardaway, 7 David Robinson, 8 Scottie Pippen, 9 Mitch Richmond, 10 Reggie Miller, 11 Karl Malone, 12 John Stockton, 13 Shaquille O'Neal, 14 Gary Payton, 15 Hakeem Olajuwon. Si trattava di un roster ottenuto dal mix di affermate stelle NBA (tra cui spiccavano Olajuwon e Payton, oltre a 5 reduci del primo Dream Team) e altre pi\u00f9 giovani, tra cui O'Neal e Miller (tra i migliori ai vittoriosi Mondiali canadesi).\nLa rappresentativa degli Stati Uniti, allenata da Lenny Wilkens, domin\u00f2 il torneo, seppure con una facilit\u00e0 meno irrisoria di quella mostrata 4 anni prima, infliggendo agli avversari in media poco pi\u00f9 di 32 punti di distacco. In finale il Dream Team riconferm\u00f2 l'oro battendo la Jugoslavia, con Obradovi\u0107 in panchina, e sul parquet atleti come Divac, Danilovic, Bodiroga e \u0110or\u0111evi\u0107; in questa occasione gli USA ebbero ragione di 26 punti (95-69) dei campioni europei del '95 (che si riconfermeranno anche nell'edizione successiva).\nIl declino: 1998-2006.\nI primi problemi.\nMondiali greci del 1998: la \"sporca dozzina\".\nNell'estate del 1998, avvicinandosi i mondiali in Grecia, la Federazione Americana si ritrov\u00f2 nel mezzo della disputa contrattuale tra i proprietari della franchigie NBA e i giocatori, che era da poco sfociata nella serrata da parte dei primi. Nel pieno dello scontro tra le due parti i giocatori NBA avevano palesato il dubbio di partecipare o meno all'evento iridato: dopo aver atteso a lungo, la USA Basketball decise di rinunciare ad un \"Dream Team IV\", e alla stelle NBA in generale. In Grecia and\u00f2 cos\u00ec una squadra formata da giocatori della CBA (lega minore poi in futuro sostituita dalla D-League), collegiali e professionisti di livello minore che giocavano in Europa; l'NBA non era quindi rappresentata, se non con qualche giocatore che vi aveva giocato manciate di minuti (solo Brad Miller, in futuro, si costruir\u00e0 una solida carriera nella Lega). L'unica nota di rilievo della nazione USA era il coach, Rudy Tomjanovich degli Houston Rockets, campione NBA coi texani nel biennio 1994-95.\nIl team che si rec\u00f2 ad Atene era cos\u00ec composto: 4 Trajan Langdon, 5 Michael Hawkins, 6 Kiwane Garris, 7 Jason Sasser, 8 Jimmy King, 9 Bill Edwards, 10 Jimmy Oliver, 11 Wendell Alexis, 12 Gerard King, 13 David Wood, 14 Ashraf Amaya e 15 Brad Miller. Gli Stati Uniti, reduci da un periodo d'oro da Barcellona '92 in poi (avendo anche vinto il Campionato Americano dell'anno prima con una squadra rimaneggiatissima), si presentarono cos\u00ec con una squadra sconosciuta e poco competitiva. Dopo aver concluso il girone imbattuti, gli USA vinsero di poco con l'Italia, per poi essere eliminati per 66-64 dalla Russia di Karas\u00ebv (che fin\u00ec seconda dietro alla Iugoslavia dell'MVP Bodiroga); alla fine per gli States arriv\u00f2 il bronzo con la vittoria sulla Grecia. Il risultato, apparentemente negativo, non fu comunque preso con preoccupazione, essendo perlopi\u00f9 attribuito alla scadente qualit\u00e0 generale del roster: inoltre da pi\u00f9 parti la squadra ricevette invece molte lodi, tanto da venire soprannominata \"La sporca dozzina\" (\"Dirty dozen\", dal titolo del celebre film del 1967) poich\u00e9, nonostante l'inesperienza, profuse grande impegno e mostr\u00f2 un ottimo gioco di squadra, con il quale cerc\u00f2 di sopperire alla relativa scarsa qualit\u00e0 dei suoi singoli.\nL'oro olimpico di Sydney.\nA partire dal 2000 la USA Basketball decise di puntare su giocatori dell'NBA di livello medio per partecipare ai Giochi Olimpici, in controtendenza alle ultime due esperienze a cinque cerchi: i forfait di molti campioni furono decisivi per questa scelta. La squadra che disput\u00f2 le Olimpiadi di Sydney 2000 era composta da: 4 Steve Smith, 5 Jason Kidd, 6 Allan Houston, 7 Alonzo Mourning, 8 Tim Hardaway, 9 Vince Carter, 10 Kevin Garnett, 11 Vin Baker, 12 Ray Allen, 13 Antonio McDyess, 14 Gary Payton, 15 Shareef Abdur-Rahim.\nTolti tre fuoriclasse, uno per ruolo (Kidd playmaker, Garnett ala grande e Mourning pivot), gli altri membri della rappresentativa, sempre guidata da Rudy Tomjanovich, erano di livello molto inferiore a quelli delle due squadre olimpiche precedenti. La squadra ricalcava per la maggior parte il team che aveva vinto agilmente i Campionati Americani 1999 (qualificanti per Sydney), il che faceva ben sperare in vista del torneo australiano. Al roster di qualit\u00e0 non eccelsa si aggiunse la sempre maggiore crescita delle altre nazionali (anche extraeuropee) che iniziarono a schierare giocatori che militavano nella NBA in modo massiccio, e non come singoli campioni inseriti in contesti mediocri, costituendo cos\u00ec mix di giocatori NBA e non, giovani e pi\u00f9 esperti, altamente competitivi.\nLa nazionale USA passa imbattuta il proprio raggruppamento nella fase di qualificazione, dando 47 punti alla Cina, 46 alla Nuova Zelanda e 32 all'Italia di Carlton Myers, e vincendo con margini pi\u00f9 ridotti con Lituania e Francia. Proprio l'ultima partita del girone contro la Francia (futura finalista), vinta 106-94, viene ricordata una strepitosa azione d'attacco di Vince Carter, che recupera una palla persa e va a canestro scavalcando in schiacciata la testa del pivot francese Fr\u00e9d\u00e9ric Weis alto 2 metri e 18\u00a0cm. La schiacciata passer\u00e0 alla storia come \"le dunk de la mort\", come titolarono i giornali francesi.\nApprodati alla fase ad eliminazione diretta, ai quarti di finale la rappresentativa statunitense batt\u00e9 con relativa facilit\u00e0 i russi (85-70), ma sfior\u00f2 la sconfitta in semifinale contro la (vincendo 85-83), che avrebbe conquistato il suo terzo bronzo olimpico di fila, e che aveva gi\u00e0 costretto gli States a un margine non i doppia cifra nella fase a gironi (prima volta che accadeva ai \"pro\"). Grazie al buzzer-beater da 3 punti fallito da Jasikevi\u010dius (che avr\u00e0 anche una breve parentesi in NBA) gli americani approdarono in finale: ritrovata la sorprendente Francia nel match per l'oro, le Olimpiadi di Sydney 2000 furono vinte dagli USA battendo i \"bleu\" 85-75 in un match molto equilibrato.\nIl torneo olimpico, vinto al termine di una serie di partite sempre combattute e con distacchi contenuti, incrin\u00f2 l'aura di invincibilit\u00e0 della nazionale di basket americana, presagendo risultati molto meno straordinari di quelli del quadriennio 1992-1996.\nLa crisi.\nFuori dal podio iridato (2002).\nNel 2001 gli USA, dopo quattro vittorie consecutive, arrivarono ultimi ai campionati continentali, portando una squadra di collegiali assai debole, dal momento che erano gi\u00e0 qualificati di diritto come \"host nation\" ai Mondiali del 2002.\nUn anno pi\u00f9 tardi la Nazionale a stelle e strisce ottenne un imbarazzante sesto posto ai Campionati del Mondo del 2002, peggior piazzamento di sempre per una squadra americana in questa manifestazione. La prestazione ai Mondiali, giocati per di pi\u00f9 in casa, ad Indianapolis, fece ritenere il soprannome \"Dream Team\" non pi\u00f9 appropriato per la nazionale USA, che 24 anni dopo i Mondiali di Manila (coi collegiali sul parquet) non arriv\u00f2 sul podio. Il risultato del 2002 (grazie anche alla comunque imbarazzante prestazione agli ultimi campionati continentali), ecliss\u00f2 la vittoria olimpica in Australia, perch\u00e9 il piazzamento fu ottenuto in una competizione di grande rilievo.\nLa pessima prestazione della squadra allestita per i Mondiali statunitensi fece scalpore poich\u00e9 sulla carta schierava giocatori NBA di alto livello, anche se non vere e proprie stelle, al contrario di quanto avvenuto ai Mondiali precedenti. Il roster era formato da: 4 Michael Finley, 5 Baron Davis, 6 Andre Miller, 7 Jermaine O'Neal, 8 Antonio Davis, 9 Paul Pierce, 10 Reggie Miller, 11 Shawn Marion, 12 Jay Williams, 13 Ben Wallace, 14 Elton Brand, 15 Raef LaFrentz. Coach George Karl dovette affrontare sia le assenze di molte superstar alla competizione (infortuni come Kidd e Allen, rinunce come Bryant, Shaq e Garnett) sia l'agguerrita concorrenza, vista la presenza di molti campioni (tra i quali spicc\u00f2 l'MVP del torneo Nowitzki che port\u00f2 i tedeschi al bronzo).\nDurante la rassegna iridata la rappresentativa degli Stati Uniti sub\u00ec ben tre sconfitte: con l'Argentina campionessa americana di Gin\u00f3bili nel girone (prima sconfitta in assoluto di un team USA con giocatori NBA), con i campioni d'Europa della Jugoslavia (di Divac, Bodiroga e Stojakovi\u0107) nella fase ad eliminazione diretta ed infine con la Spagna di Gasol nel match per il quinto posto.\nAtene 2004: il \"Nightmare Team\".\nVisti i recenti insuccessi, in ottica Atene 2004 vennero richiamati a rapporto i giocatori di primo piano, che conclusero facilmente al primo posto (che garantiva il pass per Atene) i Campionati Americani 2003 valevoli come qualificazioni per le Olimpiadi greche. L'estate successiva in Grecia per\u00f2 molti dei cestisti (10 su 12) di quel roster rifiutarono la convocazione, chi per infortunio, e chi per altre ragioni: in particolare da notare le assenze di stelle quali Kidd, Bryant e McGrady.\nIl \"Dream Team\" del 2004 si present\u00f2 quindi con: 4 Allen Iverson, 5 Stephon Marbury, 6 Dwyane Wade, 7 Carlos Boozer, 8 Carmelo Anthony, 9 LeBron James, 10 Emeka Okafor, 11 Shawn Marion, 12 Amar'e Stoudemire, 13 Tim Duncan, 14 Lamar Odom, 15 Richard Jefferson. Nonostante le defezioni si trattava comunque di un'ottima squadra, puntando sulla voglia di vittoria di molte giovani promesse (come le scelte del Draft 2003 Wade, Anthony e James) e sulle prestazioni dei campionissimi Duncan e Iverson. La squadra era completata da altri ottimi atleti NBA. Nonostante ci\u00f2, il 3 agosto 2004, a Colonia (Germania), nel corso di un torneo preolimpico, arriv\u00f2 la prima sconfitta del \"Dream Team\" in un incontro amichevole: a battere gli Stati Uniti \u00e8 l', con il punteggio di 95-78. Il risultato suscita scalpore, al punto che la stampa americana ribattezza la selezione USA \"Nightmare Team\" (\"squadra da incubo\"), facendo giustamente presagire la delusione a venire.\nAd Atene la squadra statunitense, sotto la guida di Larry Brown, conquist\u00f2 solo la medaglia di bronzo, dietro ad ed , con un bilancio complessivo di 5 vittorie e 3 sconfitte (dal '48 ad allora alle Olimpiadi gli USA erano stati battuti solo due volte), confermando quelle che erano le prime cattive impressioni avute dai tornei preolimpici. Il risultato ottenuto nella rassegna olimpica pes\u00f2 come un macigno sulla Federazione di basket USA, che si vide sfuggire la medaglia d'oro, a 16 anni dalla delusione di Seul.\nGli USA persero due partite nella fase a gironi: prima una netta sconfitta all'esordio con di 19 punti (massimo scarto mai subito dal basket maschile USA) e una con la . Il girone fu concluso con la qualificazione con la testa di serie pi\u00f9 bassa, nonostante le vittorie risicate contro e e quella agile contro l'Angola. Il bronzo arriv\u00f2 nella finalina per il terzo posto contro la Lituania, dopo l'estromissione in semifinale da parte dei futuri campioni dell'Argentina, trascinati da Emanuel Gin\u00f3bili e Luis Scola (anche lui futuro NBA), dopo che la rappresentativa statunitense aveva passato i quarti sconfiggendo la .\nIl bronzo mondiale del 2006.\nUn altro pessimo risultato arriv\u00f2 ai Mondiali di basket del 2006 in Giappone, in cui gli Stati Uniti conclusero con un altro terzo posto. Davanti alla Nazionale a stelle e strisce fin\u00ec la campionessa Spagna (capitanata dall'MVP nonch\u00e9 stella NBA Pau Gasol, affiancato a giocatori come Garbajosa) e la Grecia campionessa d'Europa in carica di Papaloukas, Diamantid\u012bs e Spanoulis, che elimin\u00f2 gli USA in semifinale. Dopo lo choc olimpico in terra ellenica la USA Basket incaric\u00f2 il celebre GM Jerry Colangelo di formare un Team per riscattarsi, in duo con l'altrettanto famoso coach di Duke Mike Krzyzewski. La richiesta ai cestisti era un progetto a lungo termine di impegno triennale (Mondiali 2006-Olimpiadi 2008): gli americani schieravano una formazione di tutto rispetto, ma ciononostante incapace di tornare alle vittoria. I dodici erano: 4 Joe Johnson, 5 Kirk Hinrich, 6 LeBron James, 7 Antawn Jamison, 8 Shane Battier, 9 Dwyane Wade, 10 Chris Paul, 11 Chris Bosh, 12 Amar'e Stoudemire, 13 Brad Miller, 14 Elton Brand, 15 Carmelo Anthony. Sebbene le rinunce fossero state molte, e il roster statunitense in Giappone si mostr\u00f2 svogliato nonostante le indubbie qualit\u00e0.\nIl sempre maggiore miglioramento del livello medio delle nazionali di pallacanestro di tutto il mondo, oltre alla poche motivazioni dei campioni chiamati a rappresentare gli USA (e le difficolt\u00e0 di gestione del roster), portarono cos\u00ec gli USA a perdere per la seconda volta in pochi anni una competizione che sulla carta li vedeva sicuri vincitori. La situazione in un certo senso si pot\u00e9 paragonare alle difficolt\u00e0 incontrate dagli USA negli anni settanta e ottanta contro le rappresentative della e dell'. In questo momento storico pur essendo sparite queste due grandi Nazionali (le cui eredi geopolitiche maggiori a livello cestistico furono , , e ), che si erano spartite, con gli USA 10 mondiali dal 1967 al 2002 e, tra loro, 22 edizioni degli europei (su 28) dal 1957 al 2001, altre nazionali (non ex stati del Patto di Varsavia) diventarono assai competitive, come , e . Nonostante il bronzo mondiale del 2006, nel 2007 la nazionale statunitense vinse il campionato americano: infatti la squadra era formata da giocatori di alto livello, da ricordare Kobe Bryant, Dwyane Wade e LeBron James.\nLa rinascita.\nPechino 2008: il \"Redeem Team\".\nLuned\u00ec 23 giugno 2008 venne reso noto il roster dei dodici giocatori convocati per l'olimpiade di Pechino sotto la guida di coach Mike Krzyzewski (alla guida degli USA anche ai Mondiali giapponesi):\nIl roster si differenziava, in positivo, da quello dei mondiali di due anni prima, dato che erano stati fatti innesti col chiaro scopo di alzare il livello medio della squadra ed evitare una nuova sconfitta olimpica: furono lasciati a casa giocatori come Hinrich, Battier o Miller, inserendo la superstar Kobe Bryant, oltre ad altri ottimi atleti come Dwight Howard e Deron Williams. Come playmaker titolare fu richiamato dopo 5 anni un giocatore di indubbia esperienza e di qualit\u00e0 tecniche come Jason Kidd, affiancato dal promettente Chris Paul. Altri ottimi atleti si rivelarono Chris Bosh, Tayshaun Prince ed un immarcabile Dwyane Wade, vero trascinatore del team Usa, oltre ai gi\u00e0 affermati LeBron James e Carmelo Anthony. Si trattava per 2/3 della squadra che aveva conquistato, annientando tutte le avversarie, la qualificazione al torneo di basket a cinque cerchi l'estate precedente, ai vittoriosi FIBA Americas Championship 2007 di Las Vegas.\nQuesta squadra, considerata se non la pi\u00f9 forte possibile che il Team statunitense potesse schierare ai Giochi di Pechino, ma comunque molto vicina, \u00e8 stata ribattezzata con un'assonanza al pi\u00f9 classico soprannome \"Dream Team\", ossia Redeem Team (Squadra della Redenzione), poich\u00e9 doveva riconfermarsi campione dopo tante vergognose sconfitte come i gi\u00e0 citati Mondiali 2002 ad Indianapolis, le Olimpiadi di Atene 2004 e i Mondiali 2006 in Giappone.\nDopo aver dominato il girone battendo tra le altre i Campioni del Mondo (e vicecampioni europei) in carica della , la e la Germania (guidate dalle stelle NBA Ming e Nowitzki) con uno scarto medio di 32,2 punti, gli USA accedono ai quarti di finale della competizione. Nella fase ad eliminazione diretta la squadra \u00e8 riuscita a raggiungere la finale per la medaglia d'oro travolgendo prima l' e poi prendendosi la rivincita di Atene 2004 contro l'. L'ultimo ostacolo per il Team USA, fu superato il 24 agosto, battendo per la seconda volta, in una memorabile finale, la Spagna. Il match conclusivo del torneo maschile di pallacanestro fin\u00ec con il punteggio di 118-107 (record di punti totali segnati in una gara olimpica per l'oro): il miglior marcatore del Team USA nella finale fu Dwyane Wade (top scorer USA del torneo con 16,1 ppg) con 27 punti (9/12 al tiro), seguito da un ispirato Kobe Bryant con 20 (11 nell'ultimo quarto), LeBron James (14), Chris Paul e Carmelo Anthony (13 ciascuno).\nIl team statunitense conquist\u00f2 cos\u00ec l'oro olimpico di Pechino, vincendo tutte le 8 partite del torneo (dando spettacolo), infliggendo agli avversari uno scarto medio di 28 punti a partita, pur rimanendo distante dai livelli delle nazionali olimpiche di Barcellona '92 e Atlanta '96.\nL'oro al Mondiale turco (2010).\nGli Stati Uniti parteciparono di diritto ai Mondiali in Turchia in quanto campioni olimpici, senza cos\u00ec aver bisogno di partecipare ai FIBA Americas Championship 2009, qualificanti per il torneo iridato. Costretti a rinunciare a molte stelle per svariati motivi, gli USA, sempre sotto la guida di coach Krzyzewski (al suo terzo Mondiale), si presentano con 12 giocatori completamente diversi dagli olimpionici di Pechino.\nIl roster, con tutti cestisti NBA, era composto prevalentemente da giovani (in particolare 6 \"classe '88\"), bilanciato da innesti di esperienza (Billups e Odom) o comunque di buon livello. Il team USA era cos\u00ec composto: 4 Billups, 5 Durant, 6 Rose, 7 Westbrook, 8 Gay, 9 Iguodala, 10 Granger, 11 Curry, 12 Gordon, 13 Love, 14 Odom e 15 Chandler. Pur non schierando grandi campioni gli USA nelle partite di avvicinamento al Mondiale mostrano grande affiatamento ed ottenendo ottimi risultati: la squadra si presenta cos\u00ec ai nastri di partenza della manifestazione come principale favorita alla riconquista del trono iridato, 16 anni dopo il successo del 1994, anche grazie ai forfait di molti campioni delle altre rappresentative nazionali. \nLa giovane squadra statunitense non tradisce le aspettative e, dopo aver chiuso al primo posto il girone eliminatorio con 5 vittorie su altrettante partite, arriva all'oro iridato battendo nell'ordine (121-66), (89-79), (89-74) e (84-61).\nStella assoluta del team USA e della manifestazione (premiato alla fine come MVP del Mondiale) \u00e8 Kevin Durant, il pi\u00f9 forte tra i giovani giocatori della NBA; \u00e8 lui, il top scorer dell'ultima stagione NBA, a condurre i suoi con grandi prestazioni offensive (media nel torneo 22,8 ppg). In particolare nella fase ad eliminazione diretta Durant segna 33 punti nei quarti contro la , 38 (\"tournament high\") contro la (in semifinale) ed infine 28 nella finale vinta 81-64 contro i padroni di casa della , guidati da T\u00fcrko\u011flu.\nIl resto della squadra profonde comunque un ottimo impegno globale: pur con problemi di lunghi, un solo centro effettivo nel roster, gli USA dominano cos\u00ec il torneo iridato con una squadra centrata su Durant e le rotazioni di una panchina molto profonda, mettendo in mostra velocit\u00e0, forza atletica ed energia. Dopo 3 edizioni mediocri gli Stati Uniti, gi\u00e0 campioni olimpici, tornano in possesso del Naismith Trophy, chiudendo il Mondiale imbattuti, con una sola vittoria non in doppia cifra (di 2 punti contro il nel girone). La squadra statunitense ha saputo anche approfittare di un Mondiale con molti assenti illustri, che ha per\u00f2 comunque messo in risalto sia team giovani (come la di Teodosic e la di Kleiza) sia le solite big come l' di Scola e la di Navarro, rispettivamente campionessa americana e europea in carica.\nLondra 2012: Team Usa schiacciasassi.\nPer le Olimpiadi di Londra gli USA decidono di allestire una super-squadra affidandosi ad un mix tra i migliori giocatori di Pechino 2008 e Istanbul 2010. Nella marcia di avvicinamento al 7 luglio 2012, data di ufficializzazione della formazione, la squadra perde purtroppo per infortunio molti campioni: Derrick Rose (rottura del legamento crociato anteriore durante i playoff NBA), Dwight Howard (operato per un'ernia al disco), Dwyane Wade (intervento di pulizia al ginocchio), Chris Bosh (postumi dell'infortunio agli addominali patito durante la Finale NBA) e Blake Griffin (lesione del menisco gi\u00e0 durante il ritiro pre-olimpico con la nazionale). Il giorno 7 luglio 2012, Mike Krzyzewski coach della Nazionale, ha reso noto il roster dei 12 cestisti che parteciperanno ai Giochi di Londra. Ecco i 12 del roster definitivo: col numero 4 Tyson Chandler, 5 Kevin Durant, 6 LeBron James, 7 Russell Westbrook, 8 Deron Williams, 9 Andre Iguodala, 10 Kobe Bryant, 11 Kevin Love, 12 James Harden, 13 Chris Paul, 14 Anthony Davis e 15 Carmelo Anthony.\nNella prima partita contro la Francia, il Team Usa ha vinto 98 a 71 con i 22 punti di Kevin Durant; i 14 punti di Kevin Love e i 10 di Kobe Bryant mentre per la Francia ci sono i 12 punti di Traore e i 10 di Tony Parker. La seconda partita si disputa il 31 luglio contro la Tunisia dove Il Team Usa vince 110 a 63 con i 16 punti di Carmelo Antony e Kevin Love. Nella terza partita Team Usa stabilisce un nuovo record olimpico battendo la Nigeria 156-73 (ben 83 punti di scarto!), con una prestazione strepitosa da parte di Carmelo Anthony che in soli 14 minuti mette a segno ben 37 punti, con 10 su 12 da tre. Notevole anche la prestazione di Russell Westbrook con 21 punti e di Kobe Bryant con 16 punti mentre per la Nigeria ci sono i 27 punti di Ike Diogu e i 7 di Al-Farouq Aminu. La quarta partita viene disputata contro la Lituania il 4 agosto dove il Team Usa dopo la splendida partita contro la Nigeria rischia la sconfitta vincendo solo di 5 punti: 99 a 94 con i 20 punti di LeBron James, altrettanti quelli di Carmelo Anthony, i 16 di Durant e i 6 di Bryant, mentre per la Lituania ci sono i 25 punti di Kleiza, gli 11 punti di Songaila, i 14 di Pocius. L'ultima partita del girone A il Team Usa la disputa contro l'Argentina dove vince 126 a 97. La partita nei primi due quarti \u00e8 equilibrata con un 60 a 59 per gli Usa, ma nel terzo quarto il Team Usa segna 42 punti finendo il terzo quarto 102-76. Altra grande prestazione di Kevin Durant che mette a referto 28 punti.\nI quarti di finale il Team Usa li disputa contro l'Australia battendola 119 a 86 con i 20 punti di Kobe Bryant che mette a segno nel quarto periodo in 1 minuto 12 punti con 4 triple consecutive, i 17 di Carmelo Anthony e i 18 di Williams, ottima anche la prestazione di LeBron James che mette a segno una tripla doppia con 11 punti,11 rimbalzi e 14 assist mentre per l'Australia ci sono i 26 punti di Mills, i 19 di Ingles e gli 11 di Anderson. La semifinale il Team Usa la disputa contro l'Argentina vincendo 83 a 109 con i 19 punti di Kevin Durant 18 punti di Lebron James con 7 rimbalzi e 7 assist e i 18 di Carmelo Anthony, per l'Argentina non bastano i 18 punti di Gin\u00f3bili e i 15 di Scola. La finale per l'oro vede di fronte al Team Usa la Spagna di Sergio Scariolo, nel remake della finale di 4 anni prima. Dopo tre quarti equilibrati (con gli Stati Uniti avanti di un solo punto 83-82) il Team Usa prende il largo chiudendo 107-100 grazie ai 30 punti di Kevin Durant. Non bastano invece agli spagnoli i 24 punti di Pau Gasol (con 9 rimbalzi e 7 assist) e i 21 di Juan Carlos Navarro.\nMondiali 2014.\nDurante i Mondiali 2014 la squadra non \u00e8 al suo meglio, infatti molti giocatori hanno deciso di non partecipare al mondiale e Paul George, non ha potuto partecipare a causa di un infortunio. La squadra \u00e8 quindi composta da:\n4 Stephen Curry, 5 Klay Thompson, 6 Derrick Rose, 7 Kenneth Faried, 8 Rudy Gay, 9 DeMar DeRozan, 10 Kyrie Irving, 11 Mason Plumlee, 12 DeMarcus Cousins, 13 James Harden, 14 Anthony Davis, 15 Andre Drummond. In molti pensavano che a causa delle assenze questa squadra non potesse raggiungere il livello delle altre, e invece non \u00e8 stato cos\u00ec: la squadra non solo ha vinto l'oro, ma ha anche battuto tutti i suoi avversari senza mai perdere una partita con la media superiore ai 33 punti di scarto a partita, facendo meglio anche di molte squadre precedenti. I gironi sono risultati semplici, con l'eccezione della partita contro la Turchia, che \u00e8 riuscita a mettere in difficolt\u00e0 il team USA per i primi tre quarti. Nella fase finale del torneo gli Stati Uniti hanno affrontato e battuto senza problemi il Messico e la Slovenia, poi in semifinale hanno battuto la Lituania e in finale la Serbia guidata da Bogdan Bogdanovic, che per\u00f2 non \u00e8 riuscito a guidare i suoi oltre il secondo posto. L'MVP del torneo \u00e8 stato Kyrie Irving che ha giocato bene fin dalle prime partite riuscendo a guidare la sua squadra soprattutto nei momenti di difficolt\u00e0. Insieme a lui nel miglior quintetto del mondiale \u00e8 stato selezionato Kenneth Faried, che ha avuto ottime prestazioni.\nOlimpiadi Rio 2016: Team Usa senza rivali.\nIl team USA vince l'oro in finale contro la Serbia superandola di 30 punti (96-66 il punteggio), rimanendo imbattuta per tutto il torneo olimpico. Kevin Durant risulta essere il top scorer dell'incontro con 30 punti a referto, oltre ad essere il miglior realizzatore del Team Usa del torneo olimpico con 19,4 punti a partita.\nOlimpiadi Tokyo 2020: Stati Uniti ancora campioni.\nTeam Usa si presenta ai Giochi della XXXII Olimpiade con i favori del pronostico nonostante si presenti con un roster allestito da coach Gregg Popovich di qualit\u00e0 molto inferiore rispetto alle edizioni olimpiche precedenti. Nonostante defezioni importanti come Kevin Love, Steph Curry e Klay Thompson, vengono convocati comunque top player come Kevin Durant, Damian Lillard e Draymond Green, affiancando giovani promesse e giocatori gi\u00e0 affermati come Khris Middleton, Zach LaVine e Jayson Tatum. L'obiettivo \u00e8 anche riscattare la pessima figura rimediata nel 2019 ai mondiali in Cina, conclusi al settimo posto. Dopo un inizio incerto con la sconfitta contro la Francia per 83-76 (prima sconfitta ai Giochi dopo 17 anni, da Atene 2004), team Usa si riscatta travolgendo Iran per 120-66 e nella terza partita la Repubblica Ceca 119-84. Passato il girone da seconda alle spalle della Francia, gli Usa passano i quarti di finale superando i grandi rivali della Spagna di Ricky Rubio (autore di 38 punti) e Pau Gasol con il punteggio di 95-81 e i 29 punti di un ispirato Durant. In semifinale arriva la vittoria sull'Australia per 97-78 con Durant ancora protagonista con 23 punti e 9 rimbalzi. In finale per la medaglia d'oro team Usa si ritrova la Francia, che supera di un punto (90-89) la favorita Slovenia in semifinale. La squadra di Popovich gioca un buon incontro e rimane sempre avanti nel punteggio, in una partita molto equilibrata. Alla fine \u00e8 87-82 per gli Usa con 29 punti di Durant, 19 di Tatum e 11 di Lillard. Nella Francia chiudono con 16 punti a testa Fournier e Gobert. Team Usa vince cos\u00ec il quarto oro consecutivo, vincendo un torneo olimpico con buone prestazioni alternate a molte incerte e deludenti. Kevin Durant chiude il torneo con il terzo oro olimpico e una media di 20.7 punti a partita."}
{"id": "38545", "revid": "6923", "url": "https://it.wikipedia.org/wiki?curid=38545", "title": "Piede (unit\u00e0 di misura)", "text": "Il piede (, simbolo \"ft\") \u00e8 un'unit\u00e0 di misura di lunghezza del Sistema imperiale.\nEquivale a o a e non \u00e8 riconosciuto dagli standard del Sistema internazionale.\nSi tratta di un'unit\u00e0 di misura di derivazione antropometrica largamente impiegata in passato, dal medioevo in poi, anche se la sua lunghezza non fu mai univocamente stabilita in ragione delle varie aree geografiche in cui esso veniva usato.\nAnche nei Paesi che usano il sistema internazionale \u00e8 talora usato in marineria e aeronautica per indicare le quote d'altitudine e la lunghezza delle imbarcazioni a vela.\n\u00c8 un'unit\u00e0 di misura ufficiale solo in tre Paesi del mondo, Stati Uniti, Liberia e Birmania, bench\u00e9 sia usato in maniera consuetudinaria in numerosi Paesi anglosassoni che hanno adottato il Sistema internazionale quali Canada, Nuova Zelanda, Sudafrica e Regno Unito.\n\u00c8 lungo un terzo di iarda (), suo multiplo immediatamente superiore, e dodici pollici () suo sottomultiplo diretto.\nIl piede internazionale.\nIl piede internazionale (o \"International foot\") un'unit\u00e0 di misura di lunghezze definito come:\nIl piede \u00e8 un'unit\u00e0 di misura molto diffusa nei paesi anglosassoni.\nL'unit\u00e0 di misura piede negli Stati Uniti.\nOltre al \"piede internazionale\", per ragioni storiche negli Stati Uniti \u00e8 ancora in uso un'unit\u00e0 di misura leggermente diversa, il \"Survey Foot\" o \"piede agrimensorio\", definito come:\nformula_1\ned equivale dunque a circa 0,30480061 m, esattamente \u00e8 1000000/999998 volte il piede internazionale.\nQuindi \u00e8 maggiore di quest'ultimo di circa 610 nm.\nLa differenza \u00e8 irrilevante per misure che non richiedono una particolare precisione o che comprendono ristretti spazi ma per mappe di ampi territori (dove \u00e8 ancora in uso) la discrepanza pu\u00f2 diventare apprezzabile.\nStoria.\nL'uso del piede come unit\u00e0 di lunghezza risale ai popoli antichi e veniva definito come la lunghezza del piede maschile ideale, considerata pari a 1/6 della statura di un uomo ben proporzionato.\nPresso i Romani, questa misura equivaleva a 29,64 cm. Il piede romano \u00e8 infatti definito come 16/28 del \"cubito di Nippur\". Il valore teorico del \"cubito di Nippur\" \u00e8 di 518 616 micrometri; di conseguenza il piede dei romani \u00e8 di 296 352 \u00b5m ovvero circa 29,64\u00a0cm.\nIn realt\u00e0, fino a tempi relativamente recenti, erano contemporaneamente in uso differenti misure di piede. Nel solo impero austro-ungarico si avevano le seguenti corrispondenze:\nLa suddivisione del piede in 12 \"pollici\" era comune a quasi tutte le differenti \"misure\" di piede: fa eccezione il piede di Forl\u00ec (con i piedi di Faenza, di Forlimpopoli, di Bertinoro e di Meldola, localit\u00e0 contigue a Forl\u00ec e da essa influenzate), che era invece diviso in dieci parti, dette usualmente once. Peraltro, va notato che era diviso in dieci anche il braccio fiorentino.\nIn particolare, il piede parigino fu molto utilizzato in architettura in tutta l'Europa fra il XIII ed il XV secolo.\nAltri stati in cui era diffuso il piede:\nIl piede agrimensorio in Italia.\nIn alcune zone (per esempio a Bologna, Modena) il piede era sinonimo di \"braccio da muro\", ovvero il braccio usato per le costruzioni (differente dal braccio usato per i tessuti, o mercantile). Pi\u00f9 a sud come base per il sistema agrimensorio erano usati al posto del piede il braccio e, gi\u00e0 in Liguria, il palmo.\nIl piede come unit\u00e0 di superficie.\nSi utilizzava il \"piede di tavola\" come sottomultiplo (1/12) della tavola. Poich\u00e9 la tavola era idealmente un quadrato di 12 piedi (ovvero una pertica o canna agrimensoria) di lato, il piede di tavola corrispondeva a una striscia rettangolare della tavola larga un piede. Pertanto il piede di tavola equivaleva a 12 piedi quadrati. In alcune regioni veniva considerato il \"mezzo piede\", unit\u00e0 di superficie pari alla met\u00e0 di 1 \"piede di tavola\", quale limite legalmente accettabile di arrotondamento nella misura dei terreni agrari."}
{"id": "38546", "revid": "287204", "url": "https://it.wikipedia.org/wiki?curid=38546", "title": "Pollice", "text": ""}
{"id": "38547", "revid": "124895242", "url": "https://it.wikipedia.org/wiki?curid=38547", "title": "Pollice (unit\u00e0 di misura)", "text": "Il pollice (\"inch\" in inglese, simbolo in o doppio primo \u2033) \u00e8 un'unit\u00e0 di misura di lunghezza che non fa parte del sistema SI, ma che \u00e8 tuttora ampiamente utilizzata nei paesi di cultura anglosassone, come Regno Unito e Stati Uniti oltre che in molti settori tecnologici, ha un valore pari a 25,4 mm.\nAd esempio, il pollice \u00e8 usato per indicare la lunghezza della diagonale degli schermi (televisivi e monitor), indicando in questo modo anche le dimensioni dello schermo stesso; il pollice \u00e8 usato convenzionalmente anche per misurare il diametro di molti oggetti, come i tubi idraulici (dove viene tuttavia utilizzato il pollice GAS che ha un diverso valore, pari a 33,8 mm) o i cerchioni per auto e moto.\nQuesto sistema di misura, derivato dal mondo anglosassone, comprende le seguenti unit\u00e0:\nConversioni.\nUn suo sottomultiplo molto usato \u00e8 il millesimo di pollice.\nAltri sottomultipli, usati per identificare il diametro nominale \u2205 dei tubi per idraulica (ed i relativi sistemi di filettatura che in italia spesso vengono denominati \"GAS\" (non esistono \"pollici gas\" come diversa unit\u00e0 di misura!) sono:"}
{"id": "38548", "revid": "122335033", "url": "https://it.wikipedia.org/wiki?curid=38548", "title": "Grado Celsius", "text": "Il grado Celsius (in simboli \u00b0C; pronuncia italiana: ; pronuncia svedese: ), detto in passato anche centigrado, \u00e8 l'unit\u00e0 di una scala di misura per la temperatura, cos\u00ec chiamata dal nome dell'astronomo svedese Anders Celsius (1701-1744), che la propose per la prima volta nel 1742.\nLa scala Celsius fissa il punto di fusione del ghiaccio in una miscela d'acqua satura d'aria a 0\u00a0\u00b0C e il punto di ebollizione a 99,974\u00a0\u00b0C in condizioni standard di pressione (1 bar, leggermente inferiore a un'atmosfera, pressione alla quale l'acqua bolle a 100 gradi Celsius).\nIn origine la scala ideata da Celsius aveva il punto di ebollizione dell'acqua a 0\u00a0\u00b0C, e il punto di fusione a 100\u00a0\u00b0C; dopo la sua morte la scala fu per\u00f2 invertita nel 1745 da Linneo o da Daniel Ekstr\u00f6m, il produttore dei termometri utilizzati da Celsius, trasformandola in quella oggi di uso comune.\nLa definizione ufficiale corrente della scala Celsius pone 0,01\u00a0\u00b0C come il punto triplo dell'acqua, e un grado come 1/273,15 della differenza di temperatura tra il punto triplo dell'acqua e lo zero assoluto. Questa definizione assicura che la differenza di temperatura di un grado Celsius rappresenti la stessa differenza di temperatura di un kelvin.\nConversione.\nLe scale termometriche di Celsius e di Fahrenheit si incrociano allo stesso valore di \u221240 gradi, cio\u00e8 il valore di \u221240\u00a0\u00b0C corrisponde a quello di \u221240\u00a0\u00b0F.\nUn metodo per convertire Celsius in Fahrenheit \u00e8 di moltiplicare per 1,8 e aggiungere 32.\n\u00b0F = \u00b0C \u00d7 1,8 + 32\nAl contrario, per convertire Fahrenheit in Celsius occorre sottrarre 32 e dividere per 1,8.\n\u00b0C = (\u00b0F \u2212 32) / 1,8\nLa scala Celsius \u00e8 utilizzata nella maggior parte del mondo quotidianamente, anche se nei mass media era ancora chiamata frequentemente \"centigrada\" fino agli anni novanta, in particolar modo nelle previsioni del tempo. Negli Stati Uniti (nonch\u00e9 nei territori non incorporati e negli Stati liberamente associati del Pacifico), in Belize, in Liberia e in alcune isole caraibiche si utilizza invece la scala Fahrenheit, ma anche questi Paesi utilizzano la scala Celsius oppure la kelvin nell'ambito di applicazioni scientifiche o tecnologiche.\nAltre scale di temperatura sono: Newton (circa 1700), R\u00f8mer (1701), Fahrenheit (1724), R\u00e9aumur (1731), Delisle o de Lisle (1738), Rankine (1859), kelvin (1862) e Leyden (circa 1894). Notare che \"kelvin\" \u00e8 minuscolo perch\u00e9 \u00e8 un'unit\u00e0 SI, anche se deriva dal titolo nobiliare dello scienziato William Thomson.\nSecondo la norma ISO 31-0, universalmente adottata per l'espressione delle unit\u00e0 di misura, che oggi risulta integrata nella norma ISO 80000-1:2009, nei testi \u00e8 prescritto di inserire una spaziatura tra valore numerico e simbolo dei gradi Celsius\nGrado centigrado.\nPoich\u00e9 ci sono cento divisioni tra il punto di congelamento e il punto di ebollizione, il termine originale per questo sistema era grado centigrado o grado centesimale. Nel 1948 il nome fu ufficialmente cambiato in Celsius dalla nona Conf\u00e9rence g\u00e9n\u00e9rale des poids et mesures (CR 64), per eliminare una serie di ambiguit\u00e0:\nLa decisione della Conf\u00e9rence g\u00e9n\u00e9rale des poids et mesures ebbe l'obiettivo di eliminare le ambiguit\u00e0 e associare inequivocabilmente a Celsius la creazione della scala (nonostante l'importante contributo di Linneo); inoltre si uniform\u00f2 la scala a quelle Kelvin, Fahrenheit, R\u00e9aumur e Rankine, che avevano tutte come nome quello del loro inventore. Nonostante ci\u00f2, in Italia spesso ci si riferisce ancora ai gradi Celsius come \"gradi centigradi\"."}
{"id": "38559", "revid": "124597432", "url": "https://it.wikipedia.org/wiki?curid=38559", "title": "Mare del Nord", "text": "Il Mare del Nord (; ; ; ; ; ) \u00e8 un mare epicontinentale dell'Europa nord-occidentale che comunica con l'oceano Atlantico tramite il mare di Norvegia a nord e la Manica a sud; suo tributario \u00e8 il Mar Baltico, ad esso collegato tramite gli stretti scandinavi di Skagerrak e Kattegat. Si estende per circa di lunghezza in direzione nord-sud e di larghezza in direzione est-ovest, e ha una superficie totale di circa . Accoglie una considerevole parte dei bacini idrografici dell'Unione europea.\nGeneralit\u00e0.\nLa profondit\u00e0 media \u00e8 di ; quella massima misurata \u00e8 di circa ma si incontrano secche in mare aperto profonde meno di .\nSi trova sopra quello che era il punto di giunzione fra tre placche tettoniche continentali nel primo periodo dell'Era Paleozoica; movimenti delle faglie associate a questi fenomeni possono ancor oggi causare terremoti e piccoli tsunami.\nLe caratteristiche della costa sono per\u00f2 il risultato di movimenti glaciali, piuttosto che tettonici.\nI profondi fiordi sono la caratteristica pi\u00f9 comune delle coste settentrionali, mentre le coste meridionali sono costituite maggiormente da spiagge sabbiose e distese fangose.\nQueste aree pianeggianti sono particolarmente esposte al rischio di inondazioni, soprattutto a causa della tempeste associate alle maree.\nElaborati sistemi di dighe sono stati costruiti nel tempo per proteggere le zone costiere.\nLo sviluppo della civilt\u00e0 europea \u00e8 stato fortemente influenzato dal traffico marittimo nel Mare del Nord.\nI Romani prima e i Vichinghi poi cercarono di estendere i loro territori in tutto il mare.\nPi\u00f9 tardi sia la Lega Anseatica che i Paesi Bassi tentarono di dominarne il commercio marittimo e utilizzarlo come ponte per accedere ai mercati del resto del mondo.\nLo sviluppo della stessa Gran Bretagna nel passato come potenza marittima dipendeva fortemente della sua posizione dominante sul Mare del Nord, in cui si affacciavano alcune delle potenze sue rivali, in primo luogo i Paesi Bassi e la Germania, ma anche le nazioni scandinave e in misura minore la Russia attraverso il vicino mar Baltico. Le imprese commerciali, l'aumento della popolazione e la presenza di risorse limitate, sono tutti fattori che hanno portato le nazioni che si affacciavano sul Mare del Nord a desiderarne il controllo degli accessi per interessi commerciali, militari, o come collegamento indispensabile verso le colonie d'oltremare. La sua importanza si \u00e8 andata trasformando da militare a economica. Le attivit\u00e0 economiche tradizionali, quali la pesca e il trasporto marittimo, hanno continuato a crescere, e altre di nuove si sono aggiunte e sono state sviluppate, come ad esempio le estrazioni di combustibili fossili e l'energia eolica.\nStoria.\nEtimologia.\nIl nome di \u201cMare del Nord\u201d deriva originariamente dal suo rapporto alla terra dei frisoni. La Frisia si trova immediatamente a sud del Mare del Nord, a ovest del \"Mare Orientale\" (\"Oostzee\", il Mar Baltico), a nord dell'ex \"Mare Meridionale\" (\"Zuiderzee\", l'odierno Lago d'IJssel, la propaggine interna dei Paesi Bassi del Mare del Nord). Il nome \"Mare del Nord\" venne utilizzato nelle regioni centro-settentrionali della Germania (che effettivamente possiede parti delle coste meridionali del mare), probabilmente mutuando il termine dato dai Frisoni. Anche fra i primi nomi dati dagli spagnoli vi fu \"Mar del Norte\".\nDal punto di vista della citt\u00e0 anseatiche tedesche del Medioevo, il mare ad est era chiamato il \"Mare Orientale\" (il mar Baltico in tedesco \u00e8 letteralmente l\"'Ostsee\"), cos\u00ec come il mare a nord era il \"Mare del Nord\". La diffusione delle mappe utilizzate da mercanti anseatici favor\u00ec il diffondersi di questo nome nel resto dell'Europa.\nAltri nomi comuni in uso per lunghi periodi furono \"Mare di Frisia\" (o latino \"Mare Frisicum\"), o \"Oceanus Germanicus\" (\"Mare Germanicum\"), cos\u00ec come i loro equivalenti nelle lingue dei paesi che su di esso si affacciavano (in lingua inglese \"Frisian Sea\" e \"German Ocean\").\n\"German Sea\" o \"Germanic Sea\" (dal latino \"Mare Germanicum\") fu usato comunemente in inglese e in altre lingue assieme a \"Mare del Nord\" fino agli inizi del XVIII secolo. Dalla fine del secolo XIX questi termini divennero via via pi\u00f9 rari, e relegati ad un uso accademico.\nStoria antica.\nI primi cenni al traffico marittimo nel Mare del Nord provengono dall'Antica Roma, che cominci\u00f2 ad esplorare il mare gi\u00e0 nel 12 a.C. La Gran Bretagna venne formalmente invasa nel 43 d.C. e le sue regioni meridionali incorporate all'Impero Romano, cominciarono quindi in quel tempo gli scambi commerciali tra il mare del Nord e il Canale della Manica. I Romani abbandonarono successivamente il sud della Gran Bretagna nel 410 e nel vuoto di potere, popolazioni germaniche quali gli Angli e i Sassoni, iniziarono una grande migrazione attraverso il Mare del Nord scacciando e soppiantando le popolazioni celtiche native delle isole.\nL'espansione vichinga ebbe inizio nel 793 con l'attacco a Lindisfarne e nel successivo quarto di millennio i Vichinghi dominarono il Mare del Nord creando colonie e avamposti lungo le coste.\nCon il tramonto dell'era vichinga il commercio nel Mare del Nord venne dominato dalla Lega Anseatica. La Lega, anche se centrata sul Mar Baltico, ebbe importanti avamposti in questo mare. Merci provenienti da tutto il mondo attraversavano il Mare del Nord lungo le rotte per la citt\u00e0 anseatica.\nDal 1441 i Paesi Bassi, da un punto di vista economico e navale, iniziarono a configurarsi come la potenza rivale della Lega. Nel XVI secolo erano la principale potenza economica e il M SZare del Nord divenne crocevia del commercio tra le lontane colonie e i mercati di tutta Europa.\nL'epoca moderna.\nIl potere olandese durante la sua epoca di massimo splendore fu ragione di crescente preoccupazione per l'Inghilterra, che vedeva il suo futuro nella marina mercantile e nelle colonie d'oltremare. Ci\u00f2 fu alla base delle primi tre guerre anglo-olandesi tra il 1652 e il 1673. Alla fine della Guerra di successione spagnola nel 1714, gli olandesi non erano pi\u00f9 un attore fondamentale della politica europea.\nLa supremazia navale della Gran Bretagna, prima del XX secolo, vedeva come unici seri contendenti solo la Francia napoleonica e i suoi alleati continentali. Nel 1800 un'unione di potenze navali minori, chiamata Lega di neutralit\u00e0 armata, si form\u00f2 per proteggere il commercio neutrale nel corso del conflitto tra Gran Bretagna e Francia. La Marina britannica sconfisse le forze unite della Lega di neutralit\u00e0 armata nella battaglia di Copenaghen del 1801 nel Kattegat. La Gran Bretagna successivamente sconfisse la marina francese nella battaglia di Trafalgar al largo delle coste della Spagna.\nIl XX secolo.\nLe tensioni nel Mare del Nord si aggravarono nel 1904 con l'incidente del Dogger Bank, in cui in navi da guerra russe scambiarono delle navi da pesca britanniche per navi giapponesi e spararono su di esse. L'incidente, che avveniva in uno scenario caratterizzato da un'alleanza tra la Gran Bretagna e il Giappone combinato con una guerra russo-giapponese in atto, port\u00f2 ad un'intensa crisi diplomatica. La crisi si ridimension\u00f2 con la sconfitta russa ad opera dei giapponesi e il pagamento di indennizzi per i pescatori.\nDurante la Prima guerra mondiale la marina della Gran Bretagna e quella della Germania (la \"Kaiserliche Marine\") si fronteggiarono sul Mare del Nord facendolo diventare il principale teatro della guerra per superficie di azione. La marina britannica, con una flotta maggiore, fu in grado di stabilire un efficace blocco navale per la maggior parte del periodo bellico, limitando cos\u00ec l'approvvigionamento di risorse indispensabili agli Imperi centrali. Le principali battaglie furono la Battaglia di Helgoland, la Battaglia di Dogger Bank, la Battaglia dello Jutland e la Seconda Battaglia di Helgoland.\nAnche la Seconda guerra mondiale ha visto operazioni nel Mare del Nord, anche se prevalentemente limitato alla caccia con sottomarini e a navi di pi\u00f9 ridotte dimensioni. Il 9 aprile 1940 i tedeschi avviarono l'Operazione Weser\u00fcbung in cui la quasi totalit\u00e0 del flotta tedesca si concentr\u00f2 a nord verso la Scandinavia tra lo Skagerrak e il Kattegat. Durante l'occupazione tedesca della Norvegia, l'operazione Shetland Bus colleg\u00f2 segretamente la Gran Bretagna alla Norvegia.\nNegli ultimi anni della guerra e nell'anno immediatamente successivo, enormi quantit\u00e0 di armi furono smaltite o affondate nelle acque del Mare del Nord, rappresentate principalmente da granate, mine terrestri e navali, bazooka, cartucce, e armi chimiche. Anche se le stime variano ampiamente, centinaia di migliaia di tonnellate di munizioni furono qui disperse.\nDopo la guerra il Mare del Nord perse molto del suo significato militare, perch\u00e9 circondato esclusivamente da paesi membri della NATO. Acquis\u00ec per\u00f2 una notevole importanza economica a partire dagli anni sessanta con l'inizio dello sfruttamento petrolifero e dei giacimenti di gas metano.\nGeografia.\nPer la maggior parte il mare si trova sulla piattaforma continentale europea. L'unica eccezione \u00e8 una ristretta zona settentrionale del Mare del Nord al largo della Norvegia. Il Mare del Nord \u00e8 delimitato dalla Gran Bretagna a ovest, e la parte continentale dell'Europa centrale e settentrionale sia a est che a sud, includendo Norvegia, Danimarca, Germania, Paesi Bassi, Belgio e Francia.\nNel sud-ovest il Mare del Nord diventa il Canale della Manica al di l\u00e0 dello Stretto di Dover (Passo di Calais). A est, si connette al Mar Baltico tramite lo Skagerrak e il Kattegat. A nord si apre con un'ampia forna imbuto verso il Mare di Norvegia, che si trova nella regione nord-orientale dell'Oceano Atlantico.\nA parte gli ovvi confini formati dalle coste dei paesi che su di esso si affacciano, il Mare del Nord, generalmente si considera delimitato ad est da una linea immaginaria che collega Lindesnes in Norvegia con Hanstholm in Danimarca correndo lungo confine con lo Skagerrak. Tuttavia a fini statistici lo Skagerrak e il Kattegat a volte sono inclusi come parte del Mare del Nord. Il limite settentrionale \u00e8 meno definito. Tradizionalmente una linea immaginaria collega il nord della Scozia verso le isole Shetland fino ad unirsi a \u00c5lesund in Norvegia. Secondo la Convenzione per la protezione dell'ambiente marino dell'Atlantico nord-orientale del 1962, il limite \u00e8 posto pi\u00f9 a ovest e pi\u00f9 a nord, tra il 5\u00b0 di longitudine ovest e 62\u00b0 di latitudine Nord, alla latitudine di Geirangerfjord in Norvegia, in corrsipondenza della penisola di Stad.\nL'area della superficie del Mare del Nord pertanto \u00e8 di circa 575.000 chilometri quadrati, con un volume di circa 54.000 chilometri cubi d'acqua. Ci\u00f2 pone il Mare del Nord al 13\u00ba posto come mare pi\u00f9 grande del pianeta.\nGeologia.\nStoria geologica.\nIl letto del Mare del Nord forma due bacini. Il pi\u00f9 settentrionale si trova a nord di un crinale tra Norfolk e la Frisia, e ha avuto la sua origine nel Devoniano. Il bacino meridionale si spinge verso lo Stretto di Dover e da l\u00e0 verso il Canale della Manica. Questo bacino risale al Carbonifero.\nNel corso della pi\u00f9 recente glaciazione gran parte del bacino settentrionale fu coperto dai ghiacci, e il resto, compreso il bacino meridionale, si ricopr\u00ec di tundra. Durante il periodo interglaciale si cre\u00f2 una diga naturale di gesso, il \u201cWeald-Artois Anticline\u201d. Anche se la cresta probabilmente collass\u00f2, costituito la parte pi\u00f9 alta del ponte di terra che colleg\u00f2 momentaneamente l'Europa continentale con la Gran Bretagna.\nGli \"Storegga Slides\" furono una serie di frane sottomarine, in cui un pezzo della piattaforma continentale norvegese scivol\u00f2 nel Mare di Norvegia. Le immense frane si verificarono tra il 8150 a.C. e 6000 a.C., e provocarono uno tsunami alto fino a 20 metri che attravers\u00f2 il Mare del Nord abbattendosi maggiormente sulla Scozia e sulle Isole F\u00e6r \u00d8er.\nTettonica a zolle.\nIl Mare del Nord si trova sopra quello che era la giunzione fra tre placche tettoniche continentali risalenti all'inizio dell'Era Paleozoica. Successivamente, nel Mesozoico, si form\u00f2 una faglia con andamento nord-sud al centro del Mare del Nord. Questa faglia che corre dal Canale della Manica causa terremoti occasionali, che possono anche provocare danni alle strutture sulla terraferma. Il terremoto che avvenne nello Stretto di Dover del 1580 \u00e8 tra i primi terremoti storici registrati che provocarono ingenti danni sia in Francia che in Inghilterra, a cui si associ\u00f2 anche un maremoto. Il pi\u00f9 grande terremoto mai registrato nel Regno Unito avvenne nel 1931 al largo delle sue coste verso il Dogger Bank, e misur\u00f2 6,1\u00b0 sulla scala Richter e ha provocato uno tsunami che inond\u00f2 parti della costa britannica.\nLe tre placche continentali formate nel corso dell'Era Paleozoica sono l'Avalonia, la Laurentia e la Baltica. La placca Baltica forma ora la costa orientale, e s'affaccia verso i paesi scandinavi; Avalonia consiste nella costa meridionale e occidentale del Mare del Nord lungo l'Inghilterra, il nord della Germania e la Francia; Laurentia segna il perimetro settentrionale del Mare del Nord con l'Oceano Atlantico.\nIdrologia.\nDati di base.\nLa salinit\u00e0 dell'acqua varia sia da luogo a luogo che nel corso degli anni, ma generalmente \u00e8 compresa tra le 15 e le 25 parti per mille nei pressi degli estuari dei fiumi, per arrivare fino alle 32-35 parti per mille nelle zone settentrionali del Mare del Nord; restano in linea generale inferiore alla salinit\u00e0 media del Nord Atlantico, che \u00e8 nell'ordine delle 35 parti per mille.\nLa temperatura dell'acqua varia a seconda della influenza delle correnti atlantiche che della profondit\u00e0, raggiungendo i 21\u00a0\u00b0C in estate e 6\u00a0\u00b0C in inverno, anche se le correnti artiche possono essere pi\u00f9 fredde. Il lato orientale \u00e8 sia il pi\u00f9 caldo in estate che il pi\u00f9 freddo in inverno. Nel Mare del Nord pi\u00f9 settentrionale l'acqua rimane costantemente nell'ordine dei 10\u00a0\u00b0C durante tutto l'arco dell'anno a causa dei continui scambi con l'Oceano Atlantico. Le pi\u00f9 grandi variazioni di temperatura sono registrate lungo le coste meridionali prossime alle Isole Frisone nel mare dei Wadden, dove si pu\u00f2 presentare anche ghiaccio negli inverni particolarmente freddi.\nLo scambio di acqua salata tra il Mare del Nord e Atlantico si verifica attraverso il Canale della Manica, come pure nella zona settentrionale del Mare del Nord, lungo la costa scozzese e attraverso il Mare di Norvegia. Il Mare del Nord riceve acqua dolce non solo dal flusso dei fiumi, ma anche dalla bassa salinit\u00e0 del Mar Baltico che ne \u00e8 collegato attraverso lo Skagerrak. Il bacino idrografico dei fiumi che si gettano nel Mare del Nord misura una superficie di 841.500\u00a0km\u00b2 e fornisce un volume di 296\u2013354\u00a0km\u00b3 di acqua dolce ogni anno. Il bacino idrografico che getta nel Mar Baltico misura una superficie quasi doppia (1.650.000\u00a0km\u00b2) e contribuisce con 470\u00a0km\u00b3 di acqua dolce ogni anno.\nCirca 185 milioni di persone vivono nei bacini idrografici dei fiumi che si gettano nel Mare del Nord. Questi bacini ricoprono gran parte dell'Europa occidentale: un quarto della Francia, tre quarti di Germania, quasi tutta la Svizzera, una piccolissima porzione d'Italia, met\u00e0 dello Jutland, la totalit\u00e0 dei Paesi Bassi e del Belgio, la parte meridionale della Norvegia, il bacino del Reno dell'Austria occidentale, e la parte orientale della Gran Bretagna. Questa area contiene una delle pi\u00f9 grandi concentrazioni industriali del pianeta.\nLa circolazione dell'acqua.\nIl principale movimento delle acque all'interno del Mare del Nord \u00e8 in senso anti-orario lungo le coste. L'acqua dalla Corrente del Golfo entra nel mare attraverso due direzioni: per il Canale della Manica verso la Norvegia, e aggirando a nord la Gran Bretagna e seguendone successivamente le coste verso sud. Questi movimenti generano altre piccole correnti che si dirigono verso est nella parte centrale del Mare del Nord. Un'altra corrente spazia a sud nella parte orientale del mare. Questa trasporta acqua fredda dal Nord Atlantico e nel periodo tra primavera e inizio dell'estate rinfresca le acque superficiali al largo dell'Inghilterra, mentre al largo delle Paesi Bassi e della Germania inizia una fase di riscaldamento. L'acqua che esce del Mar Baltico sale verso nord lungo la costa norvegese ritornando nell'Atlantico in quello che \u00e8 chiamata Corrente norvegese.\nIl tempo di permanenza medio dell'acqua all'interno del Mare del Nord \u00e8 compresa tra 1 e due anni. Le acque pi\u00f9 a nord sono scambiate pi\u00f9 rapidamente, mentre per quelle meridionali possono passare anni prima di raggiungere le regioni settentrionali e fuoriuscirne verso l'Atlantico.\nFronti d'acqua basati sulla temperatura, salinit\u00e0, nutrienti, e inquinamento possono essere chiaramente identificate, anche se con pi\u00f9 facilit\u00e0 nel periodo estivo rispetto a quello invernale. Fra i principali si identificano il \"Fronte delle Frisone\", che divide l'acqua proveniente dal Nord Atlantico da quella originaria della Manica, e il \"Fronte danese\", che divide le acque costiere meridionali da quelle della parte centrale del Mare del Nord.\nL'afflusso di acqua proveniente dai grandi fiumi si mescola molto lentamente con l'acqua marina. Le acque del Reno e dell'Elba, ad esempio, possono ancora essere chiaramente distinte in mare al largo della costa nord-ovest della Danimarca.\nMaree.\nLe maree sono causate dall'onda di marea proveniente dal Nord Atlantico, siccome il Mare del Nord \u00e8 troppo piccolo e troppo poco profondo per disporre di una propria marea consistente. Il flusso alternato \u00e8 in un ciclo di 12,5 ore. L'ondata di marea lungo le coste della Scozia che scorre in senso anti-orario lungo la costa inglese, raggiunge la costa tedesca circa 12 ore dopo.\nL'ampiezza della marea \u00e8 al suo picco massimo a The Wash sulla costa inglese, dove raggiunge 6,80 metri. L'ampiezza per\u00f2 \u00e8 fortemente influenzata da una serie di fattori, come ad esempio la posizione della costa, il vento e l'azione dovuta a tempeste. Negli estuari fluviali, alti livelli d'acqua possono amplificare notevolmente l'effetto di alta marea.\nTempeste associate alle maree.\nLe mareggiate minacciano in particolare le coste dei Paesi Bassi, Belgio, Germania e Danimarca. Queste coste sono piuttosto piatte e ci\u00f2 comporta che un aumento relativamente piccolo del livello delle acque sia sufficiente a porre grandi distese di terra sotto il livello dell'acqua. Le tempeste da ovest sono particolarmente forti. Nel corso dei millenni le inondazioni causate dalle tempeste sono costate centinaia di migliaia di vite e hanno notevolmente contribuito a modellare la costa. Fino agli inizi dei tempi moderni il numero di vittime causate da una singola tempesta arrivava a causare anche migliaia di morti, bench\u00e9 stime pi\u00f9 precise siano rilevabili con difficolt\u00e0.\nLa prima mareggiata che produsse un'alluvione, di cui si abbia notizia registrata, fu la \"Julianenflut\" il 17 febbraio 1164. Un forte alluvione si verific\u00f2 nel 1219. Una tempesta associata ad un innalzamento della marea nel 1228 provoc\u00f2 secondo le stime pi\u00f9 di 100.000 morti. La \"Grote Mandrenke\" nel 1362 colp\u00ec l'intera costa meridionale del Mare del Nord. Le cronache del tempo registrano ancora pi\u00f9 di 100.000 morti e parte della costa inghiottita dal mare, inclusa l'ormai leggendaria citt\u00e0 di Rungholt.\nNel XX secolo tra le alluvioni provenienti dal mare si segnala quella del 1953 che inond\u00f2 le coste di diverse nazioni e cost\u00f2 pi\u00f9 di 2.000 vite umane. 315 cittadini di Amburgo morirono nell'alluvione del 1962. Con l'alluvione del 1976 e del 1981 si tocc\u00f2 il record del livello dell'acqua sulla costa del Mare del Nord, ma le dighe costruite e poi migliorate dopo l'alluvione del 1962 comportarono soltanto danni materiali. Una tempesta si \u00e8 verificata il 9 novembre 2007 causando una serie di inondazioni.\nCoste.\nLe coste occidentali sono frastagliate, risultato dell'azione dei ghiacci durante le ere glaciali. I litorali lungo la parte meridionale sono pi\u00f9 morbidi, ricoperti con i resti di depositati morenici che sono stati a loro volta scaricati in mare. Le montagne norvegesi si tuffano direttamente in mare e le coste sono caratterizzati da numerosi fiordi e arcipelaghi. A sud di Stavanger la costa si ammorbidisce e le isole si presentano in numero inferiore. La costa orientale scozzese \u00e8 simile, anche se meno marcata rispetto a quella della Norvegia. A partire da Flamborough Head nel nord-est dell'Inghilterra, le scogliere diventano pi\u00f9 basse e sono composte da minori depositi morenici, e le coste, erose pi\u00f9 facilmente si presentano con contorni pi\u00f9 arrotondati. Nei Paesi Bassi, nel Belgio e nell'Inghilterra orientale (\"East Anglia\") il litorale \u00e8 basso e paludoso. La costa orientale e sud-orientale del Mare del Nord (mare dei Wadden) hanno coste che sono principalmente di tipo sabbioso.\nI fiordi e le scogliere del Nord.\nLe coste settentrionali portano ancora il segno degli immensi ghiacciai le ricoprivano durante le ere glaciali, creando il frastagliato paesaggio costiero. I fiordi sono nati dall'azione dei ghiacciai, che nel loro lento movimento verso il mare hanno raschiato e scavato profonde fenditure nel suolo. Con il ritirarsi dei ghiacci, l'innalzamento del livello dell'acqua tali solchi sono stati invasi dal mare. Il paesaggio si presenta spesso con coste ripide e le insenature marine possono essere anche profonde. I fiordi sono particolarmente comuni nella costa della Norvegia.\nI \"firths\" sono simili ai fiordi, ma sono generalmente poco profondi e presentano baie pi\u00f9 ampie all'interno delle quali possono essere presenti piccole isole. I ghiacciai hanno insistito qui su un'area pi\u00f9 estesa e hanno scavato aree pi\u00f9 ampie. I firths si trovano soprattutto nella Scozia settentrionale e lungo le coste inglesi.\nVerso sud i firths cedono il passo alle scogliere, formatesi dalle morene glaciali. L'impatto delle onde sulla costa d\u00e0 luogo a fenomeni di erosione. Il materiale eroso diviene fonte importante di sedimenti per la distese fangose che si trovano dall'altra parte del Mare del Nord. Il paesaggio delle scogliere \u00e8 interrotta dai grandi estuari fluviali con i loro corrispondenti depositi di detriti, in particolare modo quelli del fiume Humber e Tamigi nel sud dell'Inghilterra.\nNel sud della Norvegia, come pure sulla costa svedese dello Skagerrak, si trovano fenomeni simili ai fiordi e ai firths. Qui l'azione dei ghiacci ha insistito e scavato su regioni ancora pi\u00f9 vaste. Verso le coste si trovano dolci declivi che scendono dalle montagne e che si estendono per chilometri, tuffandosi poi sotto il mare, ma rimanendo ad una profondit\u00e0 di soli pochi metri.\nI banchi meridionali e le distese fangose.\nLe scarsa profondit\u00e0 delle acque e la linea della coste meridionali e orientali fino alla Danimarca sebbene formate anch'esse dall'azione dei ghiacci nelle ere glaciali, devono maggiormente la loro forma all'azione del mare e al deposito dei sedimenti. Il mare dei Wadden che si estende tra Esbjerg nella Danimarca del nord e Den Helder nei Paesi Bassi deve la conformazione del suo paesaggio alla forte influenza esercitata dall'azione delle maree. La zona costiera presenta acque poco profonde e il costante apporto di sedimenti. Grandi opere di bonifica hanno interessato questa regione, soprattutto ad opera degli olandesi. Il pi\u00f9 grande progetto di questo tipo \u00e8 stata la bonifica del IJsselmeer.\nConservazione delle coste.\nLe zone costiere meridionali, inizialmente, erano soggette ai capricci del mare. I territori limitrofi alle coste, costituite da un innumerevole intrico di canali, isolotti, delta fluviali e zone umide venivano regolarmente allagati e sommersi. In settori particolarmente vulnerabili alle mareggiate, le persone tendevano allora ad insediarsi su terreni rialzati e pi\u00f9 protetti. Gi\u00e0 nel 500 a.C., gli insediamenti iniziarono ad essere costruiti su delle colline artificiali, alte anche diversi metri. Fu solo intorno agli inizi del Medioevo nel 1200 che si \u00e8 iniziato a collegare tra loro piccole dighe in linea lungo l'intera costa, rendendo quindi permanenti e definite le zone di terra da quelle di mare.\nDighe in senso moderno hanno iniziato a prendere forma nel XVII e XVIII secolo, costruite da imprese private nei Paesi Bassi. I costruttori olandesi hanno quindi esportato i loro disegni e modelli verso altre regioni del Mare del Nord.\nLe alluvioni verificatesi sulle coste del Mare del Nord nel 1953 e nel 1962 sono state ulteriore impulso per l'innalzamento delle dighe, la sostituzione delle vecchie dighe in linea, il recupero di terreni e sbarramenti fluviali, in modo da ottenere da poca superficie interessata un grande risultato nella lotta contro il mare e le tempeste. Attualmente il 27% dei Paesi Bassi \u00e8 sotto il livello del mare e protetto da argini e dune.\nLa conservazione costiera oggi consiste di vari livelli. La pendenza delle dighe riduce l'energia del mare in entrata, in modo che la diga stessa non riceva il pieno impatto. Alcune dighe che si trovano direttamente in mare e queste sono particolarmente rafforzata. Nel corso degli anni sono state pi\u00f9 volte sollevate, a volte anche di 10 m, e sono diventate pi\u00f9 orizzontali, al fine di meglio ridurre l'erosione delle onde. Le moderne dighe possono raggiungere un'altezza anche di 100 m. Dietro la diga solitamente \u00e8 presente una strada di accesso e, in generale, l'area pi\u00f9 prossima \u00e8 scarsamente abitata. In molti luoghi un altro sistema di dighe \u00e8 presente verso l'entroterra dopo diversi chilometri.\nDove le dune sono sufficienti per proteggere la terra dall'avanzata del mare viene seminata dell'erba che cresca nella sabbia, in modo da proteggere le dune stesse dall'erosione del vento, dell'acqua e dal traffico a piedi.\nFauna.\nTra le specie che popolano questo mare e che per riprodursi risalgono i fiumi che sfociano in esso \u00e8 da ricordare la cheppia (\"Alosa fallax\").\nEconomia.\nPetrolio e gas.\nNel 1958 i geologi scoprirono un giacimento di gas naturale a Slochteren nella provincia dei Paesi Bassi di Groninga e si inizi\u00f2 a sospettare la presenza di petrolio nel Mare del Nord. Tuttavia in questa data i diritti di sfruttamento delle risorse naturali in alto mare erano ancora in fase di controversia.\nNel 1962 i geologi scoprirono i primi giacimenti di petrolio in questo mare.\nProve di perforazione iniziarono nel 1966 e successivamente nel 1969 quando la Phillips Petroleum Company scopr\u00ec la Ekofisk (ora norvegese), che all'epoca era uno dei 20 pi\u00f9 grandi giacimenti del mondo e si rivel\u00f2 caratterizzata da una bassa presenza di zolfo. Lo sfruttamento commerciale inizi\u00f2 nel 1971 con le navi cisterna e dal 1975 con oleodotti diretti a Cleveland in Inghilterra e dal 1977 anche a Emden in Germania.\nLo sfruttamento delle riserve del Mare del Nord ha avuto inizio poco prima della crisi petrolifera del 1973, e la successiva salita dei prezzi internazionali del petrolio hanno fatto s\u00ec che i grandi investimenti necessari per l'estrazione divenissero molto pi\u00f9 interessanti e possibili in questa regione. Negli anni \u201880 e \u201890 seguirono ulteriori scoperte dei grandi campi petroliferi. Anche se i costi di produzione erano relativamente elevati, la qualit\u00e0 del petrolio, la stabilit\u00e0 politica della regione, e la vicinanza di importanti mercati in Europa occidentale ha fatto del Mare del Nord un'importante area di produzione. La pi\u00f9 grande catastrofe ambientale fu la distruzione della piattaforma off-shore di Piper Alpha nel 1988 in cui 167 persone persero la vita.\nCon pi\u00f9 di 450 piattaforme petrolifere, il Mare del Nord \u00e8 la pi\u00f9 importante regione del mondo per la perforazione offshore. La sezione britannica del Mare del Nord \u00e8 quella che possiede pi\u00f9 piattaforme, seguita in ordine da quella norvegese, olandese e danese. Il pi\u00f9 grande campo di gas naturale nel Mare del Nord, \u201cTroll\u201d, si trova sotto la giurisdizione norvegese ad una profondit\u00e0 di 345 metri. Una piattaforma gigante \u00e8 stata necessaria per accedervi. La sezione tedesca possiede solo due piattaforme petrolifere (la pi\u00f9 grande delle due \u00e8 il Mittelplate) e si presenta come il paese meno dotato per le estrazioni minerarie in questo mare.\nNel 1999 le estrazioni raggiunsero il picco di tutti i tempi con quasi 6 milioni di barili (950.000 m\u00b3) di petrolio greggio e 28.000.000 m\u00b3 di gas naturale al giorno. Oggi la risorsa nel Mare del Nord \u00e8 ben sviluppata. Tutte le grandi compagnie petrolifere sono state coinvolte nelle operazioni di estrazione. Ma negli ultimi anni alcune grandi societ\u00e0 ne hanno interrotto l'estrazione e da quel 1999 l'importo estratto \u00e8 diminuito continuamente a causa dell'esaurimento delle riserve.\nIl prezzo del Brent Crude, uno dei primi tipi di petrolio estratto dal Mare del Nord, \u00e8 utilizzato oggi come un prezzo standard di confronto per il petrolio greggio dal resto del mondo.\nPesca.\nIl pescato annuale \u00e8 cresciuto ogni anno fino al 1980, quando si \u00e8 raggiunto il punto massimo con pi\u00f9 di 3 milioni di tonnellate di pesce. Da allora i numeri sono scesi a circa 2,3 milioni di tonnellate, con notevoli differenze tra i vari anni. Oltre al pesce commercializzabile si stima che 150.000 tonnellate di pescato senza mercato venga catturato e che circa 85.000 tonnellate sia la quantit\u00e0 di invertebrati che viene coinvolto o ributtato in mare ferito o morto.\nNegli ultimi decenni lo sfruttamento eccessivo ha reso meno produttiva la pesca, alterando la catena alimentare marina e la dinamica dei costi e dei posti di lavoro nel settore della pesca. La pesca di aringhe, merluzzi e passera di mare potrebbe presto affrontare la stessa situazione della pesca allo sgombro cessata negli anni \u201870 a causa di sovra-sfruttamento.\nAltre risorse minerali.\nIn aggiunta al petrolio, gas naturale e alla pesca, gli Stati che si affacciano sul Mare del Nord estraggono milioni di metri cubi annui di sabbie e ghiaia. Questi sono poi utilizzati per progetti di costruzione, per rinforzare le spiagge e per proteggere le coste. Il pi\u00f9 grandi Paesi estrattori di sabbia e ghiaia nel 2003 furono i Paesi Bassi (circa 30 milioni di m\u00b3) e la Danimarca (circa 10 milioni di m\u00b3).\nFonti energetiche rinnovabili.\nA causa dei forti venti, i paesi sul Mare del Nord, in particolare l'Inghilterra e la Danimarca, hanno utilizzato le aree vicino alla costa del mare per lo sfruttamento eolico per la produzione di energia elettrica a partire dagli anni \u201890. La prima turbina a vento \u00e8 apparsa al largo della costa inglese vicino Blyth nel 2000 e poi al largo della costa danese nel 2002 vicino a Horns Rev.\nStatus politico.\nI paesi che affacciano sul Mare del Nord rivendicano tutti le dodici miglia nautiche di acque territoriali in cui hanno i diritti esclusivi di pesca. L'Islanda, tuttavia, a causa della \"guerra del merluzzo\" ha diritti esclusivi di pesca per 200 miglia (320\u00a0km) al largo delle sue coste, toccando le acque del Mare del Nord. La \"politica comune della pesca\" dell'Unione europea esiste per coordinare i diritti di pesca e per assistere alle controversie tra i Paesi membri dell'Unione europea sulla frontiera con la Norvegia.\nDopo la scoperta delle risorse minerarie la Norvegia ha reclamato i suoi diritti ai sensi della \"Convenzione della piattaforma continentale\". Gli altri paesi hanno seguito l'esempio. Questi diritti sono stati divisi in gran parte lungo una linea mediana che a \u201cseconda dell'ampiezza della base di ogni mare territoriale di ciascun Paese si tenesse comunque equidistante dai linee meridiani dei Paesi prossimi\u201d. Il confine delle acque tra Germania, Paesi Bassi, e la Danimarca \u00e8 stato ridefinito solo dopo lunghi negoziati e una sentenza della Corte internazionale di giustizia.\nPreoccupazioni di tipo ambientale hanno portato alla \"Accordi Marpol 73/78\", che ha creato una zona di protezione larga 25 miglia (40\u00a0km) e lunga 50\u00a0mi (80\u00a0km). La \"Convenzione per la protezione dell'ambiente marino dell'Atlantico nord-orientale\" \u00e8 stata siglata per la conservazione del mare in questa regione. Germania, Danimarca e Paesi Bassi hanno un accordo trilaterale per la protezione del mare dei Wadden, distese prevalentemente fangose che si snodano lungo le coste dei tre paesi sul bordo meridionale del Mare del Nord.\nTurismo.\nLe spiagge e le acque costiere del Mare del Nord sono popolari destinazioni per il turismo balneare. In particolare modo le attivit\u00e0 sono sviluppate lungo la costa belga, olandese, tedesca e danese, come pure su quella britannica.\nIl windsurf e la vela sono sport popolari favoriti dai forti venti, ma anche la pesca sportiva e le immersioni subacquee. Un'altra attivit\u00e0 praticata \u00e8 la camminata nel fango ovvero l'escursionismo praticato sul fango che viene a galla dal mare durante i periodi di bassa marea in alcune zone geografiche particolari.\nTraffico marittimo.\nIl Mare del Nord \u00e8 molto importante per il traffico marittimo e presenta fra le pi\u00f9 alte concentrazione di navi di tutto il mondo. Grandi porti di rilievo internazionale si trovano lungo le sue coste: Rotterdam, il terzo porto del mondo per movimentazione, Anversa e Amburgo (compresi nei top 25), cos\u00ec come Brema/Bremerhaven e Felixstowe.\nTutti i principali porti hanno facile accesso alle varie rotte sul Mare del Nord. Ma il traffico \u00e8 particolarmente difficile, con un'elevata presenza di barche da pesca, piattaforme petrolifere e mercantile. La possibilit\u00e0 di colli di bottiglia \u00e8 elevata, come presso il Canale della Manica, che vede 400 navi al giorno e il Canale di Kiel con in media pi\u00f9 di 100 navi al giorno.\nAlcuni porti sono collegati da importanti canali come il Canale del Nord, che abbreviato il collegamento tra il porto di Amsterdam ed il mare, e il canale di Kiel, che collega il Mare del Nord al Mar Baltico.\nFiumi.\nI principali fiumi che sfociano nel Mare del Nord sono:\nNote.\nTesti da poter leggere riferiti a questo argomento sul petrolio e i gas: \"Storia di una gabbianella e del gatto che le insegn\u00f2 a volare\". Firenze 1997 L.Sepu'lveda."}
{"id": "38561", "revid": "125836209", "url": "https://it.wikipedia.org/wiki?curid=38561", "title": "Tastiera (musica)", "text": "In musica, la tastiera \u00e8 un insieme di tasti che vengono premuti in generale con l'aiuto delle dita delle due mani per suonare determinati strumenti musicali.\nEsistono numerose variazioni e alternative; ad esempio le fisarmoniche bajan hanno una tastiera cromatica, e nel 1882 Paul von Jank\u00f3 invent\u00f2, per il pianoforte, la tastiera Jank\u00f3 (anch'essa, cromatica).\nCaratteristiche.\nLa realizzazione pratica di una tastiera comporta un problema di proporzioni che non ha una soluzione rigorosa. Se si considera che i tasti diatonici devono essere di larghezza identica, e che ci\u00f2 deve avvenire anche per i tasti cromatici, neri sul pianoforte, e che le parti invisibili, rilegate al meccanismo di produzione sonora, devono anch'esse avere la stessa larghezza, si finisce a sistema di equazioni insolubili. Nella pratica, i costruttori si servivano di \"regole per le tastiere\" descritte da Marin Mersenne (1588\u00a0\u2013 1648), che permettevano di avere un posizionamento ottimale tenendo conto di queste costrizioni.\nSugli strumenti vecchi possono presentarsi due particolarit\u00e0:\nLa disposizione dei tasti.\nLa disposizione dei tasti segue le dodici note della scala cromatica del sistema temperato equabile, con i tasti della scala diatonica (di Do maggiore) che sono maggiormente sporgenti rispetto a quelli delle alterazioni cromatiche che, almeno nel pianoforte, sono di colore nero. I tasti sono ripetuti per pi\u00f9 di un'ottava e, nelle tastiere moderne, come nel pianoforte, possono raggiungere le 7 ottave. Oggi, i formati pi\u00f9 comuni variano dai 61 agli 88 tasti, anche se non mancano tastiere ridotte di 49 o anche 25 tasti, usate quasi esclusivamente come controller per moduli sonori.\nI tasti possono essere azionati anche con i piedi (pedali dell'organo) o con i pugni (carillon) o con i gomiti (organi antichi).\nLa tastiera della fisarmonica differisce in parte da quella degli altri strumenti per i tasti rotondi sul lato sinistro.\nInoltre alcuni organi perlopi\u00f9 elettronici utilizzano tasti di tipo \"waterfall\". Si tratta di un tasto con bordo verticale (da cui il nome di \"tasto a cascata\"), privo del bordo sporgente tipico dei tasti del pianoforte. Tale conformazione rende pi\u00f9 facile la \"scivolata di palmo\" (o \"palm-slide\"), un tecnica molto diffusa presso i tastieristi jazz.\nEsiste anche un'altra disposizione dei tasti, chiamata \"tastiera esatonale\" dal nome dell'omonima scala, a volte chiamata anche tastiera simmetrica, che molti inventori nel corso della storia hanno proposto per realizzare un modello di tastiera alternativa e creativa, per rendere semplice l'esecuzione di nuovi tipi e stili di melodia in modo semplificato e per l'apprendimento semplificato delle scale musicali e dei modi. In Italia \u00e8 conosciuta anche col nome di Tastiera Usai dal cognome dell'autore che l'ha riproposta durante un concorso bandito dalle Universit\u00e0 del Veneto nel 2013. Essendo costruita in maniera differente da quella classica, permette l'esecuzione di brani musicali ipersimmetrici in maniera immediata, senza la necessit\u00e0 di studiare tutta la teoria della musica. Nel corso degli ultimi quattro secoli, questo modello di tastiera \u00e8 stato periodicamente riproposto da vari inventori che credevano di essere i primi ed unici inventori di questo tipo di tastiera musicale, non essendo questo tipo di tastiera diffusa n\u00e9 avendo visibilit\u00e0 sul mercato degli strumenti musicali. Questo tipo di disposizione \u00e8 stato applicato anche alle fisarmoniche dal ricercatore indipendente Luigi Usai, che l'ha resa pubblica nel 2011.\nNei sintetizzatori musicali.\nLa maggior parte dei sintetizzatori elettrici o elettronici \u00e8 dotata di una tastiera per controllare la generazione del suono, anche se non mancano sintetizzatori controllati da corde pizzicate (chitarra), da pad o pulsanti (perlopi\u00f9 drum machine) o dal solo movimento delle mani nell'aria (theremin) o attraverso un fascio luminoso (arpa laser) e sintetizzatori controllabili solo in remoto (per lo pi\u00f9 tramite tecnologia MIDI)."}
{"id": "38566", "revid": "481349", "url": "https://it.wikipedia.org/wiki?curid=38566", "title": "Giochi olimpici invernali", "text": "I Giochi olimpici invernali sono un evento sportivo che raccoglie gare di sport invernali, ovvero che si svolgono su ghiaccio o neve: si disputano dal 1924 ogni quattro anni e, fino al 1992, si disputavano nello stesso anno di quelli estivi, mentre dal 1994 si disputano negli anni pari non divisibili per quattro.\nStoria.\nNel 1894 venne fondato il Comitato Olimpico Internazionale (CIO) e nel 1896 ad Atene venne disputata la prima edizione dei Giochi olimpici dell'era moderna. In occasione dei Giochi olimpici di Londra 1908 il pattinaggio di figura venne inserito nel programma olimpico per la prima volta. Vennero disputate quattro gare di pattinaggio di figura, nelle quali brillarono lo svedese Ulrich Salchow e la britannica Madge Syers.\nSin dal 1901, prima con cadenza biennale e poi quadriennale, si disputavano in Svezia i Giochi nordici sotto la guida del generale Viktor Balck, membro del CIO e amico di Pierre de Coubertin, \"padre\" dei Giochi olimpici moderni. Nel corso della sessione del CIO tenutasi a Budapest nel 1911, in vista dei Giochi olimpici di Stoccolma dell'anno seguente, il conte italiano Eugenio Brunetta d'Usseaux propose di inserire nel programma di gare anche degli sport invernali e quindi di includere l'edizione 1913 dei Giochi nordici nei Giochi della V Olimpiade. Questa proposta venne rigettata dal comitato organizzatore dei Giochi olimpici di Stoccolma e dallo stesso Balck con l'obiettivo di preservare l'indipendenza dei Giochi nordici, cos\u00ec che il 27 maggio 1911 la proposta venne definitivamente respinta.\nNel corso del congresso CIO tenutosi a Parigi nel giugno 1914 venne ridiscussa l'idea di includere sport invernali nel programma olimpico in vista dei Giochi olimpici di Berlino e venne deciso di aggiungere al programma olimpico il pattinaggio di figura e di velocit\u00e0, lo sci nordico e l'hockey su ghiaccio. Lo scoppio della prima guerra mondiale pochi mesi dopo costrinse all'annullamento dei Giochi della VI Olimpiade. In occasione dei Giochi della VII Olimpiade di Anversa venne organizzata una settimana dedicata agli sport su ghiaccio dal 23 al 30 aprile 1920, con i tornei olimpici di hockey su ghiaccio (competizione dimostrativa e valida anche come prima edizione del campionato mondiale) e di pattinaggio di figura.\nAl congresso del CIO del 1921 si decise che la nazione organizzatrice dell'edizione successiva dei Giochi olimpici, la Francia, avrebbe anche ospitato una distinta \"Settimana internazionale degli sport invernali\", sotto il patrocinio dello stesso CIO. Nel 1922 si tenne un congresso della commissione internazionale dello sci, che port\u00f2 alla nascita, il 2 febbraio, della Federazione Internazionale Sci (FIS). Dal 25 gennaio al 4 febbraio 1924 si tenne la \"Settimana internazionale degli sport invernali\" a Chamonix-Mont-Blanc, alla quale parteciparono complessivamente 258 atleti in rappresentanza di 16 nazioni, che si cimentarono in 16 gare di 6 diverse discipline. Dato il successo della \"Settimana internazionale degli sport invernali\" il 6 maggio 1926, tre settimane dopo l'ultima edizione dei Giochi nordici, nel corso della 24\u00aa sessione del CIO, tenutasi a Lisbona, il CIO decise di istituire i Giochi olimpici invernali, da svolgersi ogni quattro anni come i gi\u00e0 esistenti Giochi olimpici estivi. Nella stessa sessione il CIO decise di designare retroattivamente le gare di Chamonix come I Giochi olimpici invernali, anche su pressione dei Paesi nordici, e di assegnare a Sankt Moritz l'organizzazione della seconda edizione nel 1928.\nLa seconda guerra mondiale costrinse all'annullamento dell'edizione 1940, che si sarebbe dovuta disputare a Garmisch-Partenkirchen, la quale aveva gi\u00e0 ospitato i Giochi del 1936, ma vennero annullati a seguito dell'invasione tedesca della Polonia. La citt\u00e0 tedesca aveva ereditato l'organizzazione dei Giochi dopo la rinuncia di Sankt Moritz a seguito del divieto del CIO di ammettere alle gare i maestri di sci. A sua volta, Sankt Moritz aveva ottenuto l'organizzazione dopo la rinuncia della citt\u00e0 giapponese di Sapporo, a seguito della seconda guerra sino-giapponese. Anche i Giochi olimpici invernali 1944, previsti a Cortina d'Ampezzo, vennero annullati a causa del protrarsi della seconda guerra mondiale.\nI XVII Giochi olimpici invernali, organizzati da Lillehammer nel 1994, furono i primi Giochi a tenersi in un anno diverso dai Giochi olimpici estivi, poich\u00e9 nel corso della 91\u00aa sessione del CIO nel 1986 era stato deciso di sfasare i Giochi olimpici invernali rispetto a quelli estivi, in modo tale che si alternassero ogni due anni.\nMedagliere.\n\u00a0\u00a0\u00a0\u00a0 Nazioni non pi\u00f9 esistenti\nStatistiche.\nAtleti pi\u00f9 vittoriosi.\n\"Dati aggiornati ai XXIII Giochi olimpici invernali\"\nSport invernali.\nNel corso degli anni, il numero di sport e gare disputati ai Giochi olimpici invernali \u00e8 aumentato. In questa sezione viene fornita una panoramica di tutti gli sport che sono attualmente in programma, o che lo sono stati in passato. I cosiddetti \"sport dimostrativi\", di cui sono state disputate gare senza assegnare medaglie, sono anch'essi elencati."}
{"id": "38573", "revid": "1923", "url": "https://it.wikipedia.org/wiki?curid=38573", "title": "Buia", "text": ""}
{"id": "38574", "revid": "57342", "url": "https://it.wikipedia.org/wiki?curid=38574", "title": "Laura Betti", "text": "Il suo primo ruolo importante fu nel film \"La dolce vita\" (1960) di Federico Fellini. Nel 1968 vinse la Coppa Volpi per \"Teorema\" di Pier Paolo Pasolini; poi divenne una delle attrici preferite di Marco Bellocchio che la diresse in vari film: \"Nel nome del padre\" (1972), \"Sbatti il mostro in prima pagina\" (1972) e nel 1977 nella riduzione televisiva de \"Il gabbiano\" di Anton Cechov. Ebbe un ruolo di rilievo accanto a Donald Sutherland in \"Novecento\" di Bernardo Bertolucci, nella parte di Regina, sadica cugina del protagonista Alfredo (Robert De Niro). Interpret\u00f2 anche una scena con Marlon Brando in \"Ultimo tango a Parigi\" (1972): il suo ruolo era quello di \"Miss Blandish\", nome preso a prestito dal romanzo \"Niente orchidee per Miss Blandish\" di James Hadley Chase; la scena per\u00f2 venne tagliata.\nBiografia.\nEsordi.\nFiglia di Ettore Trombetti, avvocato iscritto al Partito d'Azione, e nipote del glottologo Alfredo Trombetti, Laura Betti esord\u00ec nello spettacolo come cantante di brani jazz; dopo una breve esperienza nel cabaret (1954) in coppia con Walter Chiari ne \"I saltimbanchi\". Nel 1955 debutt\u00f2 in teatro ne \"Il crogiuolo\" di Arthur Miller, con la regia di Luchino Visconti; nel suo repertorio giovanile anche il \"Cid\" di Corneille, in coppia con Enrico Maria Salerno e \"I sette peccati capitali\" di Brecht e Weill.\nNel 1960 realizz\u00f2 un recital di canzoni con la collaborazione dei pi\u00f9 grandi talenti letterari dell'epoca come Mario Soldati, Franco Fortini, Ennio Flaiano, Giorgio Bassani, Camilla Cederna, Fabio Mauri, Gino Negri, Goffredo Parise, Alberto Arbasino, Ercole Patti, Alberto Moravia, oltre che dello stesso Pasolini. Il recital, dal titolo \"Giro a vuoto\", dopo il tour italiano iniziato al Teatro Gerolamo di Milano il 27 gennaio 1960, debutt\u00f2 a Parigi dove fu calorosamente recensito dal poeta, saggista, critico d'arte, oltre che fondatore del movimento del surrealismo, Andr\u00e9 Breton e venne ripreso per altre tre volte negli anni a seguire.\nTra la fine del 1960 e il gennaio 1961 divenne popolare interpretando con Paolo Poli la coppia di cantastorie che intonavano \"La ballata del pover'uomo\", che scandiva gli episodi dello sceneggiato televisivo \"Tutto da rifare pover'uomo\", diretto da Eros Macchi.\nL'attivit\u00e0 cinematografica e la Coppa Volpi a Venezia.\nDopo avere esordito nel 1956 in \"Noi siamo le colonne\" di Luigi Filippo D'Amico, ottenne le prime parti importanti nel 1960 in \"Labbra rosse\" di Giuseppe Bennati, \"Era notte a Roma\" di Roberto Rossellini, e soprattutto ne \"La dolce vita\" di Federico Fellini, dove interpretava Laura, una giovane saccente che nella scena finale del party si vede rovesciare un bicchiere d'acqua in faccia da Marcello (Marcello Mastroianni). \nLa sua attivit\u00e0 cinematografica ebbe una svolta quando conobbe Pier Paolo Pasolini, che la diresse in \"La ricotta\" (episodio di \"Ro.Go.Pa.G.\") e, successivamente (1968), nell'opera teatrale \"Orgia\" e nel fim \"Teorema\", per il quale l'attrice si aggiudic\u00f2 la \"Coppa Volpi\" come miglior attrice al Festival del cinema di Venezia. Sempre sotto la regia di Pasolini, nel 1971 gir\u00f2 \"I racconti di Canterbury\".\nA partire dagli anni '70, in parallelo al mutare della sua fisicit\u00e0, si specializz\u00f2 nell'interpretazione di personaggi negativi, il pi\u00f9 delle volte in ruoli di caratterista, finendo per\u00f2 con il rubare la scena ai protagonisti grazie al suo eccezionale temperamento. Tra i tanti film interpretati in questo periodo: \"Sbatti il mostro in prima pagina\" (1972) di Marco Bellocchio, \"Allonsanf\u00e0n\" (1974) di Paolo e Vittorio Taviani, \"Vizi privati, pubbliche virt\u00f9\" (1975) di Mikl\u00f3s Jancs\u00f3), \"Novecento\" (1976) di Bernardo Bertolucci - dove interpret\u00f2 una delle sue parti da cattiva pi\u00f9 celebri, quella di Regina - \"Viaggio con Anita\" (1978) di Mario Monicelli) e \"Il piccolo Archimede\" (1979) di Gianni Amelio. Nel decennio successivo si fece ancora notare in ruoli sgradevoli, come \"Caramelle da uno sconosciuto\" (1987) di Franco Ferrini, \"Il grande cocomero\" (1993) e \"Con gli occhi chiusi\" (1994) di Francesca Archibugi, e \"Un eroe borghese\" (1995) con Michele Placido.\nUno fra gli ultimi registi a dirigerla \u00e8 stato Mimmo Calopresti, per il quale interpret\u00f2 nel 2003 il ruolo di una suora nel film \"La felicit\u00e0 non costa niente\" che le valse una candidatura, nello stesso anno, al Nastro d'argento come Migliore attrice non protagonista.\nFondo Pasolini.\nDal 1983 \u00e8 stata ideatrice e direttrice del \"Fondo Pier Paolo Pasolini\", che per pi\u00f9 di vent'anni ha avuto sede a Roma, in piazza Cavour. Per lo scrittore, Laura Betti era una \"tragica Marlene\", una \"vera Garbo\" con sopra al volto una \"maschera inalterabile di pupattola bionda\". Il suo rapporto con Pasolini, il suo carattere e le difficolt\u00e0 dei suoi ultimi anni sono stati descritti impietosamente da Emanuele Trevi in \"Qualcosa di scritto\", pubblicato nel 2012 da Ponte alle Grazie, secondo classificato alla 66\u00aa edizione del Premio Strega.\nOltre a portare avanti come direttrice l'attivit\u00e0 del Fondo, nella parte finale della carriera (1993) Betti aggiorn\u00f2 il suo recital del 1985, dove interpretava \"Les Chansons de Bilitis\" di Pierre Lou\u00ffs su musiche di Claude Debussy nella prima parte e nella seconda \"Una disperata vitalit\u00e0\" di Pier Paolo Pasolini, eliminando la prima parte e arricchendolo di altri testi pasoliniani e poesie raccolti sotto il titolo \"Una disperata vitalit\u00e0\".\nNel 2003 cre\u00f2, presso la biblioteca della Cineteca di Bologna, il \"Centro Studi Archivio Pier Paolo Pasolini\", nel quale trasfer\u00ec, tramite donazione, tutta la documentazione raccolta dal fondo: pi\u00f9 di 1.000 volumi e altro materiale inerente all'opera di Pasolini. Il trasferimento da Roma a Bologna caus\u00f2 notevoli attriti fra l'attrice e l'amministrazione capitolina.\nNello stesso anno, nella sua citt\u00e0 natale, la Casadeipensieri, diretta Da Davide Ferrari, le assegn\u00f2 la Targa Paolo Volponi, con l'intervento di Gianni Scalia, Marco Antonio Bazzocchi e Giovina Volponi Iannello.\nRiposa al Cimitero della Certosa di Bologna, nella tomba di famiglia. Dopo la sua morte, il fratello Sergio ha donato al \"Centro Studi Archivio Pier Paolo Pasolini\" tutti i documenti personali relativi alla sua carriera, raccolti sotto il nome di \"Fondo Laura Betti\". Nel novembre 2015 il Teatro Comunale di Casalecchio di Reno (suo luogo di nascita) \u00e8 stato a lei intitolato.\nDoppiaggio.\nBetti ha lavorato molto anche nel mondo del doppiaggio. La sua voce molto particolare \u00e8 sempre riconoscibile. \nDue esempi: la voce \"indemoniata\" di Linda Blair (che in originale \u00e8 dell'attrice Mercedes McCambridge) ne \"L'esorcista\" e quella di H\u00e9l\u00e8ne Surg\u00e8re in \"Sal\u00f2 o le 120 giornate di Sodoma\".\nEditoria.\n\u00c8 autrice del romanzo/autobiografia \"Teta Veleta\" edito da Garzanti nel 1979 e ora fuori catalogo. \"Teta Veleta\" si riferisce a uno scritto giovanile di Pasolini, che il poeta spiegher\u00e0 in seguito cos\u00ec:\nSempre di Pasolini \u00e8 l'articolo di \"Vogue\" del 1971 presente come prefazione del libro.\nHa inoltre curato il volume \"Pasolini cronaca giudiziaria, persecuzione, morte\" pubblicato nel 1977 da Garzanti e, insieme a Giovanni Raboni, la raccolta di poesie \"Breyten Breytenbach: un pendaglio da forca\", \"Fondo Pasolini Edizioni\".\n\"La Passione di Laura\".\n\u00c8 il titolo del film documentario diretto da \"Paolo Petrucci\" e uscito in anteprima nazionale il 29 ottobre 2011 nel quale viene ripercorsa la carriera di Betti grazie anche ai contributi, tra gli altri, di Bernardo Bertolucci, Giacomo Marramao, Francesca Archibugi e Jack Lang. Il film \u00e8 stato candidato nel 2012 al Nastro d'argento, nella categoria Nastro d'argento al miglior documentario sul cinema."}
{"id": "38577", "revid": "2121138", "url": "https://it.wikipedia.org/wiki?curid=38577", "title": "Cardioide", "text": "In geometria la cardioide \u00e8 una curva e pi\u00f9 precisamente una epicicloide con una e una sola cuspide. Essa \u00e8 quindi una curva che si pu\u00f2 ottenere tracciando il percorso di un punto scelto su una circonferenza che viene fatta rotolare senza scivolamenti intorno ad un'altra circonferenza di raggio uguale e mantenuta fissa. La cardioide pu\u00f2 anche essere vista come un caso particolare di lima\u00e7on.\nIl suo nome esprime la sua forma di un cuore stilizzato e deriva dal greco \"kardioeides\" = \"kardia\" (cuore) + \"eidos\" (forma).\nEquazioni.\nLa cardioide, dato che \u00e8 una epicicloide con una cuspide, \u00e8 individuata dalle seguenti equazioni parametriche in cui la lunghezza del raggio di entrambi i cerchi \u00e8 uguale a formula_1:\nQuesta curva viene individuata anche dall'equazione in coordinate polari\nNelle formule successive si porr\u00e0 il raggio uguale a formula_5\nIn particolare le sopracitate equazioni parametriche descrivono una epicicloide che ha la cuspide nell'origine e che si sviluppa prevalentemente verso destra.\nDimostrazione.\nLa coordinata polare radiale formula_6 \u00e8 data da :formula_7\nSviluppando\nOra si pu\u00f2 semplificare osservando che \nQuindi\nA questo punto, grazie all'identit\u00e0 trigonometrica\nsegue che \nQED.\nQuantit\u00e0 geometriche.\nDi seguito, alcuni valori geometrici che caratterizzano la cardioide.\nLunghezza.\nUtilizzando l'equazione polare della cardioide, ogni punto che appartiene alla curva ha coordinate:\nLa lunghezza della cardioide \u00e8 quindi calcolabile con:\nInserendo le equazioni nell'integrale e ricordando le formule di bisezione si ottiene:\nLa lunghezza della cardioide \u00e8 quindi pari ad formula_23.\nArea.\nL'area della cardioide si pu\u00f2 calcolare direttamente in coordinate polari, ricordando:\nSi ha allora:\nL'area della cardioide \u00e8 formula_26\nSe si considera un diametro diverso da quello unitario, la formula generale per il calcolo dell'area \u00e8:\novvero 6 volte l'area dei cerchi di riferimento.\nBaricentro.\nIl baricentro di una cardioide uniforme ha, per ragioni di simmetria, ordinata nulla.\nPer l'ascissa:\nDove formula_29 \u00e8 l'area della cardioide.\nIn coordinate polari si ha quindi:\nAttraverso semplici passaggi, tale quantit\u00e0 risulta formula_31.\nDa cui si ricava formula_32.\nIl baricentro della cardioide ha quindi coordinate formula_33.\nCardioide di rotazione.\nSi supponga di far ruotare la cardioide attorno al suo asse di simmetria. Siano le ascisse tale asse.\nPer coerenza con le definizioni delle coordinate sferiche, si consideri di far ruotare attorno all'asse soltanto la porzione di cardiode con ordinate positive. Tale richiesta equivale a imporre che l'angolo latitudinale formula_34 vari tra formula_35 e formula_36.\nVolume.\nIntegrando in coordinate sferiche, si ha:\nDove formula_38 \u00e8 l'angolo longitudine che misura l'ampiezza della rotazione. Se la rotazione \u00e8 completa, formula_38 varia tra formula_35 e formula_41. Si supponga di far ruotare la cardioide attorno al suo asse di un angolo formula_42. Si ha:\nAttraverso semplici passaggi, tale quantit\u00e0 risulta pari a formula_44.\nSe la rotazione \u00e8 completa, si ha quindi che il volume del solido di rotazione che si ottiene vale formula_45.\nAltre propriet\u00e0.\nLa cardioide pu\u00f2 considerarsi come una particolare chiocciola di Pascal, l'unica dotata di una cuspide.\nLa cardioide risulta anche essere una trasformata inversa di una parabola.\nLa estesa figura centrale nera di un insieme di Mandelbrot \u00e8 una cardioide. Tale cardioide \u00e8 circondata da una configurazione frattale di cerchi."}
{"id": "38578", "revid": "2069609", "url": "https://it.wikipedia.org/wiki?curid=38578", "title": "Iarda", "text": "La iarda (in inglese: \"yard\") \u00e8 un'unit\u00e0 di misura di lunghezza che non rientra nel Sistema internazionale di unit\u00e0 di misura. Fa parte del Sistema imperiale ed \u00e8 tuttora utilizzata nei paesi di cultura anglosassone, come Regno Unito e Stati Uniti.\nUna iarda \u00e8 pari a 0,9144 metri e corrisponde a 3 piedi, ovvero 36 pollici. In origine era divisa, usando il metodo binario, in 2, 4, 8, e 16 parti, chiamate rispettivamente mezza-iarda, span, finger e nail.\nLa iarda deve il suo nome alla parola usata per indicare un ramo dritto o un bastone, anche se l'origine precisa di questa unit\u00e0 non \u00e8 completamente nota. Alcuni ritengono che derivi dal doppio cubito, o che ebbe origine da una misura cubica. Un'altra versione postula che la misura si basa sulla circonferenza del petto di una persona, mentre un'altra ancora sostiene che fu inventata da Enrico I d'Inghilterra, in quanto sarebbe stata la distanza tra la punta del suo naso e la fine del pollice. Questi sono ritenuti gli eventi pi\u00f9 probabili che portarono ad una standardizzazione.\nNel corso del tempo ci sono stati diversi tentativi di standardizazare la iarda che si sono tradotti in campioni di varie lunghezze. La iarda moderna \u00e8 un compromesso tra i due vecchi standard, britannico e statunitense, ed \u00e8 calibrata sul metro. \u00c8 stata ufficialmente definita in 0,9144 metri esatti nel 1959."}
{"id": "38581", "revid": "782150", "url": "https://it.wikipedia.org/wiki?curid=38581", "title": "Sterna paradisaea", "text": "La sterna codalunga o sterna artica (Sterna paradisaea ), \u00e8 un uccello della sottofamiglia Sterninae nella famiglia Laridae.\nDescrizione.\nHa il becco e le zampe rosse, la testa nera e il resto del corpo grigio chiaro.\nBiologia.\nCova in colonie, anche su prati. Durante la cova attacca qualsiasi intruso minacciando di beccarlo.\nDistribuzione e habitat.\n\u00c8 diffuso nel periodo di riproduzione (maggio-ottobre) sulle coste europee dell'Oceano atlantico, e sverna\ntra il Sudafrica e l'Antartide.\nMigra dall'artico all'antartico e viceversa; la lunghezza delle sue migrazioni rendono particolare questa specie, infatti secondo uno studio di Carsten Egevang assieme ad altri studiosi di diversi enti, nel corso di una vita media di 29 anni una \"Sterna paradisaea\" pu\u00f2 arrivare a spostarsi per tanti chilometri quanti ne occorrono per andare dalla terra alla luna per sei volte (2.400.000\u00a0km), giungendo a compiere fino a 91.000\u00a0km di migrazione ogni anno (anche se, mediamente - soltanto - 70.000\u00a0km) tra andata e ritorno, oltre due volte il giro della Terra."}
{"id": "38585", "revid": "123400289", "url": "https://it.wikipedia.org/wiki?curid=38585", "title": "Sterna", "text": "Sterna \u00e8 un genere di uccelli caradriformi della sottofamiglia Sterninae, nella famiglia Laridae.\nDescrizione.\nLe specie appartenenti a \"Sterna\" sono grandi sterne dal piumaggio prevalentemente bianco che vivono in quasi tutto il mondo.\nSpecie.\nQuesto genere, che fino a poco tempo fa comprendeva la maggior parte delle Sterninae, \u00e8 stato suddiviso in cinque altri generi (\"Gelochelidon\", \"Onychoprion\", \"Hydroprogne\", \"Sternula\" e \"Thalasseus\") a seguito di studi filogenetici sulle varie specie. Le specie ancora in questo genere sono 13, che lo rende comunque il pi\u00f9 numeroso tra le Sterninae:"}
{"id": "38586", "revid": "31886", "url": "https://it.wikipedia.org/wiki?curid=38586", "title": "Sterninae", "text": "Sterninae \u00e8 una sottofamiglia di uccelli Laridi dell'ordine dei caradriiformi a cui appartengono le sterne propriamente dette.\nSono abili volatori e vivono in prossimit\u00e0 di corsi d'acqua o presso le coste marine. Si cibano di pesci, gamberi, vermi ed insetti. La loro lunghezza varia da 20 a 56 cm; hanno le remiganti lunghe e strette, la coda spesso forcuta e il becco diritto e terminante a punta. Le dita sono unite da una membrana natatoria. Si procurano il cibo tuffandosi in acqua. Per la cova si riuniscono, in genere, in colonie; le uova ed anche i piccoli presentano di norma macchie scure su un fondo chiaro. Le prede vengono introdotte direttamente nel becco dei piccoli, senza essere prima ingoiate e poi rigettate dall'adulto.\nSono diffusi in tutto il mondo, in prevalenza nelle zone tropicali e sub-tropicali.\nTassonomia.\nIn passato la sottofamiglia era stata elevata a famiglia (Sternidae), ma secondo la IOC le differenze genetiche tra sterne e gabbiani non sono tali da giustificare la separazione. Alla sottofamiglia appartengono le seguenti specie:\nSottofamiglia Sterninae\nIn precedenza facevano parte delle Sterninae anche le seguenti specie, ora considerate come Laridae basali:"}
{"id": "38592", "revid": "30610", "url": "https://it.wikipedia.org/wiki?curid=38592", "title": "Johann Gottlieb Goldberg", "text": "Goldberg \u00e8 ricordato soprattutto per essere stato \"Kammermusic\" della cappella del conte von Br\u00fchl a Dresda. Si dice che Bach lo considerasse uno dei suoi discepoli pi\u00f9 cari, in particolare per il suo virtuosismo e la grande espressivit\u00e0 che caratterizzavano le sue esecuzioni.\nBach scrisse per lui nel 1742 un'opera celeberrima, che ne porta il nome: le \"Variazioni Goldberg\" (BWV 988).\nCompose alcuni concerti per clavicembalo, 24 brevi composizioni per organo, alcune sonate a tre e 2 cantate."}
{"id": "38594", "revid": "15756", "url": "https://it.wikipedia.org/wiki?curid=38594", "title": "Variazioni Goldberg", "text": "Le Variazioni Goldberg (BWV 988) sono un'opera per clavicembalo consistente in un'aria con trenta variazioni, composte da Johann Sebastian Bach fra il 1741 e il 1745 e pubblicate a Norimberga dall'editore Balthasar Schmid. Sono dedicate a Johann Gottlieb Goldberg, a quel tempo in servizio a Dresda come maestro di cappella presso il conte von Br\u00fchl.\nL'opera \u00e8 stata concepita come un'architettura modulare di 32 brani, disposti seguendo schemi matematici e simmetrie che le conferiscono tanta coesione e continuit\u00e0 da non avere eguali nella storia della musica. Insieme all\"'Arte della fuga\" pu\u00f2 essere considerata il vertice delle sperimentazioni di Bach nella creazione di musica per strumenti a tastiera, sia dal punto di vista tecnico-esecutivo, sia per lo stile che combina insieme ricerche di alto livello musicali e matematiche.\nSebbene in passato le Variazioni Goldberg fossero considerate soltanto un esercizio tecnico piuttosto ripetitivo, nel XX secolo il contenuto emotivo e la portata dell'intera composizione sono stati ampiamente valorizzati, anche grazie ad analisi critiche e tecniche piuttosto estese. \"Le Variazioni Goldberg offrono il migliore esempio di una musica concepita per la ricreazione di uno spirito competente ed esigente.\"\nIl grande valore strutturale, l'irraggiungibile tecnica compositiva, l'abilit\u00e0 di toccare ogni possibilit\u00e0 espressiva del clavicembalo e la tecnica esecutiva richiesta fanno delle Variazioni Goldberg un vero monumento all'intelligenza del grande compositore.\nSono molte le incisioni disponibili in tutto il mondo, insieme a libri e studi: ci\u00f2 ha contribuito a renderlo uno dei pezzi pi\u00f9 apprezzati da molti appassionati di musica classica ed eseguite su una variet\u00e0 di strumenti musicali.\nAnalisi dell'opera.\nLa motivazione.\nIl conte Hermann Carl von Keyserling, grande estimatore di J. S. Bach, all'epoca della pubblicazione di quest'opera era ambasciatore russo presso la corte di Dresda. Essendo un grande appassionato di musica prese sotto la propria protezione il giovane promettente Johann Gottlieb Goldberg (nato nel 1727 a Danzica) in modo che potesse studiare con il figlio maggiore di J. S. Bach, Wilhelm Friedemann. Nel 1740 il conte, fiutando il talento del giovane Goldberg, lo mand\u00f2 a Lipsia affinch\u00e9 studiasse con lo stesso J. S. Bach. Ben presto si diffuse la sua fama di virtuoso: si narrava che potesse leggere qualunque spartito a prima vista, persino se posto al rovescio sul leggio.\nIl primo biografo di Bach, Johann Nikolaus Forkel, racconta le circostanze in cui il compositore compose l'\"Aria con diverse variazioni per clavicembalo a due manuali\":\nAlcuni musicologi non concordano con questo racconto tramandato da Forkel, innanzitutto poich\u00e9 la prima edizione del 1742 non presenta alcuna dedica. Per Buscaroli, tuttavia, la mancanza di una dedica a Keyserling appare il segno di un'amicizia tanto stretta, da non richiedere ostentazioni formali. Si sono sollevati dei dubbi, inoltre, sul fatto che un ragazzo di quindici anni, quale era Goldberg nel 1742, possedesse, per quanto prodigioso fosse, la tecnica necessaria per l'esecuzione di questa composizione. In secondo luogo si considera che l'intestazione dell'opera reca scritto \"Pratica per strumenti da tastiera [...]\" che \u00e8 inconciliabile con la narrazione proposta da Forkel.\nLa pubblicazione.\nIl frontespizio della prima edizione dell'opera, una tra quelle - relativamente poche - pubblicate durante l'esistenza in vita del compositore, porta le seguenti indicazioni in tedesco: Clavier Ubung / bestehend / in einer ARIA / mit verschiedenen Veraenderungen / vors Clavicimbal / mit 2 Manualen. / Denen Liebhabern zur Gem\u00fcths- / Ergetzung verfertiget von / Johann Sebastian Bach / K\u00f6nigl. Pohl. u. Curfl. Saechs. Hoff- / Compositeur, Capellmeister, u. Directore / Chori Musici in Leipzig. / N\u00fcrnberg in Verlegung / Balthasar Schmids. \"Pratica per strumenti a tastiera, che consiste in un'ARIA con diverse variazioni per clavicembalo con due manuali. Composta per gli intenditori, per il ristoro del loro spirito, da Johann Sebastian Bach, compositore della corte reale di Polonia e della corte elettorale della Sassonia, Maestro di Cappella e Direttore del Coro musicale di Lipsia. Norimberga, Balthasar Schmid, editore.\"\nCon il termine \"Clavier Ubung\" (al giorno d'oggi scritto \"Klavier \u00dcbung\"), Bach indica le Variazioni come la quarta ed ultima opera di una serie per clavicembalo che pubblicava per \"Liebhaber\", cio\u00e8 per amatori raffinati e di talento.\nL'editore era Balthasar Schmid di Norimberga, amico di Bach. Schmid stamp\u00f2 l'opera incidendo lastre di rame anzich\u00e9 utilizzare caratteri mobili; perci\u00f2 le annotazioni nella prima edizione sono scritte di pugno da Schmid. L'edizione contiene diversi errori di stampa.\nDiciannove copie della prima edizione sono giunte fino a noi, conservate in musei e in biblioteche di testi rari. Tra queste, la pi\u00f9 preziosa si trova a Parigi, presso la \"Biblioth\u00e8que nationale\" e riporta correzioni e aggiunte autografe del compositore.\nTali copie forniscono in pratica l'unica informazione disponibile agli editori e ai musicologi contemporanei nel tentativo di ricostruire l'intento di Bach; la partitura autografa e scritta a mano dall'autore non \u00e8 purtroppo giunta fino a noi. Una copia scritta a mano della sola aria si trova nel quaderno di musica del 1725 appartenente alla seconda moglie di Bach, Anna Magdalena. Christoph Wolff, sulla base dell'analisi della grafia, suggerisce che Anna Magdalena abbia copiato l'aria dalla partitura autografa intorno al 1740; si trova infatti su due pagine che in precedenza erano state lasciate vuote.\nLe variazioni.\nDi seguito l'elenco delle variazioni con una sommaria descrizione e alcuni commenti di critici musicali ed esecutori. \u00c8 importante ricordare che l'opera \u00e8 stata eseguita in una notevole variet\u00e0 di modi e che sicuramente esistono ulteriori punti di vista, non tutti rappresentati nelle brevi annotazioni che seguono.\nL'opera, composta per un clavicembalo a due manuali (vedi tastiera musicale), \u00e8 formata da un'Aria, 30 variazioni sull'armonia della stessa, e un'Aria da capo. Le 30 variazioni sono divise in 10 cicli di tre forme musicali: la forma a Danza, la forma toccata, e un canone, che di ciclo in ciclo aumenta l'intervallo di distanza delle voci. La variazione 16 inoltre d\u00e0 l'occasione di dividere l'esecuzione in due parti uguali riprendendo la seconda con l'energia introduttiva di un'Ouverture francese.\nLe variazioni 13, 14, 17, 20, 23, 26 e 28 sono specificamente indicate sulla partitura \"per due manuali\", mentre le variazioni 5 e 29 sono indicate come eseguibili ad uno o due manuali. Tuttavia, con maggiore difficolt\u00e0, l'opera pu\u00f2 essere eseguita su un clavicembalo o su pianoforte con un singolo manuale.\nLe variazioni sono tutte in Sol Maggiore, tranne la 15, la 21, e la 25. Molte sono costituite da una forma binaria, vi si pu\u00f2 cio\u00e8 individuare una sezione \"A\" seguita da una sezione \"B\", che generalmente l'esecutore interpreta effettuando la ripetizione di una o l'altra, di entrambe o di nessuna di tali sezioni.\nAria.\nL'aria \u00e8 una passacaglia in 3/4, ornata da numerosi abbellimenti, che ha la funzione di presentare il materiale tematico da utilizzare per le variazioni:\nLo stile francese dell'ornamentazione suggerisce che gli abbellimenti siano parte integrante della melodia, anche se alcuni esecutori preferiscono ometterne qualcuno. A differenza delle variazioni \"convenzionali\", il soggetto delle variazioni stesse non \u00e8 la melodia, ma il basso.\nLo stesso basso usato da Bach, noto come \"basso di Ruggiero\", venne utilizzato anche da Georg Friedrich H\u00e4ndel nella ciaccona HWV 442.\n&lt;score vorbis=\"1\"&gt;\\relative c'{\n\\set Staff.midiInstrument=harpsichord\n\\clef bass\n\\key g\\major\n\\time 3/4\n\\tempo 2=100\n\\once \\override Score.MetronomeMark #'stencil = ##f\ng2. fis e d b c d g,\n}&lt;/score&gt;\nPeter Williams, nel libro \"Bach: The Goldberg Variations\", ipotizza che questo non sia il tema, ma una vera e propria \"variazione 1\", enfatizzando l'idea di un'opera sul genere della ciaccona piuttosto che in forma di variazioni.\nVariazione 1.\nVariazione animata e brillante, che contrasta in modo marcato con l'ambientazione \"contemplativa\" del tema.\nWilliams vi vede una sorta di \"polonaise\". Il caratteristico ritmo sulla mano sinistra \u00e8 riscontrabile anche nella Partita in Mi Maggiore per violino solo, come pure nel Preludio in La\"b\" dal Libro I de \"Il clavicembalo ben temperato\".\nIl ritmo della mano destra forza e aumenta l'enfasi utilizzando un ritmo sincopato dalla prima alla settima misura. Le mani si incrociano alla tredicesima misura, la sincopazione riprende per ulteriori due misure. Nelle prime due battute della seconda sezione (la \"B\"), il ritmo rispecchia quello della sezione A, ma solo dopo aver introdotto un motivo diverso.\nVariazione 2.\nLa seconda variazione \u00e8 l'unica eccezione nel ciclo ternario dell'opera, non essendo in forma di toccata.\nIl brano \u00e8 un'invenzione a 3 voci strutturata con precisione matematica sulla divisione binaria:\nAltri caratteri degni di nota:\nVariazione 3: canone all'unisono.\nIl primo dei canoni veri e propri. Questa variazione \u00e8 all'unisono (cio\u00e8, la seconda voce inizia sulla stessa nota della prima).\nQuesta variazione, con una serie di terzine, offre una sensazione di velocit\u00e0 e speditezza.\nVariazione 4.\nDanza (un \"passepied\") con lo stesso schema quasi in ogni misura (a volte invertito).\nVariazione 5.\nUna linea di canto accompagna un'altra linea: tempi molto rapidi e salti di ampiezza rilevante. Questa \u00e8 la prima delle variazioni a due voci, da eseguire in alcuni punti a mani incrociate.\nGlenn Gould e altri suonano questa variazione con una velocit\u00e0 eccezionale, mantenendo la massima precisione e pulizia delle note, mentre Kenneth Gilbert nella sua versione con il clavicembalo, interpreta il tempo in modo molto pi\u00f9 disteso, quasi rilassato.\nVariazione 6: canone alla seconda.\nCanone alla seconda (cio\u00e8, la seconda voce si trova ad una seconda maggiore pi\u00f9 in alto rispetto alla prima). Il clavicembalista Ralph Kirkpatrick la descrive come una variazione che ha \"una tenerezza quasi nostalgica\" - probabilmente proprio per la separazione di una seconda tra canto e controcanto.\nVariazione 7.\nVeniva spesso suonata alla \"siciliana\" (una danza lenta e solenne) ma da quando \u00e8 stata ritrovata la copia di Bach delle \"Goldberg\", con scritto \"al tempo di giga\" (una danza molto pi\u00f9 movimentata), si \u00e8 visto che, in effetti, lo schema ritmico, fatto di note puntate, di questa variazione \u00e8 molto simile a quello della giga della Suite francese n. 2.\nVariazione 8.\nUn'altra variazione a due voci. Williams l'ha paragonata ai fuochi d'artificio.\nVariazione 9: canone alla terza.\n\u00c8 denominata \"canone alla terza\" ed ha un tempo di 4/4. L'accompagnamento del basso \u00e8 un po' pi\u00f9 attivo che nel canone precedente. Questa variazione \u00e8 abbastanza breve \u2014 solo 16 battute \u2014 ed \u00e8 usualmente suonata ad un tempo abbastanza lento.\nVariazione 10: fughetta.\nLa 10\u00aa variazione \u00e8 un fugato a quattro voci. Non essendoci in questa composizione diverse caratteristiche essenziali della fuga e limitandosi essa a solo due esposizioni, \u00e8 comprensibile la definizione \"fughetta\" scelta dal compositore, al posto di \"fuga\".\nLa seconda sezione presenta una nuova esposizione riutilizzando per\u00f2 lo stesso materiale tematico della prima.\nAlcuni musicisti omettono diversi ornamenti (come Charles Rosen al piano e Christiane Jaccottet al clavicembalo); Keith Jarrett invece aggiunge degli abbellimenti ulteriori.\nVariazione 11.\nVariazione a due voci, in gran parte costituita da scale e arpeggi. Di solito viene eseguita con un tempo molto veloce.\nVariazione 12: canone alla quarta.\nCanone alla quarta. La risposta \u00e8 invertita (cio\u00e8 gli intervalli ascendenti divengono discendenti e viceversa).\nVariazione 13.\nUna sarabanda molto ricercata (danza abbastanza lenta con un tempo di 3/4).\nVariazione 14.\nUna variazione con parti molto brillanti, con molti trilli e altri rapidi ornamenti, la cui esecuzione richiede del virtuosismo.\nVariazione 15: canone alla quinta.\n\u00c8 il canone alla quinta e il tempo \u00e8 indicato come \"andante\". In senso contrario, con la risposta a sua volta invertita. Questa \u00e8 la prima variazione con una tonalit\u00e0 minore.\nVariazione 16: ouverture.\nCome suggerisce il titolo, questa variazione \u00e8 un'\"ouverture\", pi\u00f9 in dettaglio un'ouverture alla francese con un preludio piuttosto lento e un ritmo puntato con un seguito contrappuntistico. La divisione tra il preludio e l'ouverture si trova circa a met\u00e0 della variazione, dopo la sedicesima misura. Questa variazione rappresenta il punto centrale dell'intera opera e ci\u00f2 viene in qualche modo enfatizzato rendendola pi\u00f9 marcata con un'enfasi particolare sull'inizio e la fine, per mezzo di accordi pieni.\nVariazione 17.\nWilliams sente in questa variazione degli echi di Antonio Vivaldi e di Domenico Scarlatti.\nVariazione 18: canone alla sesta.\nCanone alla sesta.\nVariazione 19.\nLe prime sette misure di questa variazione impostano con particolare chiarezza il tema di basso sul quale si basa l'intero insieme delle variazioni. La voce del canto, staccata sull'accompagnamento, molto delicata, d\u00e0 all'intera variazione una sensazione molto intensa di garbo e dolcezza.\nVariazione 20.\nUn'altra variazione piena di virtuosismi, con molti punti da eseguire a mani incrociate.\nVariazione 21: canone alla settima.\nCanone alla settima. Ha uno sfondo che fa pensare all'impostazione di un corale e si tratta della seconda variazione con tonalit\u00e0 minore.\nVariazione 22: alla breve.\nCome la variazione 2, anche questa segue formalmente un canone. Come tempo \u00e8 definita \"alla breve\". cio\u00e8 avente per frazione metrica il simbolo \u00a2, sinonimo della frazione 2/2.\nVariazione 23.\nUn'altra variazione energica e piena di virtuosismi. Williams, meravigliato dalla forza emotiva che ne scaturisce, si domanda \"Davvero questa pu\u00f2 essere una variazione sullo stesso tema dell'adagio della variazione 25?\"\nVariazione 24: canone all'ottava.\nCanone all'ottava. Il canone \u00e8 seguito da risposte sia un'ottava sotto, sia un'ottava sopra.\nVariazione 25.\nSegnata adagio sulla copia di Bach. Esprimendo un'opinione largamente condivisa, Williams scrisse che \"la bellezza e la passione cupa di questa variazione ne fanno senza dubbio una delle parti pi\u00f9 trascinanti e di alto livello di tutta l'opera\". Questa \u00e8 l'ultima delle tre variazioni (le altre sono la numero 15 e la 21) che sono scritte con la tonalit\u00e0 minore, generalmente la sua esecuzione dura pi\u00f9 di cinque minuti. La clavicembalista Wanda Landowska chiamava \"la perla nera\" questa variazione.\nVariazione 26.\nSotto i veloci arabeschi, questa variazione \u00e8 in pratica una sarabanda. C'\u00e8 un notevole contrasto di nuovo con la natura introspettiva e appassionata espressa nella precedente, dal momento che in questa si registra un'esplosione gioiosa. Nota come variazione dell'\"argento vivo\".\nVariazione 27: canone alla nona.\nCanone alla nona. L'unico tra i canoni per la cui esecuzione sono indicati due manuali, ha anche la particolarit\u00e0 di essere un canone puro, senza una linea di basso.\nVariazione 28.\nVariazione segnata da trilli vivaci, alternati dalla mano destra alla sinistra e paragonata da Williams, come la variazione 8, ai fuochi d'artificio.\nVariazione 29.\nVariazione dal tono grandioso e importante, con accordi pesanti alternati con veloci passaggi e scale, d\u00e0 un'aria di risoluzione dopo l'elevata brillantezza della precedente.\nVariazione 30: quodlibet.\nQuesta variazione \u00e8 definita come un \"quodlibet\", un incrocio tra un corale e una fusione delle melodie popolari \"Ich bin so lange nicht bei dir g'west, ruck her\" e \"Kraut und R\u00fcben haben mich vertrieben\" (\"Troppo son stato lontano da te\" e \"Cavoli e rape rosse mi hanno sviato da te\").\nForkel, il biografo di Bach, spiega il Quodlibet evocando un'usanza della famiglia Bach, nelle sue riunioni (i parenti di Bach erano praticamente tutti musicisti):\nL'aneddoto di Forkel (che probabilmente corrisponde alla realt\u00e0, dal momento che egli aveva la possibilit\u00e0 di ottenere informazioni dirette da parte dei figli di Johann Sebastian), fa pensare in maniera piuttosto evidente che Bach intendesse il Quodlibet quasi come uno scherzo, o quanto meno un momento di musica a carattere meno impegnato e veramente \"ri-creativo\", ancora oggi molti ascoltatori sono d'accordo e riescono a cogliere l'aspetto ludico nella musica bachiana.\nAlcuni ritengono che il nome delle melodie utilizzate in quest'ultima variazione non sia affatto casuale, che la chiave dello scherzo siano le stesse variazioni, quasi terminate e che \"da te\" sia un riferimento al tema, all'aria, e che il quodlibet sia l'anticipazione del ritorno all'aria.\nAria da capo.\nScritta come ripetizione nota per nota dell'aria, viene tuttavia eseguita di solito in modo abbastanza diverso, spesso pi\u00f9 assorto. Williams scrive che \"la bellezza inafferrabile e sfuggente delle \"Variazioni Goldberg\" ... viene rinforzata da questo ritorno all'aria. ... un ritorno come questo non pu\u00f2 avere o non provocare un \"Affekt\", un'emozione. La sua melodia \u00e8 pensata per risaltare su ci\u00f2 che \u00e8 stato ascoltato durante le ultime cinque variazioni, \u00e8 probabile che ci\u00f2 appaia nostalgico, frenato, rassegnato o triste, sentito sulla sua ripetizione come qualche cosa che sta arrivando alla fine, con le stesse note ma ora conclusive.\"\nIl ritorno all'aria aggiunge simmetria all'opera, probabilmente persino suggerendo una natura ciclica della stessa - un viaggio di andata e ritorno.\nBWV 1087.\nFa parte delle opere tardive di Bach e consiste in quattordici canoni realizzati sulle prime otto note di basso dell'Aria delle Variazioni Goldberg. \u00c8 stato ritrovato nel 1974, a Strasburgo (Alsazia, Francia), come appendice all'edizione personale a stampa Bach delle Variazioni Goldberg. Di questi canoni, l'undicesimo e il tredicesimo sono in un certo senso la prima versione delle opere BWV 1077 e BWV 1076. Quest'ultima \u00e8 rappresentata nel famoso dipinto da Elias Gottlob Haussmann nel 1746.\nInterpretazioni ed esecuzioni moderne.\nL'opera ha stimolato numerosi compositori che ne hanno elaborato delle interpretazioni pi\u00f9 o meno libere. Anche i musicisti e gli esecutori che utilizzano strumenti che non sono previsti nella versione originale o nelle trascrizioni classiche, si sono cimentati nell'esecuzione delle Variazioni Goldberg, ottenendo spesso importanti successi di vendita.\nAlcuni esempi:"}
{"id": "38596", "revid": "1590006", "url": "https://it.wikipedia.org/wiki?curid=38596", "title": "Equazione lineare", "text": "Un'equazione lineare, o equazione di primo grado, \u00e8 un'equazione algebrica in cui il grado massimo delle incognite \u00e8 uguale a uno.\nEquazioni lineari in una incognita.\nQuelle a una sola incognita sono riconducibili (tramite le usuali regole dell'algebra elementare) alla cosiddetta \"forma normale\" (o canonica):\ndove formula_2 e formula_3 sono numeri reali o complessi.\nSe formula_4 allora trasportando formula_3 al secondo membro e dividendo per formula_2 si ottiene:\nL'equazione di primo grado ammette dunque una e una sola soluzione, pari a formula_8.\nSe invece formula_9 allora l'equazione pu\u00f2 essere impossibile o indeterminata:\nEquazioni lineari in pi\u00f9 incognite.\nPi\u00f9 in generale, un'equazione lineare in formula_17 incognite formula_18 \u00e8 riconducibile alla forma:\nIn geometria analitica, un'equazione lineare a due incognite (scritta in genere nella forma formula_20 oppure formula_21) rappresenta una retta nel piano cartesiano. Nello spazio a tre dimensioni, un'equazione in tre incognite della forma formula_22 rappresenta un piano. In generale, nello spazio euclideo formula_17-dimensionale, l'insieme delle soluzioni di un'equazione lineare in formula_17 incognite rappresenta un iperpiano, cio\u00e8 uno spazio ad formula_25 dimensioni. Allo stesso modo un'equazione lineare a una sola incognita rappresenta un semplice punto."}
{"id": "38598", "revid": "123760057", "url": "https://it.wikipedia.org/wiki?curid=38598", "title": "Bach-Werke-Verzeichnis", "text": "Il sistema di catalogazione BWV, o Bach-Werke-Verzeichnis (\"Catalogo delle opere di Bach\"), permette di riferirsi con certezza, usando il relativo numero di opus, a una precisa composizione di Johann Sebastian Bach fra le oltre mille censite da Wolfgang Schmieder, l'autore del catalogo.\nI numeri BWV sono universalmente utilizzati e accettati come standard per la numerazione delle opere di Bach.\nCaratteristiche.\nA differenza di altri cataloghi, che sono organizzati in maniera cronologica, quello di Schmieder \u00e8 ordinato per tipologia: ad esempio, i corali vengono per primi, poi le opere per organo, e cos\u00ec via. Per questo motivo un numero di BWV basso non \u00e8 necessariamente correlato ad un'opera giovanile."}
{"id": "38600", "revid": "919135", "url": "https://it.wikipedia.org/wiki?curid=38600", "title": "Equazione biquadratica", "text": "Le equazioni biquadratiche sono particolari equazioni trinomie (formula_1) in cui formula_2 e che pertanto si riducono alla forma:\ndove formula_4 sono numeri reali o complessi e formula_5. Posto:\npossiamo riscrivere l'equazione in termini di formula_7:\nRisolvendo questa equazione quadratica (detta \"equazione risolvente\") possiamo ottenere due, una o nessuna soluzione nella variabile formula_7.\nSecondo il teorema fondamentale dell'algebra le soluzioni complesse sono in ogni caso 4, se computate con le rispettive molteplicit\u00e0.\nEsempi.\nEffettuando il cambio di variabile formula_6 l'equazione diventa:\nche possiede unica soluzione formula_21 con molteplicit\u00e0 formula_22. Ritornando alla varibile formula_23 si ottiene ancora un'unica soluzione formula_24, ma con molteplicit\u00e0 formula_25.\nEffettuando il solito cambio di variabile si ottiene l'equazione di secondo grado pura formula_27 che possiede due soluzioni reali distinte formula_28 e formula_29. Ritornando alla variabile formula_23 ed estraendo la radice quadrata, si ottengono in totale formula_25 soluzioni complesse ognuna con molteplicit\u00e0 formula_32: formula_32, formula_34, formula_35 e formula_36."}
{"id": "38601", "revid": "148107", "url": "https://it.wikipedia.org/wiki?curid=38601", "title": "Equazione binomia", "text": "Le equazioni binomie sono equazioni algebriche riconducibili alla forma:\ndove formula_2 \u00e8 un intero positivo, formula_3 e formula_4 sono numeri reali o complessi e formula_5. Portando formula_6 al secondo membro e dividendo per formula_7 si ottiene l'equazione equivalente:\nMetodi risolutivi.\nNel caso di numeri reali, l'equazione pu\u00f2 avere nessuna, una o due soluzioni reali. \nNel caso dei numeri complessi, per il teorema fondamentale dell'algebra, l'equazione ha sempre formula_2 soluzioni uguali alle radici formula_2-esime di formula_21.\nTabella Riassuntiva.\n&lt;/math&gt;"}
{"id": "38602", "revid": "919135", "url": "https://it.wikipedia.org/wiki?curid=38602", "title": "Equazione trinomia", "text": "Le equazioni trinomie sono quelle riconducibili alla forma:\ndove formula_2 \u00e8 un intero positivo, formula_3, formula_4 e formula_5 sono numeri reali (oppure complessi) e formula_6. \nDescrizione.\nParametrizzando come segue:\nsi pu\u00f2 riscrivere l'equazione in termini di formula_8:\nRisolvendo quest'equazione quadratica (detta \"equazione risolvente\" o \"ausiliaria\") e sostituendo nella relazione precedente \u00e8 possibile trovare facilmente le soluzioni cercate.\n1. Caso in cui formula_2 \u00e8 pari.\n2. Caso in cui formula_2 \u00e8 dispari.\nSoluzioni complesse\nNel campo dei numeri complessi se formula_26 e formula_27 sono le due soluzioni della risolvente, allora le formula_28 soluzioni sono date da:"}
{"id": "38603", "revid": "125943769", "url": "https://it.wikipedia.org/wiki?curid=38603", "title": "Composizioni di Johann Sebastian Bach", "text": "Lista delle composizioni di Johann Sebastian Bach (1685-1750), ordinate per numero di catalogo secondo il Bach-Werke-Verzeichnis (BWV). Mancano dall'elenco le opere andate perdute o non giunte sino a noi.\nComposizioni vocali.\nCantate.\nBench\u00e9 siano cantate, il termine cantata non venne usato estensivamente da Johann Sebastian Bach, che spesso, nei manoscritti delle cantate sacre, scriveva solo la data di esecuzione relativa al calendario liturgico. Il termine cantata venne utilizzato nella pubblicazione di queste opere a partire dall'edizione curata dalla Bach-Gesellschaft.\nCorali.\nJohann Sebastian Bach compose oltre 189 corali, catalogati nei numeri BWV 250-438 del catalogo Bach-Werke-Verzeichnis. Di alcuni di questi, Bach compose anche dei preludi corali (BWV 690-713)."}
{"id": "38605", "revid": "634851", "url": "https://it.wikipedia.org/wiki?curid=38605", "title": "Steve Vai", "text": "Vincitore di tre Grammy Awards (nel 1993 come Miglior performance strumentale Rock, nel 2002 come Miglior album strumentale Pop e nel 2008 come Miglior performance strumentale Rock), Vai \u00e8 riconosciuto come uno dei pi\u00f9 importanti chitarristi della sua generazione e uno degli \"shredder\" (termine che indica un musicista, in questo caso un chitarrista, dotato di notevole tecnica e velocit\u00e0) pi\u00f9 apprezzati e dotati dal punto di vista della tecnica.\nOltre alla rinomata carriera da solista, ha militato anche in diverse e importanti band, dapprima esordendo nel gruppo di Frank Zappa e poi con artisti come David Lee Roth, Alcatrazz e Whitesnake. \u00c8 un polistrumentista e infatti, oltre alla chitarra, suona anche il piano, il basso e la batteria.\nBiografia.\nSteve ha origini italiane: i nonni erano lomellini, precisamente della cascina Taccona nel comune di Dorno in provincia di Pavia (il 22 luglio 2012 gli \u00e8 stata conferita la cittadinanza onoraria presso lo stesso Comune) e da l\u00ec emigrarono negli Stati Uniti d'America.\nVai \u00e8 conosciuto per la sua musica strumentale per chitarra, che compone, esegue e produce da s\u00e9, ma ha anche suonato nelle registrazioni di diversi altri artisti e gruppi rock/metal. Nel 1979 frequent\u00f2 il Berklee College of Music di Boston, Massachusetts, dove si fece notare dal leggendario chitarrista rock Frank Zappa, il quale lo assold\u00f2 dapprima nel ruolo di trascrittore di partiture ed in seguito come esecutore dei suoi brani pi\u00f9 complessi, brani che richiedevano grandi capacit\u00e0 tecniche.\nCarriera.\nNel 1985 sostituisce Yngwie Malmsteen come chitarra solista negli Alcatrazz di Graham Bonnet, con i quali incide l'album \"Disturbing the Peace\". Dal 1986 al 1989 suona per David Lee Roth, registrando gli album \"Eat 'Em and Smile\" (1986) e \"Skyscraper\" (1988). Nel 1989 e 1990 sostituisce l'infortunato Adrian Vandenberg negli Whitesnake, una delle leggende del rock britannico, poco prima che questi iniziassero le registrazioni dell'album e il tour mondiale per \"Slip of the Tongue\". Vandenberg si era infortunato un polso provando alcuni esercizi che aveva trovato in un libro.\nSteve Vai continua a suonare in concerto regolarmente, sia con il suo gruppo che con il suo amico e maestro di chitarra di un tempo, come lui vincitore del Grammy Awards, Joe Satriani, nella serie di concerti denominata G3 iniziata nel 1996. La musica di Steve Vai \u00e8 presente in diversi film. Lui stesso \u00e8 apparso sul grande schermo in un film del 1986 con Ralph Macchio intitolato \"Mississippi Adventure\" (\"Crossroads\", di Walter Hill), nel quale recitava la parte di \"Jack Butler\", un chitarrista ispirato dal demonio. Nel momento saliente del film, Vai si impegna in un duello chitarristico con Macchio. La parte di quest'ultimo \u00e8 doppiata da Vai stesso, mentre la parte di \"slide guitar\" \u00e8 interpretata da Ry Cooder come ammesso da un'intervista di Steve Vai.\nLa composizione pseudo-classica-barocca in trentaduesimi (intitolata \"Eugene's Trick Bag\") con la quale Macchio vince la competizione \u00e8 stata scritta da Vai, che si \u00e8 basato pesantemente sul Capriccio Op.1 #5 di Niccol\u00f2 Paganini, ed \u00e8 diventata uno dei brani preferiti da molti chitarristi apprendisti. Vai ha vinto un Grammy Award nel 1991. Ha inoltre partecipato all'esecuzione della colonna sonora del film \"Fantasmi da Marte\" di John Carpenter insieme agli Anthrax e a Buckethead. Inoltre \u00e8 stato chiamato dal noto batterista Gregg Bissonette, per comporre ed incidere alcuni brani (come \"Common Road\"). Mentre il contributo di Vai al materiale di altri \u00e8 stato limitato dallo stile rock o heavy-rock dei gruppi per cui ha suonato, la sua musica di tanto in tanto sembra richiamare l'esoterismo.\nVai \u00e8 un apprezzato produttore musicale: possiede infatti due studi di registrazione, \"The mother ship\" e \"The harmony hut\", e le sue registrazioni combinano la sua distintiva abilit\u00e0 nelle nuove composizioni con un considerevole utilizzo di effetti in fase di registrazione. Steve Vai possiede la Favored Nations, una compagnia di registrazione e pubblicazione specializzata nel prendersi cura di nuovi talenti o di artisti di alto profilo di tutto il mondo.\nVita privata.\nVai ha due figli, Julian Angel e Fire, ed \u00e8 sposato con Pia Maiocco (ex bassista della hair metal band Vixen). Steve ama allevare api, che producono regolarmente un miele che Steve vende per beneficenza ogni anno, attraverso il suo sito web (\"The Fire Garden Honey\").\nStrumentazione.\nVai \u00e8 \"endorser\" per la Ibanez dal 1986: nel 1987 arriv\u00f2 sul mercato il suo modello \"signature\", la Ibanez JEM, mentre nel 1990 l'azienda realizz\u00f2 una chitarra a 7 corde, la \"Universe\", con le stesse caratteristiche della JEM ma senza maniglia. La \"Universe\" and\u00f2 fuori produzione dopo soli due anni, per essere poi ripresa nel 1997.\nLa sua chitarra preferita, usata pi\u00f9 volte dal vivo e in studio dal 1993, \u00e8 un prototipo di JEM7VWH da lui chiamata \"EVO\": tale chitarra gli fu consegnata per provare quelli che allora erano prototipi dei pickups DiMarzio Evolution (da cui EVO); possiede anche una chitarra personalizzata a forma di cuore con tre manici, la \"Ultra Zone\" visibile nella copertina dell'omonimo album e una JEM bianca a tre manici.\nStile.\nConsiderato un luminare della chitarra, \u00e8 particolarmente apprezzato non solo per la straordinaria tecnica ma anche per l'espressivit\u00e0 dei suoi assoli.\nIl suo stile \u00e8 caratterizzato da una grande padronanza del legato e nell'utilizzo della leva del tremolo, con il quale \u00e8 in grado di far letteralmente \"parlare\" e \"ridere\" la sua chitarra (come nell'intro di \"Yankee Rose\" dell'album \"Eat 'Em and Smile\" con David Lee Roth).\nIl mondo musicale di Zappa ha decisamente influito sulle peculiarit\u00e0 chitarristiche di Vai e sulla sua concezione di dissonanze e del loro inserimento all'interno delle scale, oltre che all'introduzione nei brani di rumori e voci. Un'altra delle tecniche pi\u00f9 sfruttate da Steve \u00e8 il tapping, che usa sia nella sua forma pi\u00f9 classica (2-3 dita) che in forma pi\u00f9 complessa (4-5 dita), basti pensare all'inizio del brano \"Building the Church\".\nFilmografia e apparizioni.\nSteve Vai appare in questo video suonando il brano \"Stevie's Spanking\" al Palladium durante il NYC show del 31 ottobre 1981.\nConcerto live al Shinjuku Kousei Nenkin Hall in Giappone del 10 ottobre 1984, periodo durante il quale Steve Vai faceva parte degli Alcatrazz.\nVideo dove Steve Vai appare come chitarrista della David Lee Roth Band nei brani \"Yankee Rose\" e \"Goin' Crazy\".\nSteve Vai partecipa al duello chitarristico nel ruolo di Jack Butler.\nUn giovane Steve Vai esegue assieme a Frank Zappa una versione strumentale di \"Stevie's Spanking\" ripresa a Roma il 10 luglio 1982.\nSteve Vai compare in una breve intervista registrata il 14 luglio 1982 a Palermo, Sicilia.\nIn questa video-rivista \u00e8 presente una intervista a Steve Vai.\nIn questo video Steve Vai esegue due brani di Frank Zappa: \"Dirty Love\" (con Dweezil Zappa e Mike Keneally) e \"Sofa\".\nVideocassetta contenente i video dei brani del disco Alien Love Secrets.\nVideocassetta del G3 filmato il 2 novembre 1996 al Northrop Auditorium di Minneapolis. Vai suona 3 brani della sua produzione solista (\"Answers\", \"For the Love of God\", \"Attitude Song\") e tre brani nella jam finale insieme agli altri due musicisti (\"Going Down\", \"My Guitar Wants to Kill Your Mama\", \"Red House\").\nVideo promozionale dell'Ibanez contenente commenti e musiche di Steve Vai, oltre a contributi di altri artisti (Head &amp; Munky, John Petrucci, Dino Cazares, Andy Timmons, Wes Borland, Jerry Sims).\nDVD contenente i video dei brani presenti in Alien Love Secrets. In quanto DVD presenta alcune features aggiuntive rispetto al medesimo video in VHS (video qualit\u00e0 DVD, 5.1 Dolby Surround Sound Audio, commento di Steve Vai).\nVideo del G3 del 1996 in versione DVD.\nCompilation di video rock tra i quali il video di \"I Would Love to\" di Steve Vai.\nRimasterizzazione in DVD della versione originale in VHS pubblicata nel 1993. Il video contiene una breve intervista a Steve Vai.\nDoppio DVD del concerto tenuto all'Astoria a Londra nel 2003. La prestazione solista di Steve Vai annovera ventuno tracce nel primo disco. Nel secondo disco sono contenute tracce speciali quali i backstage, interviste, biografie dei componenti della band e discografia di Steve Vai.\nDVD del concerto del G3 filmato al Fillmore Auditorium di Denver il 20 ottobre 2003. Steve Vai suona 3 brani della sua produzione solista (\"I Know You're Here\", \"Juice\", \"I'm The Hell Outta Here\") e tre brani nella jam finale (\"Rockin' In The Free World\", \"Little Wing\", \"Voodoo Chile\") assieme a Joe Satriani e Yngwie Malmsteen.\nDVD del concerto del G3 filmato al Tokyo Forum di Tokyo l'8 maggio 2005. Steve Vai suona 3 brani della sua produzione solista (\"The Audience Is Listening\", \"Building The Church\", \"K'm-Pee-Du-Wee\") e tre brani nella jam finale (\"Foxey Lady\", \"La Grange\", \"Smoke On The Water\") assieme a Joe Satriani e John Petrucci."}
{"id": "38607", "revid": "1893", "url": "https://it.wikipedia.org/wiki?curid=38607", "title": "Numeri triangolari", "text": ""}
{"id": "38609", "revid": "117098214", "url": "https://it.wikipedia.org/wiki?curid=38609", "title": "Humbucker", "text": "Un humbucker \u00e8 un tipo di pick-up per chitarra e basso elettrico, o per altri strumenti cordofoni amplificati elettricamente. Il nome deriva dall'espressione \"buck the hum\" che tradotta significa \"invertire il ronzio\" o annullare l'interferenza.\nStoria.\nIl primo pick-up humbucker fu inventato nel 1934 dalla Electro-Voice, una societ\u00e0 americana specializzata nel campo sonoro con sede nel South Bend, Indiana.\nAnche Joseph Raymond \"Ray\" Butts inizi\u00f2 a lavorare al proprio pick-up, cos\u00ec come Seth Lover, dipendente della Gibson Guitar Corporation. Il primo a ottenere il brevetto fu Ray Butts (nr. brevetto 2.892.371) e poi Seth Lover (nr. brevetto 2.896.491), ma anche se, in definiva, entrambi svilupparono lo stesso concetto, Ray Butts non venne mai riconosciuto come colui che invent\u00f2 e produsse il primo pick-up humbucker.\nCos\u00ec nel 1955 fu immesso sul mercato l'humbucker, il cui inventore era appunto Seth Lover. Dato che Lover era dipendente della Gibson ed essendo montato su una Gibson Les Paul, il pick-up viene associato alla Gibson, anche se fu montato su diverse chitarre di altri produttori.\nNel 1953 anche la \"Rickenbacker International Corporation\" inizi\u00f2 a lavorare su un pick-up doppio ma poi, nel 1954, lasci\u00f2 il progetto perch\u00e9 il pick-up produceva una distorsione del suono non gradita.\nNonostante la Gibson usava in modo massiccio il nuovo pick-up sulle proprie chitarre, anche la Fender inizi\u00f2 a montare su alcuni modelli di Stratocaster e Telecaster lo stesso pick-up al ponte.\nNel 1976 la Music Man realizz\u00f2 un nuovo tipo di humbucker, caratterizzato da due avvolgimenti paralleli con due magneti per corda.\nFunzionamento.\nIn ogni pick-up la corda viene magnetizzata da un magnete fisso che induce tensione alternata per mezzo di una sottostante bobina. Tuttavia le bobine sono molto sensibili a qualsiasi tipo di interferenza elettromagnetica causata da campi magnetici alternati. La tensione indotta in una bobina ha una sua direzione che viene definita dalla direzione dell'avvolgimento (in senso orario o antiorario) e dall'orientamento dei magneti permanenti. L'humbucker \u00e8 composto da due bobine avvolte in due direzioni opposte e da magneti disposti anche loro in due direzioni diverse, in modo che il moto della corda induca una tensione nelle bobine che hanno la stessa direzione. I segnali di \"modo comune\", ovvero i segnali indotti in entrambe le spire in pari ampiezza ma fase opposta, tipicamente disturbi e ronzii, vengono sommati mettendo le bobine in serie e tendono a cancellarsi mutualmente. Invece i segnali in \"modo differenziale\", ovvero quelli indotti sulle bobine con la stessa fase, si sommano rafforzandosi. In questo modo si ha un miglior rapporto segnale-rumore.\nSuono.\nUtilizzare due spire influenza anche il timbro della chitarra: l'uscita all'amplificatore ha una potenza doppia, ma, essendo le spire in posizione leggermente differente lungo le corde, alcune armoniche ad alta frequenza sono ridotte o addirittura cancellate. I chitarristi amano discutere sui meriti relativi a questo timbro \"corposo\" e \"scuro\", contro quello \"brillante\", \"chiaro\", dei pickup single coil. Inizialmente molti chitarristi intervenivano sull'elettronica aggiungendo interruttori e levette per scindere gli \"humbucker\", ovvero utilizzare solo una delle due bobine dell'humbucker, ottenendo quindi un suono similare (ma non identico) a quello di un single coil con adoperate le stesse tecniche costruttive (numero di spire, lega magnetica ecc ecc). Oggi le case costruttrici hanno in produzione pickup gi\u00e0 predisposti per questo uso.\nPick-up alternativi.\nHumbucker accostati.\nLe chitarre solid-body di solito hanno la cavit\u00e0 predisposta per ospitare un pick-up single coil e per montare un humbucker si dovrebbe ricavare nel corpo e nel battipenna lo spazio che serve per inserirlo. Per farlo per\u00f2, soprattutto su chitarre vintage molto costose, serve molta abilit\u00e0 e precisione. A tal proposito molti chitarristi non vogliono rischiar di rovinare la propria chitarra, quindi molti produttori si sono adeguati, producendo pick-up humbucker compatti dalle dimensioni di una bobina single coil. Cio\u00e8 le due bobine sono sovrapposte una sopra l'altra invece che una accanto all'altra.\nHumbucker Rail.\nL'humbucker rail invece di avere i classici poli magnetici, ha una o due barre magnetiche (rails). Quindi il rail pu\u00f2 essere presente su una sola bobina o su entrambe, ed \u00e8 una cosa che dipende dal tipo di suono e di risposta dinamica che il costruttore del pickup ha concepito durante il suo progetto. La presenza di rails su entrambe le bobine risolve il problema del fattore \"distanza tra le corde\" che pu\u00f2 variare di qualche millimetro tra i differenti modelli di chitarra; questione importante specialmente quando viene installato un pickup di terze parti in una chitarra con una spaziatura corde diversa da quelle pi\u00f9 diffuse.\nIl campo magnetico dei rails \u00e8 pi\u00f9 uniforme rispetto ai poli singoli, questo pu\u00f2 influenzare il suono della chitarra durante l'esecuzione della tecnica del bending, poich\u00e9 \u00e8 una tecnica che consiste nel piegare la corda, estendendola fuori dalla sua posizione originaria, allontanandola quindi, nel caso di humbucker tradizionali, dal polo magnetico presente sotto la corda in questione. Quindi il campo magnetico uniforme tipico di un rail, in questo caso pu\u00f2 essere preferibile, almeno in teoria. Di fatto, per\u00f2, molti musicisti preferiscono la risposta dinamica dei poli tradizionali, per cui si tratta di una scelta personale."}
{"id": "38610", "revid": "120477266", "url": "https://it.wikipedia.org/wiki?curid=38610", "title": "Wolfgang Schmieder", "text": "\u00c8 famoso per aver compilato, tra il 1946 e il 1950, il catalogo delle Opere di Johann Sebastian Bach, il noto BWV, sigla di \"Bach-Werke-Verzeichnis\". Il sistema di numerazione usato nel BWV \u00e8 divenuto da allora un standard quasi universale, usato da studiosi e musicisti in tutto il mondo.\nSchmieder ha lavorato come \"Consulente Speciale per la Musica\" per la citt\u00e0 e la biblioteca dell'Universit\u00e0 Johann Wolfgang Goethe di Francoforte sul Meno da aprile 1942 fino al suo pensionamento avvenuto nel 1963. Nell'ultima parte della sua vita visse a Friburgo fino alla morte, avvenuta l'8 novembre del 1990 all'et\u00e0 di 89 anni."}
{"id": "38612", "revid": "599013", "url": "https://it.wikipedia.org/wiki?curid=38612", "title": "Johnny Hayes", "text": "Biografia.\nNato a New York da una famiglia di emigrati irlandesi, Johnny Hayes \u00e8 noto per aver vinto la controversa maratona dei Giochi olimpici di . Fu anche l'ultimo statunitense a vincere in tale disciplina prima di Frank Shorter nel 1972.\nHayes inizi\u00f2 la sua carriera di atleta con un quinto posto alla Maratona di Boston del 1906. Nell'anno successivo ottenne un terzo posto a Boston e vinse alla Yonkers Marathon. Nel 1908 ottenne il secondo posto alla Maratona di Boston, che gli valse la qualificazione ai Giochi olimpici di Londra.\nIl Comitato Olimpico Britannico aveva voluto far partire la gara davanti al Castello di Windsor e porre il traguardo davanti al palco reale del White City Stadium. Per questo motivo la distanza risult\u00f2 essere di e 195 metri. Si dovette attendere fino al 1921 perch\u00e9 la IAAF codificasse tale distanza come lunghezza ufficiale della maratona. In precedenza la distanza era tipicamente di .\nNello svolgimento della gara, l'atleta italiano Dorando Pietri fu il primo ad entrare nello stadio. Ma Pietri stremato collass\u00f2, venne aiutato dai dottori, barcoll\u00f2 e cadde altre tre volte prima di essere portato quasi di peso oltre la linea di arrivo dagli ufficiali di gara. Presa dal dramma dell'agonia di Pietri, la folla quasi non not\u00f2 l'ingresso di Hayes nello stadio in seconda posizione. Pietri venne squalificato dopo che i funzionari statunitensi presentarono una protesta, dicendo che Pietri era stato aiutato dagli spettatori. Nonostante ci\u00f2, Pietri raccolse a Londra molta pi\u00f9 fama di Hayes, quando la Regina Alessandra lo premi\u00f2 con una speciale coppa d'oro.\nDopo la drammatica battaglia olimpica tra Pietri ed Hayes, l'interesse del pubblico era tale che una gara organizzata da promotori professionisti si tenne nel novembre 1908 al Madison Square Garden. La gara venne vinta da Pietri con un distacco di 70 metri. Una seconda sfida disputata il 15 marzo 1909 venne anch'essa vinta dall'italiano. Sia Pietri che Hayes divennero professionisti dopo le Olimpiadi, e ottennero una grande notoriet\u00e0.\nHayes fu allenatore della squadra statunitense ai Giochi olimpici di . In seguito insegn\u00f2 educazione fisica e successivamente divent\u00f2 grossista di generi alimentari. Johnny Hayes mor\u00ec a Englewood nel 1965."}
{"id": "38615", "revid": "6923", "url": "https://it.wikipedia.org/wiki?curid=38615", "title": "Farad", "text": "Il farad (simbolo F) \u00e8 l'unit\u00e0 di misura della capacit\u00e0 elettrica nel Sistema internazionale di unit\u00e0 di misura (SI).\n\u00c8 derivata da altre unit\u00e0 di misura fondamentali: infatti, \u00e8 dato dal rapporto tra il coulomb e il volt:\nIl suo nome deriva da quello del fisico Michael Faraday (1791 \u2013 1867).\nUn condensatore con capacit\u00e0 di 1 F varia di 1 volt il suo potenziale quando la sua carica immagazzinata varia di 1 coulomb. Si tratta di una capacit\u00e0 molto elevata, basta pensare che la Terra ha la capacit\u00e0 di un millifarad (1 mF). A causa di ci\u00f2, nella pratica si usano i suoi sottomultipli: il microfarad (1 \u03bcF=10-6 F); il nanofarad (1 nF=10-9 F); il picofarad (1 pF=10-12 F). Con l'avvento dei supercondensatori sono ora disponibili componenti a bassissima tensione che presentano capacit\u00e0 di migliaia di Farad.\nIl farad non va confuso con il faraday, una vecchia unit\u00e0 di misura per la carica elettrica ora rimpiazzata dal coulomb, ma ancora comune in elettrochimica.\nIl suo inverso, che misura l'elastanza elettrica \u00e8 anche detto \"daraf\" su proposta dell'ing. A. E. Kennelly (1936), sebbene si tratti di una denominazione poco usata e non accettata dall'SI."}
{"id": "38616", "revid": "128334", "url": "https://it.wikipedia.org/wiki?curid=38616", "title": "Radiazione elettromagnetica", "text": "In fisica la radiazione elettromagnetica \u00e8 la propagazione nello spazio dell'energia del campo elettromagnetico.\nSecondo l'elettrodinamica classica, consiste di onde elettromagnetiche, costituite da oscillazioni sincronizzate di campi elettrici e magnetici che nel vuoto viaggiano alla velocit\u00e0 della luce. Nei mezzi isotropi e omogenei le oscillazioni dei due campi sono perpendicolari fra loro e alla direzione di propagazione dell'onda, quindi costituiscono una onda trasversale. Il fronte d'onda di una onda elettromagnetica emessa da una sorgente puntiforme (come ad esempio una lampadina) \u00e8 una sfera. La posizione di una onda elettromagnetica nello spettro elettromagnetico pu\u00f2 essere determinata in base alla frequenza di oscillazione o alla lunghezza d'onda. \nOnde elettromagnetiche di diversa frequenza hanno nomi diversi poich\u00e9 sono generate da sorgenti diverse e hanno effetti diversi sulla materia. Le radiazioni in ordine di frequenza crescente e lunghezza d'onda decrescente sono: onde radio, microonde, radiazione infrarossa, luce visibile, radiazione ultravioletta, raggi X e raggi gamma. Le onde elettromagnetiche sono emesse da particelle cariche accelerate e possono di conseguenza interagire con altre particelle cariche.\nIn meccanica quantistica, si interpreta la radiazione elettromagnetica come composta di fotoni, particelle elementari neutre con massa a riposo nulla che sono i quanti del campo elettromagnetico responsabili di tutte le interazioni elettromagnetiche.\nLa elettrodinamica quantistica \u00e8 la teoria che spiega l'interazione della radiazione elettromagnetica con la materia a livello atomico. Gli effetti quantistici forniscono sorgenti ulteriori di onde elettromagnetiche, come la transizione\nelettronica a un pi\u00f9 basso livello energetico in un atomo e la radiazione di corpo nero. L'energia di ogni singolo fotone \u00e8 quantizzata ed \u00e8 maggiore per i fotoni di frequenza maggiore. La costante di Planck formula_1 mette in relazione la frequenza formula_2 del fotone con la sua energia formula_3 secondo la legge di Planck, formula_4.\nLa radiazione elettromagnetica pu\u00f2 propagarsi nel vuoto, come ad esempio lo spazio interplanetario, in mezzi poco densi come l'atmosfera, oppure in strutture guidanti come le guide d'onda. Le applicazioni tecnologiche che sfruttano la radiazione elettromagnetica sono svariate. In generale si possono distinguere due macrofamiglie applicative: nella prima figurano le onde elettromagnetiche utilizzate per trasportare informazioni (radiocomunicazioni come radio, televisione, telefoni cellulari, satelliti artificiali, radar, radiografie), nella seconda quelle per trasportare energia, come il forno a microonde.\nOrigini.\nLe onde elettromagnetiche furono predette teoricamente prima di essere rilevate sperimentalmente: le equazioni di Maxwell, che riassumono l'elettromagnetismo classico, ammettono una soluzione ondulatoria propagantesi nel vuoto alla velocit\u00e0 della luce. Furono poi le esperienze di Hertz a confermare l'esistenza delle cosiddette \"onde hertziane\", ed a misurarne la velocit\u00e0. L'esperimento di Michelson-Morley prov\u00f2 l'indipendenza della velocit\u00e0 della luce dalla direzione di propagazione e, grazie ad altre esperienze che si considerano sufficienti a falsificare le cosiddette teorie balistiche della luce, viene oggi considerata l'esperienza cruciale che mise in crisi la meccanica classica richiedendo la formulazione della relativit\u00e0 ristretta. \u00c8 sulla base di tale teoria, una delle teorie meglio controllate empiricamente, che \u00e8 possibile enunciare le propriet\u00e0 della radiazione elettromagnetica nel vuoto.\nGli studi sull'effetto fotoelettrico, tra i quali spicca il contributo del 1905 di Albert Einstein (che gli valse il premio Nobel), evidenziarono l'esistenza di una frequenza di soglia sotto la quale tale effetto non ha luogo, indipendentemente dall'intensit\u00e0 (ampiezza) della radiazione incidente. Esperienze correlate, quali la misura dello spettro di corpo nero, ed i relativi tentativi di giustificazione teorica, indussero i fisici dell'inizio del secolo scorso a riaprire il secolare dibattito sulla natura della luce, di cui le equazioni di Maxwell sembravano costituire la soluzione definitiva, introducendo la nozione di quanto di energia. Il quanto di radiazione elettromagnetica prende il nome di fotone ed \u00e8 una particella (nel senso della meccanica quantistica) che segue la statistica di Bose-Einstein, ovvero un bosone.\nEquazione delle onde elettromagnetiche.\nL'equazione che descrive la propagazione di un'onda elettromagnetica \u00e8 l'equazione delle onde, che pu\u00f2 essere scritta a partire dai campi elettrico e magnetico ed \u00e8 un'equazione omogenea. In modo equivalente, l'equazione delle onde pu\u00f2 essere espressa in termini delle sorgenti del campo: in questo caso si ricorre all'utilizzo dei potenziali, e si tratta di un'equazione non omogenea.\nEquazione omogenea.\nSi supponga di trovarsi in un dielettrico omogeneo ed isotropo, elettricamente neutro e perfetto e privo di cariche libere localizzate, sorgenti del campo elettromagnetico. Le equazioni che descrivono la propagazione del campo sono le equazioni delle onde per il campo elettrico e magnetico, due equazioni differenziali alle derivate parziali vettoriali:\ncio\u00e8 formula_6 \u00e8 il versore della propagazione dell'onda.\nUn generico campo elettromagnetico con frequenza formula_7 \u00e8 una somma di soluzioni di tali equazioni, che si possono esprimere utilizzando l'espansione in armoniche sferiche con coefficienti proporzionali alle funzioni di Bessel sferiche. Per ottenere soluzioni a divergenza nulla il termine che si sviluppa in armoniche \u00e8 formula_8 o formula_9, ottenendo:\ndove formula_12 e formula_13 sono i campi di multipolo dell'ordine formula_14, formula_15 e formula_16 sono i corrispondenti campi magnetici, mentre formula_17 e formula_18 sono i coefficienti dell'espansione. I campi sono dati da:\ndove formula_21 sono le funzioni di Hankel sferiche, formula_22 e formula_23 sono le condizioni al contorno e:\nsono le armoniche sferiche vettoriali, che sono normalizzate in modo tale che:\nOnde piane.\nSi consideri il piano definito dal versore perpendicolare ad esso:\nLe soluzioni planari dell'equazione d'onda sono:\ndove formula_28 \u00e8 la posizione. Entrambe le espressioni soddisfano l'Equazione di Helmholtz:\nSoluzioni di questo tipo rappresentano onde piane che si propagano nella direzione del versore normale al piano. Se si pone formula_30 la direzione del versore e formula_31 la direzione del campo elettrico, allora il campo magnetico ha direzione formula_32 e si ha che formula_33. Inoltre, essendo nulla la divergenza del campo magnetico non vi sono campi nella direzione di propagazione.\nPropriet\u00e0 di un'onda elettromagnetica.\nLe equazioni di Maxwell forniscono diverse informazioni riguardanti la propagazione delle onde elettromagnetiche. Si consideri un generico campo:\ndove formula_35 \u00e8 l'ampiezza costante, formula_2 \u00e8 una funzione differenziabile al secondo ordine, formula_37 \u00e8 il versore della direzione di propagazione e formula_38 la posizione. Si osserva che formula_39 \u00e8 una generica soluzione dell'equazione delle onde, cio\u00e8:\nper un'onda generica che si propaga nella direzione formula_41. Tale funzione deve inoltre soddisfare le equazioni di Maxwell:\nLa prima equazione implica quindi che il campo elettrico \u00e8 ortogonale alla direzione di propagazione, mentre la seconda definisce il campo magnetico, ortogonale sia al campo elettrico che alla direzione di propagazione.\nDalle equazioni di Maxwell si evince dunque che in un'onda elettromagnetica i campi sono ortogonali fra loro e ortogonali alla direzione di propagazione. Le loro ampiezze sono proporzionali, e la costante di proporzionalit\u00e0 \u00e8 la velocit\u00e0 di propagazione, che dipende dalle caratteristiche del mezzo in cui si propaga.\nInfine, un'onda elettromagnetica pu\u00f2 essere definita tale solo se entrambi i campi (elettrico e magnetico) che la costituiscono rispettano sia l'equazione delle onde sia le equazioni di Maxwell.\nEnergia e vettore di Poynting.\nOgni onda elettromagnetica \u00e8 in grado di trasferire energia tra due punti dello spazio. Si consideri il caso di un'onda piana, e si prenda un volume arbitrario \u03c4 contenente un campo elettromagnetico. Al suo interno la densit\u00e0 di energia elettrica vale:\nmentre la densit\u00e0 di energia magnetica vale:\nL'energia totale all'interno del volume sar\u00e0 quindi:\nDerivando quest'equazione e sfruttando le relazioni tra gli operatori rotore e divergenza si ottiene:\nIl termine:\n\u00e8 il vettore di Poynting, mentre il secondo integrale al secondo membro rappresenta il contributo dell'energia del campo elettrico per la presenza della carica contenuta nel volume formula_49. Dal punto di vista fisico la precedente espressione esprime il fatto che la variazione nel tempo dell'energia contenuta nel volume formula_49 delimitato dalla superficie formula_51 \u00e8 pari al flusso del vettore di Poynting attraverso la superficie, pi\u00f9 l'energia dissipata per effetto Joule nella materia contenuta all'interno. In generale, dunque, secondo l'interpretazione classica ondulatoria l'energia posseduta del campo \u00e8 riconducibile all'ampiezza (precisamente al quadrato dell'ampiezza) dell'onda che ne descrive la propagazione.\nIntensit\u00e0 dell'onda elettromagnetica.\nNel caso di un'onda piana, sapendo che i campi elettrico e magnetico sono ortogonali tra loro:\ne che oscillano ortogonali alla direzione di propagazione dell'onda, ponendo che non vi siano effetti dissipativi si ha:\ndove formula_54 \u00e8 la velocit\u00e0 di propagazione dell'onda. Oppure, in termini di campo elettrico:\ndove formula_56 \u00e8 il versore che identifica la direzione di propagazione dell'onda e:\n\u00e8 l'impedenza caratteristica del materiale entro cui si propaga l'onda.\nIl modulo del vettore di Poynting \u00e8 l'intensit\u00e0 dell'onda, cio\u00e8 l'energia che attraversa la superficie ortogonale alla velocit\u00e0 di propagazione, nell'unit\u00e0 di tempo:\nSe l'onda piana \u00e8 approssimabile con un'onda monocromatica, essa \u00e8 caratterizzata da un andamento sinusoidale del tipo:\ne lo stesso vale per il campo magnetico. Segue che l'intensit\u00e0 dell'onda \u00e8 anch'essa una funzione sinusoidale negli stessi argomenti, e deve essere mediata su un periodo:\ndove formula_61 \u00e8 il valore medio dell'intensit\u00e0 d'onda calcolato su un periodo.\nNel caso di un'onda sferica il fronte d'onda \u00e8 una superficie sferica e la velocit\u00e0 \u00e8 radiale. Per cui l'intensit\u00e0 d'onda dipende da formula_62:\ndunque essa diminuisce come l'inverso del quadrato della distanza.\nInterazione tra radiazione elettromagnetica e materia.\nUn'onda elettromagnetica che incide o si propaga in un materiale trasferisce ad esso una certa quantit\u00e0 di energia, e la sua forma cambia a seconda delle caratteristiche del mezzo considerato.\nOnda incidente su un materiale.\nSi consideri un'onda elettromagnetica incidente su un certo materiale, la forza esercitata dal campo elettromagnetico per unit\u00e0 di volume \u00e8 data dalla forza di Lorentz generalizzata:\ndove formula_65 \u00e8 il numero di cariche formula_66 contenute nel volume formula_67, e formula_68 la loro velocit\u00e0 di deriva media.\nLa potenza trasferita dall'onda elettromagnetica per unit\u00e0 di volume al materiale \u00e8 dovuta solamente al campo elettrico, in quanto la forza relativa al campo magnetico non compie lavoro. Moltiplicando scalarmente la precedente espressione per la velocit\u00e0, che \u00e8 ortogonale al vettore formula_69, si ottiene infatti l'espressione della densit\u00e0 di potenza:\ndove formula_71 \u00e8 la densit\u00e0 di corrente, che \u00e8 proporzionale al campo:\nLa costante di proporzionalit\u00e0, detta conducibilit\u00e0 elettrica, \u00e8 un numero complesso. Si ha quindi in generale:\nNel caso considerevole in cui l'onda ha una rappresentazione sinusoidale, anche la densit\u00e0 di corrente ha una dipendenza sinusoidale, per cui la densit\u00e0 di potenza deve essere mediata su un periodo:\ndove si \u00e8 sviluppato il prodotto scalare, e formula_75 \u00e8 l'angolo tra il campo elettrico e il vettore densit\u00e0 di corrente.\nQuantit\u00e0 di moto.\nOltre all'energia, un'onda trasferisce una certa quantit\u00e0 di moto formula_76, il cui modulo \u00e8 pari all'energia trasferita all'unit\u00e0 di volume del materiale e per unit\u00e0 di tempo divisa per la velocit\u00e0 di propagazione. La quantit\u00e0 di moto \u00e8 data dalla media temporale della forza subita dall'unit\u00e0 di volume definita in precedenza:\ndiretta lungo la direzione di propagazione dell'onda. Nel vuoto si ha:\ndove formula_79 \u00e8 la velocit\u00e0 della luce.\nMomento angolare.\nAvendo definito la quantit\u00e0 di moto di un'onda elettromagnetica, \u00e8 possibile ricavare il relativo momento angolare:\nInoltre, l'onda possiede anche un momento angolare intrinseco quando essa \u00e8 polarizzata circolarmente, dato da:\ndove il segno dipende dal verso della rotazione e la direzione \u00e8 longitudinale alla direzione di propagazione dell'onda.\nPropagazione della radiazione nei materiali.\nLo studio della propagazione delle radiazione in un materiale cambia a seconda ci si trovi in presenza di un conduttore o di un dielettrico.\nPropagazione in un conduttore.\nUn'onda elettromagnetica che incide su un conduttore elettrico ha come effetto di accelerare gli elettroni di conduzione, che effettuano un moto oscillatorio dipendente dalla forma dell'onda. L'onda non penetra oltre gli strati superficiali del conduttore, e viene per la maggior parte riflessa o dissipata per effetto Joule. Lo studio del comportamento dei campi nel conduttore si basa sull'estensione delle equazioni di Maxwell al caso in cui la radiazione si propaghi in un conduttore elettrico, le quali permettono di ricavare l'equazione delle onde per il campo elettrico ed il campo magnetico all'interno di un conduttore.\nSi consideri un conduttore ohmico omogeneo e isotropo, l'equazione delle onde elettromagnetiche ha la forma:\ndove formula_84 \u00e8 la conducibilit\u00e0 elettrica. L'equazione delle onde si pu\u00f2 ricavare introducendo nelle equazioni di Maxwell la legge di Ohm generalizzata:\ndove formula_86 \u00e8 la densit\u00e0 di corrente. La precedente relazione locale vale anche nel caso non stazionario, sebbene la conducibilit\u00e0 elettrica dipenda in generale dal campo.\nLa soluzione generale nel caso di onda piana che si propaga nella direzione formula_31 \u00e8:\ndove formula_89 \u00e8 l'unit\u00e0 immaginaria e la funzione complessa formula_90 ha soluzione del tipo:\ndove:\ncon parte reale formula_93 e parte immaginaria formula_94 date da:\nIn definitiva l'onda piana assume una soluzione del tipo:\nA questo punto l'onda trasferisce un'oscillazione smorzata per formula_98 con coefficiente di attenuazione formula_99.\nPropagazione in un dielettrico.\nNelle misure reali dei campi elettromagnetici, tipicamente ad alta frequenza, si utilizza la relazione tra il campo magnetico ed il campo elettrico espressa attraverso l'impedenza caratteristica del mezzo nel quale si propaga la radiazione. L'impedenza d'onda formula_100 \u00e8 espressa attraverso i parametri dell'onda elettromagnetica e del mezzo in cui essa si propaga:\ndove formula_102 \u00e8 la permeabilit\u00e0 magnetica, formula_103 la permittivit\u00e0 elettrica e formula_84 la conducibilit\u00e0 elettrica del materiale in cui l'onda si propaga. In questa equazione, formula_89 \u00e8 l'unit\u00e0 immaginaria, e formula_7 la frequenza angolare dell'onda.\nNel caso di un dielettrico, in cui la conducibilit\u00e0 \u00e8 trascurabile, l'equazione si riduce nella seguente:\nNel vuoto, e quindi approssimativamente anche in aria, tale rapporto vale circa 377 ohm:\nLa relazione tra i campi in tale caso diventa:\nQuesta formula pu\u00f2 essere utilizzata solo in campo lontano dalla sorgente, e viene utilizzata in particolare per la valutazione dell'esposizione umana ai campi elettromagnetici.\nVelocit\u00e0 di propagazione.\nLa velocit\u00e0 di propagazione di un'onda elettromagnetica \u00e8 indipendente dalla velocit\u00e0 della sorgente, dalla direzione di propagazione, e dalla velocit\u00e0 dell'osservatore. La velocit\u00e0 dipende soltanto dal mezzo in cui si propaga la radiazione, e nel vuoto \u00e8 pari alla velocit\u00e0 della luce, la quale \u00e8 l'esempio pi\u00f9 noto di onda elettromagnetica.\nLa velocit\u00e0 della luce nel vuoto si indica in genere con la lettera formula_79 ed il suo valore numerico, misurato con grande precisione, in unit\u00e0 del sistema internazionale \u00e8 299\u00a0792\u00a0458\u00a0m/s. \u00c8 importante notare che tale valore \u00e8 stato assunto come esatto: ci\u00f2 vuol dire che la velocit\u00e0 della luce \u00e8 posta per definizione uguale a formula_79, e per questo motivo essa non \u00e8 affetta da alcuna incertezza, al contrario di ci\u00f2 che avviene per i valori che derivano da un processo di misura. Quest'assunzione ha comportato anche la modifica della definizione del metro.\nNei mezzi materiali e nelle guide d'onda la propagazione della radiazione elettromagnetica diviene un fenomeno pi\u00f9 complesso. Innanzitutto la sua velocit\u00e0 \u00e8 diversa rispetto a quella nel vuoto secondo un fattore che dipende dalle propriet\u00e0 del mezzo o della guida d'onda. Pu\u00f2 dipendere inoltre dalla frequenza della radiazione, secondo una relazione di dispersione. Restano definite due velocit\u00e0, dette velocit\u00e0 di gruppo e velocit\u00e0 di fase.\nL'astronomo danese Ole R\u00f8mer fu il primo a determinare empiricamente la velocit\u00e0 della luce per mezzo dell'osservazione del satellite di Giove di nome \"Io\". Annunci\u00f2 la sua scoperta nel 1675.\nRomer misur\u00f2 il tempo che il satellite impiegava ad attraversare il cono d'ombra provocato da Giove notando che il tempo impiegato era diverso ad ogni misurazione. Questo perch\u00e9 quando \"Io\" entrava nel cono d'ombra di Giove la distanza di questi dalla terra era una, mentre, quando \"Io\" usciva dal cono d'ombra, la distanza dalla terra era diversa. Cos\u00ec ogni volta che la misura viene ripetuta il tempo impiegato appare diverso (a seconda che la terra si stia avvicinando a Giove, tempo pi\u00f9 breve del reale, o che si stia allontanando, tempo pi\u00f9 lungo). Attraverso l'osservazione di questo fenomeno riusc\u00ec infine a calcolare la velocit\u00e0 della luce ottenendo un valore () molto simile al valore reale (299\u00a0792\u00a0458\u00a0m/s).\nOggi la velocit\u00e0 della luce viene misurata direttamente, calcolando il tempo che impiega un impulso luminoso emesso da un laser a percorrere un determinato spazio. Dal momento che questa procedura \u00e8 molto precisa e la velocit\u00e0 della luce \u00e8 costante nel vuoto, si \u00e8 pensato di definire il metro in termini di velocit\u00e0 della luce (vedere in proposito metro).\nEffetti biologici delle radiazioni.\nGli effetti della radiazione elettromagnetica sugli esseri viventi dipendono principalmente da due fattori:\nPer quanto riguarda la frequenza della radiazione si usa distinguere tra:\nSi ritiene comunemente, vedere in proposito la voce elettrosmog, che le radiazioni non ionizzanti possano avere effetti sui viventi non solo per i loro effetti termici."}
{"id": "38619", "revid": "140509", "url": "https://it.wikipedia.org/wiki?curid=38619", "title": "The Nice", "text": "The Nice (IPA: ) sono stati un gruppo musicale britannico.\nIl tastierista Keith Emerson li fond\u00f2 nel 1967 per accompagnare dal vivo la \"soul singer\" statunitense P. P. Arnold e, oltre a lui, la formazione all'epoca comprendeva Keith \"Lee\" Jackson (basso e voce), David \"Davy\" O'List (chitarra e voce) e Ian Hague (batteria). A quest'ultimo dopo pochi mesi subentr\u00f2 Brian \"Blinky\" Davison e quasi in contemporanea il gruppo si sganci\u00f2 da P. P. Arnold iniziando la carriera autonoma. Nell'ottobre 1968 O'List fu allontanato e gli altri proseguirono come trio fino a marzo 1970, quando Emerson sciolse la band per poi formare Emerson, Lake &amp; Palmer.\nNel suddetto periodo pubblicarono tre LP e alcuni 45 giri; altri due album (\"Five Bridges\" e \"Elegy\"), per buona parte registrati dal vivo in concerto, uscirono poco dopo lo scioglimento, rispettivamente nel 1970 e nel 1971, ma sono considerati a tutti gli effetti parte della discografia ufficiale, oltre a essere i pi\u00f9 venduti all'epoca della loro pubblicazione.\nNel 1970 Emerson raggiunse immediatamente la fama internazionale con ELP mentre Davison e Jackson, dopo progetti non altrettanto fortunati, abbandonarono entrambi la professione a met\u00e0 del decennio. Circa trent'anni pi\u00f9 tardi (2002-2003) i tre si riunirono occasionalmente per due brevi tourn\u00e9e del Regno Unito, dalla prima delle quali fu tratto un nuovo album dal vivo.\nMalgrado una carriera di per s\u00e9 relativamente breve e avara di successi commerciali, ebbero il tempo di guadagnarsi una buona reputazione nella scena musicale britannica, influenzando almeno in parte gruppi connazionali emersi dopo di loro come Yes e Genesis e preparando la strada all'affermazione definitiva dello stesso Emerson; d'altro canto, la notoriet\u00e0 poi raggiunta dal tastierista ha favorito negli anni la scoperta postuma della produzione dei Nice da parte di un pubblico assai pi\u00f9 vasto di quando erano in attivit\u00e0.\nUno dei tratti distintivi del loro stile era la fusione di generi musicali diversi come beat, rock psichedelico, jazz e blues, operata sia su materiale originale che su \"cover\", standard jazz e riletture dalla musica classica; col tempo produssero anche brani concepiti direttamente per gruppo e orchestra, con l'intento dichiarato di abbattere le barriere ideali tra musica leggera e musica colta; per queste ragioni il loro repertorio \u00e8 spesso indicato a posteriori come uno dei primi esempi di \"progressive rock\", complice naturalmente anche il fatto che Emerson \u2013 principale artefice di tale contaminazione \u2013 divenne poi caposcuola riconosciuto e figura preminente proprio di quel filone musicale.\nStoria del gruppo.\n1967 \u2013 Dalle origini al debutto discografico.\nNel maggio 1967, la cantante \"soul\" statunitense P. P. Arnold divenne di colpo pi\u00f9 popolare nel Regno Unito che in patria, guadagnando la classifica con un 45 giri scritto per lei da Cat Stevens e prodotto da Mick Jagger, \"The First Cut Is the Deepest\": le restavano solo quattro giorni di tempo per trovare una band che la accompagnasse in tourn\u00e9e, quando il suo autista \u2013 un ex \"roadie\" di nome Mickey O. \u2013 le consigli\u00f2 di rivolgersi al tastierista Keith Emerson. Quest'ultimo, per coincidenza libero da ingaggi fissi, s'impegn\u00f2 a reperirle in tempo i musicisti a patto che il gruppo che andava a formare avesse met\u00e0 spettacolo esclusivamente per s\u00e9 e la ex \"Ikette\" acconsent\u00ec volentieri, poich\u00e9 in tal modo avrebbe risolto anche il problema di trovare un gruppo spalla.\nEmerson coinvolse perci\u00f2 immediatamente Lee Jackson, col quale divideva un appartamento a Londra e aveva gi\u00e0 suonato in precedenza, quindi tramite Andrew Loog Oldham \u2013 manager di P. P. Arnold e capo della Immediate per cui l'artista incideva \u2013 reclut\u00f2 Ian Hague, gi\u00e0 batterista di Chris Farlowe; infine Chris Welch del settimanale \"Melody Maker\" gli sugger\u00ec il chitarrista Davy O'List. I quattro prepararono in gran fretta il repertorio presso il White Hart Inn di Acton e provarono una sola volta assieme a P. P. Arnold prima di partire con lei in tourn\u00e9e, a fine maggio.\nIl nome del gruppo nacque per caso lungo il tragitto per il primo concerto: la cantante, citando il comico Lord Richard Buckley che in un monologo chiamava Ges\u00f9 \u00ab\"The Nazz\"\u00bb (\u00abil Nazareno\u00bb), propose: \"P. P. Arnold and the Nazz\" ma per il suo accento californiano e per il fatto che l'appellativo \u00ab\"Nazz\"\u00bb era noto solo negli Stati Uniti gli altri capirono: \"\u00abnice\"\u00bb e l'equivoco fu chiarito solo giorni dopo, quando ormai il termine \"sbagliato\" aveva preso piede nell\"'entourage\" e figurava gi\u00e0 in cartellone per date future. Emerson anni dopo raccont\u00f2 che quel nome non l'aveva mai del tutto convinto e che all'epoca, a chi lo interpellasse in merito, spesso per scherzo rispondeva storpiandolo in modi canzonatori come: \"B.B. Armpit and the Mice\" (\u00abB.B. Ascella e i Topolini\u00bb).\nComplici anche i tempi stretti per le prove, nella met\u00e0 del concerto a loro riservata i Nice inserirono solo interpretazioni di musica altrui, ad esempio il tema di Ennio Morricone dal film \"Per un pugno di dollari\" e \"cover\" come \"She Belongs to Me\" di Bob Dylan, \"Billy's Bag\" di Billy Preston e \"A Day in the Life\" dei Beatles, dall'album \"Sgt Pepper's Lonely Hearts Club Band\" uscito proprio in quei giorni. Jackson e O'List si spartirono il ruolo di cantanti solisti, con l'apporto occasionale di Emerson ai cori. Nella seconda parte dello spettacolo il gruppo cambiava radicalmente stile accompagnando P. P. Arnold nel suo tipico repertorio di rhythm and blues e \"soul\", con brani come \"Respect\" di Otis Redding, rilanciato appena due mesi prima da Aretha Franklin, \"Sweet Soul Music\" di Arthur Conley e ovviamente la \"hit\" del momento \"The First Cut Is the Deepest\" che nel frattempo (21 giugno 1967) ottenne il suo miglior piazzamento in classifica, arrivando alla 18\u00aa posizione.\nCol passare del tempo i quattro, bench\u00e9 ancora a corto di composizioni proprie, allungarono la loro scaletta e cominciarono ad attirare l'attenzione di pubblico e critica come gruppo a s\u00e9; decisiva in tal senso fu la data del 13 agosto a Windsor in occasione del \"7th National Jazz and Blues Festival\": Oldham, avendo evidentemente gi\u00e0 fiutato il loro potenziale, fece in modo che i Nice eseguissero il loro \"set\" di apertura su un palcoscenico a parte, allestito in un tendone; l'esibizione, preceduta da fuochi d'artificio, rub\u00f2 la scena al palco centrale attirando nella tenda un folto pubblico tra cui Chris Welch, il quale ne scrisse poi sul \"Melody Maker\" e di l\u00ec a poco sarebbe divenuto un convinto sostenitore del gruppo. Secondo il racconto del \"roadie\" Barrington \"Bazz\" Ward, la serata fu segnata anche dal fatto che, quando pi\u00f9 tardi la band suon\u00f2 con P. P. Arnold sul palcoscenico principale, Ian Hague era chiaramente sotto l'effetto di qualche sostanza stupefacente e, subito dopo il concerto, ebbe anche un alterco con un poliziotto: tale condotta non era vista di buon occhio dai colleghi e perci\u00f2 \u2013 complice anche il dichiarato disinteresse del batterista per la direzione musicale che il gruppo stava prendendo \u2013 Emerson, senza neppure consultarsi con gli altri, in capo a pochi giorni lo cacci\u00f2.\nPer il rimpiazzo del batterista, fu di nuovo Chris Welch a venire in aiuto a The Nice raccomandando loro Brian Davison, proveniente dai disciolti Mark Leeman Five. Il primo impegno della nuova formazione fu registrare in studio tre brani, di nuovo prodotti da Mick Jagger, per il primo album di P. P. Arnold: \"The First Lady of Immediate\"; tuttavia il \"frontman\" degli Stones, evidentemente non del tutto convinto dalla prova di Davison, decise di affidare le parti definitive di batteria all'allora turnista Jon Hiseman, evenienza che il nuovo arrivato nei Nice sul momento visse come un'umiliazione, pur riconoscendo in seguito di non esser mai riuscito a entrare in sintonia con il repertorio della \"soul singer\". Peraltro, quando il disco usc\u00ec sul mercato, neppure gli altri vi riconobbero nulla di ci\u00f2 che avevano suonato e in ogni caso la copertina non riportava i nomi dei musicisti.\nL'ultimo concerto di P. P. Arnold and The Nice \u2013 l'unico con Davison alla batteria \u2013 si tenne il 28 agosto 1967 al Flamingo Club di Soho: subito dopo infatti la cantante rientr\u00f2 per poche settimane negli Stati Uniti poich\u00e9 il visto d'ingresso le era temporaneamente scaduto e Oldham approfitt\u00f2 della sua assenza per offrire a The Nice un contratto discografico con la Immediate come gruppo a s\u00e9 stante. Molti anni pi\u00f9 tardi, la \"vocalist\" ironizz\u00f2 sulla vicenda dicendo che in quel frangente il manager le aveva \u00absoffiato la band\u00bb ma aggiunse che anche dopo la \"separazione\" i rapporti con gli altri rimasero ottimi e che ai suoi occhi i Nice erano sempre stati un'entit\u00e0 indipendente, fin dal primo momento.\nI quattro debuttarono per proprio conto il 1\u00ba settembre 1967 al Big C Club di Farnborough e, oltre ad assicurarsi immediatamente una \"residency\" settimanale presso lo storico Marquee Club di Londra, in ottobre erano gi\u00e0 in tourn\u00e9e per tutta Europa assieme ad altri artisti della Immediate, tra cui la stessa P. P. Arnold; uno dei concerti di questo tour fu registrato dalla radio svedese e molti anni pi\u00f9 tardi usc\u00ec su un CD intitolato: \"The Swedish Radio Sessions\" (2001) che, cronologicamente, costituisce il primo documento sonoro ufficiale di The Nice come formazione autonoma, se non il loro primo in assoluto.\nDal 14 novembre al 5 dicembre il gruppo prese parte a un'altra tourn\u00e9e collettiva \u2013 stavolta del solo Regno Unito \u2013 capitanata da Jimi Hendrix e comprendente anche Pink Floyd, The Move, Amen Corner, Eire Apparent e The Outer Limits. Una sera i Pink Floyd reclutarono al volo Davy O'List in sostituzione del loro chitarrista cantante Syd Barrett il quale, a causa dell'incipiente instabilit\u00e0 mentale, si era reso irreperibile all'ultimo momento: Lee Jackson raccont\u00f2 che praticamente nessuno fra il pubblico si accorse della sostituzione, in quanto il chitarrista dei Nice fu fatto vestire come Barrett (cui peraltro somigliava gi\u00e0 vagamente), i Pink Floyd si esibivano in penombra e nel tempo a loro disposizione eseguivano solo brani strumentali, per lo pi\u00f9 improvvisati.\nUno dei \"roadie\" di Hendrix, Ian \"Lemmy\" Kilmister, divenuto in seguito celebre leader dei Mot\u00f6rhead, vide che Emerson, come trovata ad effetto durante i concerti, era solito conficcare coltelli fra i tasti dell'organo Hammond per tenerli abbassati e produrre note continue che poi alterava in altezza agendo sull'interruttore d'alimentazione o sfruttava per imitare esplosioni e altri rumori come il fischio e lo sbuffo di una locomotiva a vapore, scuotendo lo strumento o trascinandolo per il palco; collezionista di anticaglie del nazismo, Lemmy don\u00f2 a Emerson un pugnale della giovent\u00f9 hitleriana dicendogli: \u00abEcco qua: se devi usare un coltello, che almeno sia uno vero!\u00bb e il tastierista l'avrebbe effettivamente utilizzato per diversi anni a venire \u2013 anche con ELP \u2013 in quello che divenne uno dei suo numeri di scena pi\u00f9 celebri.\nFra una data e l'altra del tour in questione \u2013 ma talvolta anche subito dopo i concerti, incominciando a tarda notte e lavorando fino all'alba \u2013 i quattro trovarono il tempo di registrare il loro primo album presso gli Olympic Studios di Barnes, a Londra, coadiuvati da Glyn Johns come ingegnere del suono: \"The Thoughts of Emerlist Davjack\", preceduto dal singolo omonimo, sarebbe uscito il 1\u00ba marzo 1968 e fondeva rock, jazz, beat, psichedelia e musica classica, come ad esempio nel brano \"Rondo\", rilettura di oltre otto minuti del brano jazz \"Blue Rondo \u00e0 la Turk\" (1959) del Dave Brubeck Quartet, in cui Emerson inser\u00ec una citazione dalla Toccata e fuga in Re minore di Bach.\n1968 \u2013 Da \"America\" alla formazione a tre.\nNel febbraio del 1968 il gruppo intraprese la prima tourn\u00e9e negli Stati Uniti, grazie a un accordo tra Oldham e la CBS la quale, in cambio, invi\u00f2 Blood, Sweat &amp; Tears nel Regno Unito; giunti a Hollywood dopo alcune date a New York, i quattro visitarono il locale Whisky a Go Go dove avrebbero suonato pi\u00f9 volte nei giorni seguenti; qui Davy O'List fu visto in compagnia di David Crosby, noto fra l'altro nell'ambiente per la pratica dello \"spiking\", ossia il malvezzo di \"correggere\" di nascosto le bevande altrui con LSD, cosa che con ogni probabilit\u00e0 fece anche quella sera con il chitarrista dei Nice: stando infatti a varie testimonianze delle persone a lui vicine, l'episodio segn\u00f2 per O'List l'inizio di un'evidente \u2013 e purtroppo permanente \u2013 fragilit\u00e0 psichica, destinata nell'arco di pochi mesi a minare il suo stesso ruolo nel gruppo.\nAl rientro dall'America i Nice separarono la casa discografica dal \"management\" e, per quest'ultimo, sostituirono Oldham con l'ex giornalista Tony Stratton-Smith, pi\u00f9 tardi noto per aver fondato e diretto la Charisma Records. In aprile, i quattro incisero una rilettura strumentale della canzone \"America\" dal musical \"West Side Story\" di Leonard Bernstein, che all'epoca usc\u00ec solo come 45 giri, peraltro l'unico nell'intera loro carriera a entrare in classifica in patria. Il 26 giugno 1968 eseguirono il brano alla Royal Albert Hall di Londra in occasione di un evento benefico promosso dal \"Defence and Aid Fund for Southern Africa\" al quale presero parte anche artisti statunitensi vicini al movimento anti-apartheid, come Marlon Brando e Sammy Davis Jr. Senza avvisare preventivamente gli organizzatori, al culmine dell'esibizione Emerson tracci\u00f2 con vernice spray una bandiera statunitense stilizzata su una tela posta al centro del palco, cui poi appicc\u00f2 il fuoco in segno di protesta contro la guerra del Vietnam; la bravata cost\u00f2 ai Nice un bando a vita dal prestigioso teatro londinese e, per circa nove mesi, anche il mancato rilascio di visti d'ingresso per gli Stati Uniti, per il sospetto di propaganda antiamericana; lo stesso Bernstein in seguito ebbe occasione di dichiarare che il gruppo aveva stravolto il senso del suo brano e, per diverso tempo, si oppose anche alla pubblicazione oltreoceano della loro versione.\nNel frattempo i rapporti fra O'List e gli altri si andavano progressivamente deteriorando a causa del suo stato mentale, che l'aveva reso ormai inaffidabile al punto di rischiare di disertare alcuni concerti oppure suonare a volume assordante, rompere spesso le corde della chitarra per troppa veemenza, sbagliare le parti e, fuori dal palco, dare segni di paranoia.\nLa crisi raggiunse il culmine il 29 settembre 1968 alle Farfield Halls di Croydon: in pieno concerto, O'List sferr\u00f2 un pugno in faccia al \"roadie\" \"Bazz\" Ward, accorso poco prima sul palco per risolvere un problema alla batteria, e motiv\u00f2 poi l'aggressione sostenendo che Bazz e Brian Davison stavano \u00abtramando contro di lui\u00bb. L'indomani i tre colleghi ragionarono sull'accaduto e convennero che la misura era colma; il 2 ottobre, a Bournemouth, il chitarrista suon\u00f2 per l'ultima volta con i Nice: subito dopo il concerto Tony Stratton-Smith lo licenzi\u00f2 al cospetto di tutti gli altri membri della band, i quali avevano insistito per essere presenti a rimarcare il loro pieno appoggio alla decisione.\nMolti anni dopo O'List, peraltro non nuovo a ricostruzioni fantasiose sulla propria carriera, in rare interviste riport\u00f2 i fatti in modo totalmente diverso dagli altri diretti interessati, in particolare negando l'uso di droghe all'epoca e motivando l'uscita dal gruppo come una sua decisione, conseguita \u2013 sempre stando alla sua versione \u2013 a una lotta per la \"leadership\" tra lui e Emerson, nella quale egli sarebbe finito in minoranza dopo l'intromissione del manager.\nDapprima i tre membri rimasti tennero audizioni per un sostituto \u2013 vi pass\u00f2 anche Steve Howe, futuro chitarrista degli Yes, che tuttavia dopo la prima prova cambi\u00f2 idea per correttezza verso il suo gruppo di allora, Bodast \u2013 e nel frattempo Emerson tent\u00f2 di eseguire egli stesso alcune parti di chitarra dal vivo, salvo desistere dopo un solo concerto; infine il gruppo decise di riorganizzarsi stabilmente in un trio tastiere/basso/batteria e come tale, sempre in ottobre, registr\u00f2 nuovo materiale presso gli studi Pye e Wessex di Londra. Il risultato, pubblicato a novembre del 1968, fu l'album \"Ars Longa Vita Brevis\", realizzato in parte assieme a un'orchestra e con il lato B interamente occupato dall'omonima \"suite\", gi\u00e0 testata quasi interamente dal vivo (una sezione porta anche la firma di O'List, con un turnista che in studio esegue le sue parti di chitarra) e arricchita su disco da un tema tratto dal 1\u00ba movimento del Concerto brandeburghese n. 3 di Bach; da questo periodo in poi la commistione tra musica classica e rock, rappresentata sull'album anche dall'arrangiamento del brano \"Intermezzo\" dalla \"Karelia Suite\" di Jean Sibelius, avrebbe caratterizzato la produzione dei Nice in maniera pi\u00f9 significativa che in precedenza.\n1969-1970 \u2013 l'album \"Nice\", scioglimento e dischi postumi.\nCon l'incidente alla Royal Albert Hall ormai alle spalle, nel marzo del 1969 il gruppo fu finalmente riammesso negli Stati Uniti, dove rimase in tourn\u00e9e per circa tre mesi e registr\u00f2 anche alcuni concerti in vista di una futura pubblicazione. L'incessante attivit\u00e0 dal vivo prosegu\u00ec in Europa; il 10 agosto, al \"9th National Jazz and Blues Festival\" svoltosi a Plumpton nel Sussex, il trio suon\u00f2 con un'orchestra di quarantatr\u00e9 elementi diretta da Joseph Eger, pi\u00f9 la \"London Scottish Pipe Band\" alle cornamuse; l'esibizione non pass\u00f2 inosservata e, pochi giorni dopo, Richard Green sul \"Melody Maker\" titol\u00f2: \u00abWho e Nice si prendono il festival di Plumpton\u00bb. Nello stesso periodo, sempre sfruttando i rari momenti liberi fra un concerto e l'altro, i tre incisero presso i Trident Studios di Londra quattro nuovi brani che divennero il lato A del loro terzo album, mentre per il lato B scelsero due lunghe tracce registrate dal vivo in aprile al Fillmore East di New York; il lavoro, intitolato semplicemente \"Nice\" sul mercato europeo e \"Everything as Nice as Mother Makes It\" negli Stati Uniti, usc\u00ec a settembre del 1969 e fu il primo a entrare nella Official Albums Chart, conquistandovi un ragguardevole terzo posto, nonch\u00e9 l'ultimo album pubblicato con la band ancora in attivit\u00e0.\nNell'ottobre 1969 il direttore del Newcastle Arts Festival commission\u00f2 ai Nice un brano sinfonico ispirato a Newcastle upon Tyne, citt\u00e0 di nascita di Lee Jackson; Emerson ne scrisse la musica con l'aiuto di Joseph Eger per l'orchestrazione e Jackson si occup\u00f2 dei testi, che dedic\u00f2 ai cinque ponti sul fiume Tyne e allo stadio di calcio di St. James's Park; l'opera, dal titolo \"The Five Bridges Suite\", fu eseguita in prima assoluta il 10 ottobre alla City Hall di Newcastle dal solo trio e una settimana dopo, in forma completa, alle Fairfield Halls di Croydon con i tre affiancati dall'orchestra \"Sinfonia of London\" \u2013 diretta dallo stesso Eger \u2013 e da un sestetto di fiatisti jazz; questo concerto, comprendente anche altri brani arrangiati per orchestra, fu integralmente registrato e buona parte di esso avrebbe visto la luce, otto mesi dopo, sull'album postumo \"Five Bridges\".\nEmerson intanto era sempre meno soddisfatto del rendimento di Jackson, soprattutto alla voce, e si era messo perci\u00f2 segretamente a caccia di un altro bassista cantante: a tal fine aveva gi\u00e0 interpellato invano Chris Squire e Jack Bruce, quando Stratton-Smith \u2013 evidentemente al corrente della sua ricerca \u2013 gli sugger\u00ec Greg Lake che con i King Crimson apr\u00ec il concerto di \"Five Bridges\" a ottobre; tuttavia non \u00e8 chiaro se gi\u00e0 allora vi furono contatti in tal senso. Ad ogni modo le strade dei due si incrociarono nuovamente il 12 dicembre 1969, durante l'ultima tourn\u00e9e americana dei Nice, quando i rispettivi gruppi condivisero il palco del Fillmore West a San Francisco; dopo il concerto Emerson offr\u00ec a Lake la collaborazione e, poich\u00e9 all'epoca i King Crimson erano sul punto di sciogliersi per l'annunciato abbandono di Mike Giles e Ian McDonald, il cantante si lasci\u00f2 aperta la possibilit\u00e0 promettendo una risposta definitiva a stretto giro.\n\u00c8 probabile che in un primo momento Emerson intendesse tenere nel gruppo Brian Davison: il batterista infatti avrebbe saputo dell'imminente scioglimento dei Nice solo a febbraio del 1970 \u2013 un mese dopo Lee Jackson \u2013 e anni dopo rivel\u00f2 di aver anch'egli incontrato Greg Lake all'epoca e di aver capito da subito che non ne avrebbe tollerato l'atteggiamento \u00abda superstar\u00bb, il che parrebbe confermare i piani iniziali. Lake, dal canto suo, ha raccontato anche che pose la condizione di non essere soltanto il rimpiazzo di Jackson nei Nice ma che si desse vita a un progetto del tutto nuovo, sia nel repertorio che \u2013 cosa pi\u00f9 importante \u2013 nella parit\u00e0 decisionale: sul piano artistico, quindi, il suo ingresso avrebbe implicato una ripartenza quasi da zero che evidentemente Davison, dato il livello raggiunto dalla band, non era disposto ad accettare.\nAlla luce di quanto sopra, con l'arrivo del 1970, i Nice avevano ormai i giorni contati; al tutto si aggiunse la liquidazione per fallimento della Immediate Records: i tre in seguito dichiararono di non aver mai ricevuto \"royalties\" da Andrew Loog Oldham per nessuno dei dischi incisi con la sua etichetta (circostanza confermata in pi\u00f9 occasioni anche da Davy O'List) e che l'unico ricavo economico nei quasi tre anni di attivit\u00e0 deriv\u00f2 loro dal tenere concerti a un ritmo frenetico e praticamente senza soste, salvo il tempo trascorso in studio di registrazione.\nDopo un'ultima serie di spettacoli a Roma, Parigi, Bruxelles e nel Regno Unito, Il trio esaur\u00ec i propri impegni intervenendo a due festival svoltisi ad Amburgo e Berlino rispettivamente il 28 e 30 marzo, dopodich\u00e9 si sciolse di fatto, ma la notizia fu taciuta alla stampa per vari mesi; intanto la neonata Charisma Records di Stratton-Smith acquis\u00ec il materiale ancora inedito e \u2013 oltre al gi\u00e0 citato \"Five Bridges\", che a luglio del 1970 raggiunse il picco assoluto di vendite per un disco dei Nice, con la 2\u00aa posizione in classifica \u2013 nell'aprile 1971 ne avrebbe tratto con quasi eguale successo anche l'album \"Elegy\".\nIl dopo-Nice e la \"reunion\" del 2002-2003.\nNel giugno 1970, Emerson e Lake conobbero Carl Palmer con cui diedero vita al trio Emerson, Lake &amp; Palmer, destinato al successo internazionale durante tutti gli anni settanta e riunitosi pi\u00f9 volte anche in seguito. Davison e Jackson fondarono rispettivamente i gruppi Every Which Way e Jackson Heights, entrambi con modesta fortuna sul piano commerciale, per poi ritrovarsi assieme, nel 1974, nei Refugee con il tastierista Patrick Moraz per un solo album. In seguito Davison, dopo una breve militanza nei Gong e un successivo lungo periodo segnato dall'alcolismo, si dedic\u00f2 all'insegnamento della musica presso un college a Bideford mentre Jackson visse per circa vent'anni a Los Angeles e, al suo rientro in Europa nel 1994, si stabil\u00ec a Northampton dove fra l'altro cominci\u00f2 a collaborare stabilmente con un complesso di New Orleans jazz semi-professionale.\nNel 2002, in occasione del trentacinquennale della nascita del gruppo, i Nice si riunirono per soli quattro concerti nel Regno Unito, dal 2 al 6 ottobre: lo spettacolo vedeva nella prima parte i tre impegnati nel loro repertorio e nella seconda Emerson eseguire brani propri e di ELP con la Keith Emerson Band; dal concerto del 4 ottobre alla Royal Concert Hall di Glasgow fu tratto l'album \"Vivacitas - Live at Glasgow 2002;\" il disco fu pubblicato nel 2003 e coincise con una nuova tourn\u00e9e in dieci date che manteneva la formula del doppio concerto dell'anno precedente. La tappa conclusiva di questo secondo \"tour\", il 23 ottobre 2003 al Colosseum di Watford, divenne di fatto anche l'ultima apparizione \"live\" dei Nice in assoluto: prima infatti che gli impegni di Emerson lasciassero spazio a ulteriori iniziative in tal senso, nell'aprile 2008 Brian Davison mor\u00ec per un tumore. Lo stesso Emerson si sarebbe poi suicidato nel 2016.\nStile musicale.\nI Nice si collocano nella scena musicale inglese di fine anni sessanta del XX secolo. La formazione musicale e il virtuosismo del tastierista Keith Emerson conferirono al gruppo \u2013 specie dopo l'uscita del chitarrista Davy O'List \u2013 un sound in cui l'organo Hammond sostituiva la chitarra come strumento preminente, senza per questo perdere l'aggressivit\u00e0 tipica del rock. Tutti i membri del gruppo inoltre, grazie all'esperienza pregressa in formazioni di vari generi musicali, contribuirono a creare uno stile che fondeva con originalit\u00e0 rock, musica classica, psichedelia, jazz e blues e che in seguito sarebbe stato indicato come uno dei primi esempi di \"progressive rock.\" Emerson avrebbe riproposto la formula del trio incentrato sulle tastiere in Emerson, Lake &amp; Palmer e analoga strada avrebbero tentato, sebbene con minor successo sul piano commerciale, anche Davison e Jackson nei Refugee, con Patrick Moraz.\nAltro elemento tipico del repertorio del gruppo fu la rilettura di brani di autori classici come Bach, Sibelius e Dvo\u0159\u00e1k o contemporanei come Leonard Bernstein, arricchiti da variazioni o improvvisazioni in stile jazz e blues psichedelico. Un'analoga contaminazione avvenne anche su \"cover\" di cantautori come Tim Hardin e Bob Dylan, ad esempio nel brano di Hardin \"Hang On to a Dream\", che nella versione dal vivo inclusa nell'album \"Elegy\" contiene una citazione in chiave jazz dell'aria \"Summertime\" dall'opera \"Porgy and Bess\" di George Gershwin, oppure in \"Country Pie\" di Dylan che la band, sull'album \"Five Bridges,\" fonde in un \"mash-up\" al tema iniziale del Concerto brandeburghese n.6 di Bach.\nNei brani \"Ars Longa Vita Brevis\" e \"The Five Bridges Suite\", inoltre, Emerson speriment\u00f2 per la prima volta un'integrazione pi\u00f9 completa fra musica sinfonica e rock non limitandosi a impiegare arrangiamenti orchestrali \u2013 prassi gi\u00e0 assai comune nella musica leggera \u2013 ma scrivendo direttamente vere e proprie partiture per gruppo e orchestra.\nFormazione.\nUltima\nAltri componenti\nDiscografia.\nSingoli (solo Regno Unito)"}
{"id": "38621", "revid": "110", "url": "https://it.wikipedia.org/wiki?curid=38621", "title": "Wild Bill Hickock", "text": ""}
{"id": "38623", "revid": "1700659", "url": "https://it.wikipedia.org/wiki?curid=38623", "title": "Yarda", "text": ""}
{"id": "38625", "revid": "31430317", "url": "https://it.wikipedia.org/wiki?curid=38625", "title": "Kilogrammo", "text": ""}
{"id": "38630", "revid": "834", "url": "https://it.wikipedia.org/wiki?curid=38630", "title": "Ian James Thorpe", "text": ""}
{"id": "38639", "revid": "59785", "url": "https://it.wikipedia.org/wiki?curid=38639", "title": "Mari", "text": ""}
{"id": "38640", "revid": "26", "url": "https://it.wikipedia.org/wiki?curid=38640", "title": "Oceano atlantico", "text": ""}
{"id": "38644", "revid": "834", "url": "https://it.wikipedia.org/wiki?curid=38644", "title": "Disco fisso", "text": ""}
{"id": "38646", "revid": "2188454", "url": "https://it.wikipedia.org/wiki?curid=38646", "title": "Motore di ricerca", "text": "Nell'ambito delle tecnologie di Internet, un motore di ricerca (in inglese: \"search engine\") \u00e8 un sistema automatico che, su richiesta, analizza un insieme di dati (spesso da esso stesso raccolti) e restituisce un indice dei contenuti disponibili classificandoli in modo automatico in base a formule statistico-matematiche che ne indichino il grado di rilevanza data una determinata chiave di ricerca. Uno dei campi in cui i motori di ricerca trovano maggiore utilizzo \u00e8 quello dell'information retrieval e nel web. I motori di ricerca pi\u00f9 utilizzati nel 2017 sono stati: Google, Bing, Baidu, Qwant, Yandex, Ecosia, DuckDuckGo.\nDescrizione.\nConcettualmente un motore di ricerca \u00e8 un sistema molto simile ad un'applicazione web ovvero un sistema client-server, attraverso la rete Internet, dove il client \u00e8 rappresentato dal web browser dell'utente che su richiesta dello stesso si connette ad un server il quale a sua volta esegue una query di ricerca, tramite opportuni algoritmi di ricerca, su dei database (database distribuiti). Nell'analisi dei risultati forniti in uscita un componente essenziale \u00e8 il cosiddetto crawler o spider. Un buon motore di ricerca \u00e8 quello che riesce a trovare il maggior numero di contenuti in linea con la tipologia di richiesta ordinandoli per importanza e rilevanza secondo la specifica di ricerca.\nFasi operative.\nIl lavoro dei motori di ricerca si divide principalmente in tre fasi:\nCatalogazione.\nDopo l'analisi delle pagine, a seconda di criteri che variano da motore a motore, alcune di esse vengono inserite nel database e nell'indice del motore di ricerca.\nLa parte testuale archiviata durante la fase di analisi verr\u00e0 in seguito analizzata per fornire le risposte alle ricerche degli utenti. Molti motori di ricerca sul web rendono anche disponibile una copia dei dati testuali di ogni pagina archiviata per quando la risorsa originale sia irraggiungibile: questa funzione \u00e8 detta copia cache.\nRisposta.\nRispondere alle richieste degli utenti implica la necessit\u00e0 di elencare i siti in ordine di rilevanza rispetto alla richiesta ricevuta.\nPer stabilire la rilevanza di un sito vengono cercati nel database quei documenti che contengono la parola chiave inserita dall'utente, dopodich\u00e9 ogni motore di ricerca sfrutta propri algoritmi per classificare le pagine, controllando, per esempio, quante volte le parole chiave vengono ripetute, quanti link riceve quel documento, in quali punti della pagina sono poste le parole chiave, quanti siti del database contengono link verso quella pagina, o quante volte un utente ha visitato quel sito dopo una ricerca.\nRaffinamento della ricerca.\nLa possibilit\u00e0 di raffinare la ricerca varia da motore a motore, ma la maggior parte permette di utilizzare operatori booleani: ad esempio \u00e8 possibile cercare \"\"Ganimede AND satellite NOT coppiere\" per cercare informazioni su Ganimede inteso come pianeta e non come figura mitologica.\nSu Google e sui motori pi\u00f9 moderni \u00e8 possibile raffinare la ricerca a seconda della lingua del documento, delle parole o frasi presenti o assenti, del formato dei file (Microsoft Word, PDF, PostScript, ecc.), a seconda della data di ultimo aggiornamento, e altro ancora. \u00c8 anche possibile cercare contenuti presenti in un determinato sito, ad esempio \"Ganimede site:nasa.gov\"\" cercher\u00e0 le informazioni su Ganimede presenti sul sito della NASA.\nSu Exalead si trova una parte speciale per raffinare la ricerca pi\u00f9 intuitivamente.\nIndicizzazione.\nPer indicizzazione si intende l'inserimento di un sito web nel database di un motore di ricerca. L'indicizzazione di un sito internet, in altre parole, \u00e8 il modo in cui il sito viene acquisito e interpretato dai motori di ricerca e quindi compare nelle loro pagine di risposta alle interrogazioni degli utenti web.\nPosizionamento.\nCon il termine posizionamento s'intende l'acquisizione di visibilit\u00e0 tra i risultati dei motori di ricerca. Pi\u00f9 specificamente, \u00e8 l'operazione attraverso la quale il sito viene ottimizzato per comparire nei risultati in una posizione il pi\u00f9 possibile favorevole e rilevante.\nOttimizzazione.\nCon il termine ottimizzazione per i motori di ricerca si intendono, nel linguaggio di internet, tutte quelle attivit\u00e0 volte a migliorare la visibilit\u00e0 di un sito web sui motori di ricerca (quali ad es. Google, Yahoo!, ecc.) al fine di migliorare (o mantenere) il posizionamento nelle pagine di risposta alle interrogazioni degli utenti del web. A sua volta, il buon posizionamento di un sito web nelle pagine di risposta dei motori di ricerca \u00e8 funzionale alla visibilit\u00e0 dei prodotti/servizi venduti.\nRisultati sponsorizzati.\nI motori di ricerca forniscono anche risultati sponsorizzati, ovvero mostrano in maggiore evidenza nelle SERP (\"Search Engine Result Pages\", Pagine dei risultati dei motori di ricerca) siti web di aziende che pagano per risultare tra i primi risultati quando si cercano termini (detti parole chiave) che sono in relazione all'ambito di competenza dell'azienda stessa. I risultati sponsorizzati dei motori possono apparire anche sui siti che partecipano al loro programma di affiliazione. In particolar modo, Google permette di far apparire nelle proprie pagine dei risultati (chiaramente distinti dai risultati \"naturali\") risultati a pagamento comprati con il programma AdWords. In aggiunta a questo offre anche un servizio di sponsorizzazione che si rivolge a tutti i siti che hanno determinati requisiti, chiamato AdSense. Google AdSense (spesso abbreviato con Google AS) usa le capacit\u00e0 del motore di ricerca di interpretare il tema della pagina in cui \u00e8 posizionato l'apposito codice per fornire annunci a tema. Yahoo! Search ha annunciato l'arrivo di un programma analogo chiamato Panama.\nMotori di ricerca pi\u00f9 diffusi.\nI motori di ricerca con maggiore rilevanza internazionale nel 2020 sono:\nQuesti 4 motori di ricerca sono dotati di tecnologia proprietaria.\nAltre menzioni importanti sono:\nTra questi ultimi gli unici che sono dotati in parte di un indice proprietario sono Qwant e in parte DuckDuckGo\nLista.\nLa maggior parte dei motori di ricerca che opera sul web \u00e8 gestito da compagnie private che utilizzano algoritmi proprietari e banche dati tenuti segreti. Esistono comunque diversi tentativi di dar vita a motori di ricerca fondati sul software libero, alcuni esempi sono:\nAltri motori di ricerca attivi al marzo 2020, sono: Metager (per la privacy), Serch Encrypt, SearX,Gibiru, YaCy (decentralizzato), Yippi, Lukol e Boardreader.\nProspettive di sviluppo.\nLe pi\u00f9 recenti innovazioni nella produzione di algoritmi e di sistemi di Information Retrieval si basano sull'analisi semantica dei termini e sulla conseguente creazione di reti semantiche. La stessa Google ha adottato sistemi per la prevenzione dell'errore e la contestualizzazione dei risultati.\n\u00c8 lecito prevedere che nel giro di alcuni anni i motori di ricerca baseranno le proprie tecnologie sia sull'analisi quantitativa dei contenuti (le parole in s\u00e9), sia soprattutto su quella qualitativa (il senso delle parole). I motori di ricerca saranno, ad esempio, in grado di distinguere il senso della parola \"pesca\" a seconda di quale sia il contesto in cui la parola \u00e8 contenuta (capire se sia il frutto, la disciplina sportiva, o altro). Per muoversi in questa direzione Google ha acquisito Oingo (un tempo noto come \"il motore dei concetti\") e la tecnologia dell'azienda che lo cre\u00f2, la Applied Semantics.\nIl web 2.0 e il futuro dei motori di ricerca.\nLa nuova frontiera dei motori di ricerca \u00e8 il web 2.0. Adottando questa logica molti motori e directory internazionali puntano a una maggiore partecipazione degli utenti nella creazione dei contenuti dei motori di ricerca, in modo da eliminare qualsiasi ricorso a spider o a link sponsorizzati. Con questa logica gli utenti possono segnalare essi stessi i link e decidono se dare o meno popolarit\u00e0 ai siti segnalati.\nIl web 2.0 punta anche a una facilit\u00e0 di utilizzo pi\u00f9 rapida, veloce ed intuitiva grazie all'utilizzo di Metamotori (o motori di ricerca multipli) come:"}
{"id": "38648", "revid": "768068", "url": "https://it.wikipedia.org/wiki?curid=38648", "title": "Clavicembalo", "text": "Con il termine clavicembalo (altrimenti detto gravicembalo, arpicordo, cimbalo, cembalo) si indica una famiglia di strumenti musicali a corde, dotati di tastiera: tra questi, anzitutto lo strumento di grandi dimensioni attualmente chiamato clavicembalo, ma anche i pi\u00f9 piccoli virginale e spinetta.\nQuesti strumenti generano il suono pizzicando la corda, anzich\u00e9 colpendola come avviene nel pianoforte o nel clavicordo. La famiglia del clavicembalo ha probabilmente avuto origine quando una tastiera \u00e8 stata adattata a un salterio, fornendo cos\u00ec un mezzo per pizzicare le corde. Il termine stesso, che compare per la prima volta in un documento del 1397, deriva dal latino \"clavis\", chiave (intesa come il meccanismo che utilizza il movimento del tasto per azionare il leveraggio retrostante), e \"cymbalum\", termine che designava nel Medioevo gli strumenti musicali con corde parallele tese su una cassa poligonale e senza manico, come i salteri e le cetre. In ogni caso, la pi\u00f9 antica descrizione nota del clavicembalo risale al 1440 circa. I costruttori di clavicembali e strumenti simili sono detti cembalari o cembalai.\nStoria.\nL'et\u00e0 del clavicembalo copre un arco temporale di circa tre secoli (dal XVI al XVIII secolo), periodo in cui sono sorte scuole di costruttori in tutta Europa, sequenzialmente:\nNei secoli XVII e XVIII il clavicembalo fu uno degli strumenti pi\u00f9 utilizzati nella prassi musicale. I maggiori compositori di quei secoli hanno scritto opere specificamente destinate al clavicembalo come strumento solista (particolarmente famose, gi\u00e0 all'epoca, le opere di William Byrd, Girolamo Frescobaldi, Jan Pieterszoon Sweelinck, Fran\u00e7ois Couperin, Jean-Philippe Rameau, Johann Sebastian Bach, Georg Friedrich H\u00e4ndel, Alessandro e Domenico Scarlatti), ma l'impiego pi\u00f9 frequente dello strumento era quello della realizzazione del basso continuo, presente nella quasi totalit\u00e0 delle composizioni musicali strumentali e vocali fino alla seconda met\u00e0 del secolo XVIII. Nello stesso periodo il clavicembalo - come avverr\u00e0 nei secoli successivi per il pianoforte - fu lo strumento pi\u00f9 diffuso anche fra i musicisti dilettanti, ai quali furono destinate innumerevoli edizioni a stampa di una vasta letteratura. Il celebre matematico Eulero (1707-1783), ad esempio, \"amava rilassarsi suonando il suo clavicembalo\".\nStruttura e funzionamento del clavicembalo.\nTutti i tipi di clavicembalo hanno un funzionamento simile:\nSistema di unione delle tastiere.\nSe lo strumento possiede due tastiere si pu\u00f2 azionare un dispositivo che permette di far suonare una tastiera insieme all'altra. I meccanismi possono essere di due tipi:\nQuesti due tipi di meccanismo, i cui scopi musicali sono differenti, per principio non possono trovarsi contemporaneamente sullo stesso strumento.\nTipi di clavicembalo.\nNei secoli XVII e XVIII esistevano numerosi tipi di clavicembalo diversi per dimensioni, forma della cassa, posizione della tastiera rispetto alle corde, numero di tastiere ed estensione delle medesime. Queste differenze corrispondono a esigenze musicali diverse. Si deve notare che, a parte le differenze pi\u00f9 evidenti (fra una spinetta italiana e un clavicembalo francese a due manuali, ad esempio), anche fra strumenti di forma apparentemente simile (come un clavicembalo italiano e uno fiammingo del XVII secolo) vi \u00e8 differenza nel modo in cui la lunghezza delle corde varia dalle note pi\u00f9 gravi alle pi\u00f9 acute: ad esempio, in un clavicembalo italiano, in confronto agli strumenti fiamminghi e francesi, le corde pi\u00f9 gravi sono pi\u00f9 lunghe e quelle pi\u00f9 acute sono pi\u00f9 corte. Questo \u00e8 determinato dalla forma dei ponti dal lato opposto a quello dei salterelli, e produce sensibili differenze nel timbro degli strumenti, anche perch\u00e9 lunghezze diverse rendono necessario l'uso di materiali diversi per le corde (ferro, ottone giallo, ottone rosso).\nClavicembalo.\nNell'accezione moderna, il termine clavicembalo pu\u00f2 indicare sia tutti gli strumenti della famiglia, sia - pi\u00f9 specificamente - lo strumento pi\u00f9 grande della famiglia, con una cassa di forma poligonale (con un solo lato curvo) in cui la tastiera \u00e8 posizionata sul lato corto, perpendicolarmente alle corde. La cassa \u00e8 pi\u00f9 stretta (circa 90\u2013100\u00a0cm) e pi\u00f9 allungata (anche 272\u00a0cm) di quella di un pianoforte moderno, particolarmente negli strumenti di scuola italiana. \nUn clavicembalo ha generalmente una o due corde per ciascun tasto. Negli strumenti a due manuali, \u00e8 possibile accoppiare questi ultimi in modo che un solo tasto faccia suonare tre corde; in questo caso, una delle tre \u00e8 da quattro piedi, ossia \u00e8 accordata un'ottava pi\u00f9 in alto di quella normale da otto piedi. \nLe tastiere a singolo manuale sono la regola negli strumenti di fattura italiana, mentre negli altri paesi europei si producevano anche numerosi strumenti a due manuali.\nVirginale.\n Virginale \u00e8 il nome generico di una famiglia di strumenti dalla forma genericamente rettangolare, pi\u00f9 piccoli e semplici rispetto al clavicembalo e dotati di una sola corda per ciascuna nota, disposta parallelamente (virginale) o angolata (spinetta) rispetto alla tastiera, lungo il lato pi\u00f9 esteso dello strumento. L'origine del termine non \u00e8 chiara, ma spesso viene collegata al fatto che lo strumento fosse suonato di frequente dalle donne giovani in ambito famigliare, ; un'altra ipotesi vedrebbe il nome \"virginale\" come un'abbreviazione di \"clavicordo virginale\", ossia un clavicordo dotato di \"verghe\", cio\u00e8 di salterelli, identificando nello stesso tempo l'origine dello strumento nel clavicordo, da cui sarebbe derivata anche la forma rettangolare.\nSi noti che la parola \"virginale\" nel periodo elisabettiano era utilizzata per designare qualsiasi tipo di clavicembalo. Cos\u00ec i capolavori di William Byrd e dei suoi contemporanei erano spesso concepiti per clavicembali di grandi dimensioni, di fattura italiana, e non solamente su quelli che oggi chiamiamo virginali.\nUna classificazione moderna pi\u00f9 precisa \u00e8 data nel \"New Grove Dictionary of Music and Musicians\", che definisce virginale \u00abuno strumento in cui le corde sono disposte ad angolo retto rispetto ai tasti, piuttosto che parallelamente (clavicembalo) o angolate (spinetta)\u00bb.\nI virginali possono essere suddivisi in spinetta (il tipo pi\u00f9 diffuso, soprattutto in Italia) e muselar o muselaar.\nSpinetta.\nStrumento di dimensioni ridotte, chiamato cos\u00ec forse dal nome del costruttore veneziano J. Spinetus. Questo \u00e8 il tipo pi\u00f9 diffuso di virginale e consiste in uno strumento a corde con le corde impostate a un angolo con la tastiera di circa 30\u00b0. In questo strumento le corde sono troppo vicine per avere un attuatore normale: le corde sono gestite a coppia, con gli attuatori che pizzicano l'una o l'altra con un movimento in direzioni opposte.\nLe spinette vengono classificate in base alla forma della cassa: sono inoltre possibili classificazioni che prendono in considerazione differenze nella meccanica, quali la lunghezza dei legni dei tasti (leve) e altri particolari.\nIl nome \"spinetta\" \u00e8 pi\u00f9 spesso riservato alla spinetta inglese, di forma triangolare, mentre il virginale pi\u00f9 comune in Italia \u00e8 il virginale napoletano o veneziano di forma rettangolare: questi strumenti venivano chiamati spesso spinette, ma la disposizione delle corde fa s\u00ec che essi siano in realt\u00e0 da classificare come virginali.\nCostruttore di spinette e virginali fu Bartolomeo Cristofori, la cui fama \u00e8 soprattutto associata all'invenzione del pianoforte. Notevole una sua \"spinetta ovale\" (costruita attorno al 1690) di forma del tutto particolare: la cassa, riccamente intarsiata, \u00e8 resa ovale aggiungendo, ai lati di un corpo rettangolare, due cuspidi a forma di arco gotico; anche in questo caso la disposizione delle corde dovrebbe far classificare lo strumento come virginale.\nMuselar (muselaar).\nNel virginale di tipo \"muselar\" la cassa \u00e8 rettangolare e la disposizione della tastiera solitamente \u00e8 a destra. Inoltre la disposizione delle corde \u00e8 leggermente obliqua e queste vengono pizzicate al centro della loro lunghezza. Ci\u00f2 rende il suono pi\u00f9 caldo e ricco, ma con alcune importanti limitazioni: l'azione della mano sinistra \u00e8 al centro della cassa di risonanza, quindi anche i rumori meccanici vengono amplificati, inoltre la resa sonora delle corde pi\u00f9 lunghe e dal suono basso \u00e8 penalizzata. Un commentatore del XVIII secolo scrisse che il \"muselar\" \"grugnisce nei bassi come un maialino\". Nonostante tutto i \"muselar\" furono popolari, soprattutto nei paesi di lingua fiamminga.\nVariazioni e modifiche nei clavicembali.\nNon \u00e8 una sorpresa che uno strumento costruito in un certo numero di esemplari nell'arco di oltre tre secoli, presenti delle variazioni e modifiche anche di una certa importanza.\nOltre alla variet\u00e0 nelle forme e nelle dimensioni, si registrano anche disposizioni o regolazioni differenti nella meccanica e quindi anche nella resa sonora.\nGeneralmente i primi clavicembali hanno minore estensione, pi\u00f9 avanti nel tempo l'estensione aumenta, anche se esistono ovviamente delle eccezioni. Abbiamo cos\u00ec clavicembali con appena quattro ottave, mentre quelli pi\u00f9 grandi ne hanno cinque o poco pi\u00f9. Spesso, alle tastiere pi\u00f9 corte, veniva adattato il sistema dell'\"ottava corta\".\nIl colore della tastiera dei clavicembali.\nSi associa facilmente l'idea del clavicembalo a quella di una tastiera dove i tasti diatonici sono neri e quelli cromatici bianchi, cio\u00e8 colori invertiti rispetto a quelli del pianoforte. Questa pratica di colorazione appartiene soprattutto alla scuola francese e si ritrova anche in molti esemplari della scuola fiamminga rimodernati o riadattati dagli artigiani francesi.\nNelle altre scuole non ci furono regole precise in tal senso e si possono trovare antichi strumenti con i tasti dello stesso colore di tutto lo strumento oppure con tasti fabbricati in legno di colore pi\u00f9 o meno chiaro. Occasionalmente sono state usate per la fabbricazione dei tasti anche materie pi\u00f9 pregiate come la madreperla.\nQuando i tasti cromatici sono bianchi \u00e8 solo la loro parte superiore che riceve un placcaggio in avorio o in osso; i tasti integralmente in detti materiali sono molto rari. I tasti diatonici sono invece generalmente ornati, nella parte anteriore rivolta allo strumentista, di ricopertura in legno duro finemente cesellato o intarsiato.\nAltre varianti del clavicembalo.\nMolte delle modifiche che si tent\u00f2 di apportare alla struttura originaria dello strumento nel corso dei secoli ebbero vita breve, e produssero strumenti curiosi, di diffusione limitata. Di questi strumenti sopravvivono oggi pochissimi o nessun esemplare.\nConfronto con altri strumenti a tastiera.\nFra gli strumenti a tastiera, se si eccettua l'organo, il clavicembalo era certamente il pi\u00f9 diffuso in Europa prima dell'avvento del pianoforte. Nell\"'Encyclop\u00e9die\" di Diderot e d'Alembert, ad esempio, il clavicembalo \u00e8 definito semplicemente come \"strumento musicale in cui le corde sono fatte suonare mediante una tastiera, simile a quella dell'organo\" (a questa definizione segue una dettagliatissima descrizione della costruzione di un tipico clavicembalo francese a due manuali del XVIII secolo). Tuttavia nei secoli XVI-XVIII coesistevano con il clavicembalo altri strumenti a corde dotati di tastiera, con un diverso meccanismo di produzione del suono.\nIl pi\u00f9 diffuso era il clavicordo, esteriormente simile a una spinetta, in cui per\u00f2 le corde erano percosse da lamelle metalliche (dette \"tangenti\", le quali al tempo stesso fungevano da capotasto), anzich\u00e9 essere pizzicate. Un significativo confronto delle caratteristiche del clavicordo rispetto al clavicembalo si trova nel trattato di Carl Philipp Emanuel Bach (1753), dove si legge:\nUna terza modalit\u00e0 di produzione del suono si incontra in uno strumento a tastiera di scarsissima diffusione, il \"Geigenwerk\", in cui le corde sono sfregate da ruote di legno messe in rotazione da un pedale. Come nella ghironda, quando si preme un tasto la corda corrispondente viene avvicinata alla ruota, producendo un effetto analogo agli strumenti ad arco. Questo strumento fu descritto per la prima volta da Leonardo da Vinci, ma ne furono prodotti esemplari anche nel XVII secolo.\nIl clavicembalo nei secoli XIX e XX.\nIl clavicembalo continu\u00f2 a essere usato come strumento di accompagnamento nell'opera lirica fino alla prima met\u00e0 del XIX secolo, ma come strumento solista fu abbandonato dai compositori in favore del pianoforte.\nNel XX secolo, con il crescente interesse per la musica antica e la ricerca di diverse sonorit\u00e0, alcuni nuovi pezzi sono stati scritti per questo strumento. Alcuni concerti furono scritti da Francis Poulenc (il \"Concert champ\u00eatre\"), Manuel de Falla e Henryk G\u00f3recki. Bohuslav Martin\u016f ha scritto sia un concerto sia una sonata, mentre il \"Concerto Doppio\" di Elliott Carter \u00e8 per clavicembalo, pianoforte e orchestra da camera. Gy\u00f6rgy Ligeti ha composto un certo numero di opere per lo strumento \"solo\" (tra cui \"Continuum\"). Tra i compositori italiani, Goffredo Petrassi ha scritto diverse composizioni per clavicembalo, tra le altre la \"Sonata da Camera\", per clavicembalo e dieci strumenti, e la \"Serenata\", per cinque strumenti. Nel 1958 Ennio Porrino compone Sonar per musici, visionario Concerto per orchestra d'archi e clavicembalo. Tra gli otto dialoghi di Gian Francesco Malipiero, il sesto \u00e8 dedicato al clavicembalo, quasi a rendere omaggio all'antica civilt\u00e0 strumentale italiana del Seicento e Settecento tanto amata dal compositore veneziano. Da ricordare anche \"Doubles\" (1961) e \"Portrait\" per clavicembalo e orchestra (1977) di Franco Donatoni, oltre a \"Mordenti\" di Ennio Morricone. Pi\u00f9 di recente, il clavicembalista Hendrik Bouman ha composto in stile barocco 32 assoli, un Concerto per clavicembalo e due composizioni di musica da camera con clavicembalo obbligato.\nL'esecuzione del repertorio clavicembalistico nel XX secolo.\nUn primo recupero del clavicembalo nell'esecuzione del repertorio originariamente destinato a questo strumento (nel corso del XIX secolo le opere per tastiera di Bach, Haendel e Domenico Scarlatti erano eseguite al pianoforte) si ebbe all'inizio del Novecento, soprattutto per iniziativa della clavicembalista polacca Wanda Landowska (1879-1959). La Landowska utilizzava un clavicembalo costruito da Pleyel, piuttosto somigliante a un pianoforte. Strumenti come questo, anche se oggi considerati non appropriati per la musica del XVII e del XVIII secolo, conservano un'importanza per la musica che \u00e8 stata composta, nella prima met\u00e0 del Novecento e fino agli anni 1960, appositamente per quel tipo di clavicembalo.\nUna svolta si ebbe negli anni Sessanta del Novecento con la nascita, in Europa e nel Nordamerica, di una nuova prassi esecutiva basata sulla ricerca filologica, per la quale l'uso di strumenti d'epoca (o di copie di strumenti originali), a fianco della conoscenza diretta delle fonti trattatistiche e delle partiture originali, costituisce un elemento irrinunciabile per l'interpretazione della musica del passato. I primi strumenti realizzati secondo le tecniche costruttive antiche e copiando fedelmente strumenti originali si ebbero grazie alla pionieristiche iniziative di costruttori del mondo anglosassone, come Frank Hubbard e William Dowd, e tedesco, come Martin Skowroneck, seguiti in anni pi\u00f9 recenti da un gran numero di costruttori. Negli stessi anni, interpreti come Gustav Leonhardt, Kenneth Gilbert, Ralph Kirkpatrick sono stati i capostipiti di generazioni di esecutori, sempre pi\u00f9 numerose nei decenni successivi, che hanno ulteriormente approfondito lo studio della prassi esecutiva e delle fonti dell'epoca e hanno riportato in luce un repertorio sempre pi\u00f9 vasto.\nNella musica leggera.\nAnche se il suo impiego nella musica leggera, come quello di tutti gli strumenti antichi, \u00e8 piuttosto limitato, viene usato con una certa frequenza nel baroque pop (chiamato anche baroque rock), genere che, derivando da una fusione tra il rock e la musica classica barocca, utilizza strumenti tipici di quest'ultima (un esempio \u00e8 \"Because\" dei Beatles)."}
{"id": "38668", "revid": "15756", "url": "https://it.wikipedia.org/wiki?curid=38668", "title": "Portoria", "text": "Portoria (\"Port\u00f6ia\" in ligure) \u00e8 un quartiere centrale di Genova, amministrativamente compreso nel municipio I Centro Est.\nEra uno dei \"sestieri\" in cui era suddivisa anticamente la citt\u00e0 di Genova. Il suo nome \u00e8 legato alla rivolta contro gli austriaci del 5 dicembre 1746, iniziata con il celebre episodio del Balilla.\nPer secoli quartiere popolare e periferico, pur se compreso all'interno delle mura cittadine, con l'espansione urbanistica di fine Ottocento \u00e8 divenuto il centro della citt\u00e0 moderna. Sono comprese nell'area di Portoria alcune delle principali vie e piazze del centro di Genova: piazza De Ferrari, piazza Dante, piazza Corvetto, parte della centralissima via XX Settembre, la principale arteria della zona commerciale di Genova e via Roma.\nDescrizione del quartiere.\nToponimo.\nIl nome deriva dalla presenza di una porta delle mura cosiddette \"del Barbarossa\" per essere state realizzate nel XII secolo, attorno al 1155, in vista dell'approssimarsi dell'imperatore tedesco. Questa porta era detta \"Porta Aurea\", o \"Porta d'Oria\" (perch\u00e9 situata ai limiti delle propriet\u00e0 della famiglia Doria), nome che nella contrazione in genovese \u00e8 diventato \"Port\u00f3ia\". I suoi resti, composti dall'arco di entrata e dalle due torri, mozzate nel XVIII secolo, vennero demoliti nei primi anni sessanta del Novecento con la ristrutturazione urbanistica dell'intero quartiere.\nTerritorio.\nStoricamente il sestiere di Portoria comprendeva l'area tra le mura del Barbarossa e la cinta muraria cinquecentesca, costituita dalla valletta del Rivo Torbido e dal colle di Carignano. Il Rivo Torbido \u00e8 un breve torrente (fin dal XVI secolo interamente coperto) che nasce dal colle di Multedo (nella zona di Piazza Manin, nel quartiere di Castelletto) e sfocia in mare nel cosiddetto \"seno di Giano\" (oggi interrato e compreso nell'area portuale), scorrendo al di sotto di via Palestro, Piazza Corvetto, via V Dicembre, Piazza Dante e Via Madre di Dio.\nCon la costituzione delle circoscrizioni, nel XX secolo, al quartiere di Portoria fu accorpato quello di San Vincenzo, altro storico sestiere cittadino, creando la circoscrizione di \"Portoria\", suddivisa nelle \"unit\u00e0 urbanistiche\" di \"San Vincenzo\" e \"Carignano\", entrambe oggi comprese nel Municipio I Centro Est.\nLa zona di Portoria propriamente detta comprende un quadrilatero irregolare con ai vertici Piazza Corvetto, Piazza De Ferrari, Piazza Dante e il Ponte Monumentale. Confina a ponente con i quartieri Molo e Maddalena, a levante con San Vincenzo, a nord con Castelletto e a sud con Carignano.\nDemografia.\nIl territorio dell'ex circoscrizione di Portoria contava al 31 dicembre 2017 una popolazione di 12.514 abitanti, di cui 5.262 nella sola \"unit\u00e0 urbanistica\" di San Vincenzo, che come detto comprende anche il cuore dell'antico sestiere di Portoria.\nI dati storici disponibili riguardano la ex circoscrizione di Portoria nel suo complesso, con le due unit\u00e0 urbanistiche di S.Vincenzo e Carignano. La storia demografica della ex circoscrizione risente delle vicissitudini urbanistiche della zona. La popolazione, 35.877 abitanti al primo censimento del 1861, sale a 40.260 nel 1901, dato che rappresenta il \"massimo storico\". Da allora, con la trasformazione di questi antichi quartieri popolari in un'area destinata a centri direzionali e attivit\u00e0 del terziario, ha inizio un vistoso calo demografico. Gli abitanti, ancora 35.007 nel 1936, si riducono a 20.021 nel 1961 e a 12.514 nel 2017, di cui 5.262, come gi\u00e0 accennato, nella sola unit\u00e0 urbanistica di San Vincenzo.\nStoria.\nComunemente oggi il nome di Portoria \u00e8 riferito al quartiere di Piccapietra, nel cuore della citt\u00e0 moderna, ma la sua storia \u00e8 antica: prima che le distruzioni belliche e, soprattutto, la speculazione edilizia cancellassero le antiche case di artigiani, i \"caruggi\" e le piccole piazze, sradicandone la popolazione, era una sorta di \"enclave\" socio-linguistica.\nLa storia del quartiere dal XIV al XVIII secolo ha gravitato intorno alle numerose corporazioni di mestieri che ebbero sede nei nuclei storici, fuori dalle mura cittadine, sorti nel Medioevo su propriet\u00e0 fondiarie ecclesiastiche. Altro importante punto di riferimento del quartiere furono i due complessi ospedalieri di Pammatone e degli Incurabili, attivi dalla fine del Quattrocento fino ai primi decenni del Novecento.\nLe operazioni urbanistiche dell'ultimo secolo hanno sistematicamente distrutto il tessuto urbano e sociale preesistente, portando alla scomparsa pressoch\u00e9 totale dei nuclei storici di Piccapietra, Ponticello e borgo Lanaioli, dei quali restano poche frammentarie testimonianze nell'attuale quartiere a destinazione prevalentemente direzionale e commerciale.\nLe origini.\nGran parte dell'area dell'attuale quartiere di Portoria, in epoca preromana (dal VI al III secolo a.C.) era occupata da una vasta necropoli che si estendeva dal Piano di Sant'Andrea all'omonimo colle ed all'area dove sarebbe poi sorta la chiesa di S. Stefano. I resti di queste sepolture vennero alla luce durante i lavori per la costruzione di via XX Settembre. Le tombe, simili a quelle etrusche, testimoniano la presenza etrusca a presidio dell'insenatura portuale, situata lungo la rotta per Marsiglia, attorno alla quale si era formato il primitivo insediamento.\nSu quest'area, rimasta fuori dalle prime cerchie murarie cittadine, sorse dapprima (IX secolo) l'abbazia di Santo Stefano, alla quale faceva capo una vasta propriet\u00e0 fondiaria di propriet\u00e0 dei monaci benedettini dell'abbazia di San Colombano di Bobbio; le prime case sorsero verso la met\u00e0 del XII secolo quando la citt\u00e0 si dot\u00f2 di una nuova cinta muraria, detta del Barbarossa, di cui facevano parte la porta Soprana e la porta Aurea; nel XIV secolo furono alcuni costruiti nuclei di case per accogliere i ceti artigiani; nello stesso periodo una nuova cinta muraria inglobava anche questi insediamenti.\nQuesti nuclei urbani dal tardo Medioevo fino al Settecento furono sede di numerose corporazioni, tra le quali emergeva quella dei Tintori, ai quali era intitolato anche un vicolo nel vecchio quartiere, scomparso con le demolizioni del Novecento.\nCos\u00ec descrive la zona suoi \"Annali\" il Giustiniani, vescovo e storico, all'inizio del Cinquecento:\nNel Seicento nel quartiere fu aperta la strada Giulia, ampliando la precedente \"Strada Felice\" e realizzando il primo collegamento carrabile tra il centro di Genova e la bassa Val Bisagno. L'apertura di questa strada, larga sette metri, misura eccezionale per quei tempi, rese necessario l'abbattimento di numerosi edifici. Ricalcando il percorso di questa strada, alla fine dell'Ottocento sarebbe stata realizzata via XX Settembre.\nNel 1684 il primitivo quartiere quattrocentesco fu quasi completamente distrutto dal bombardamento navale francese e in breve tempo ricostruito con il contributo statale.\nGli ospedali di Portoria.\nTra il XV e il XVI secolo nella zona di Portoria sorsero i due ospedali citati dal Giustiniani, oggi scomparsi, che furono per diversi secoli il principale punto di riferimento dell'assistenza sanitaria cittadina. In quel periodo, in varie citt\u00e0 italiane numerosi benestanti, mossi dalla fede religiosa o semplicemente dalla volont\u00e0 di contribuire al bene della citt\u00e0, donavano parte del loro patrimonio per interventi a favore delle persone pi\u00f9 bisognose. Queste iniziative benefiche cercavano di intervenire nei limiti delle possibilit\u00e0 del tempo per alleviare le situazioni di infermit\u00e0 causate dalle difficili condizioni di vita dei poveri, che costituivano la maggior parte della popolazione. Nel solco di questa tradizione si collocano le figure di Bartolomeo Bosco ed Ettore Vernazza, fondatori rispettivamente dell'ospedale di Pammatone e di quello \"degli Incurabili\".\nOspedale di Pammatone.\nL'ospedale di Pammatone, per quasi cinque secoli il principale ospedale cittadino, fu fondato nel 1422 da Bartolomeo Bosco. Dal 1471, per volont\u00e0 del senato della Repubblica, fu destinato a sostituire i tanti piccoli ospedali sparsi per la citt\u00e0.\nTra il 1478 e il 1510 presso l'ospedale visse Caterina da Genova, dedicandosi all'assistenza dei malati e all'amministrazione della struttura, di cui fu anche direttrice.\nL'ospedale fu ingrandito nel 1758 grazie al contributo di numerosi benefattori, ed in particolare della nobildonna Anna Maria Pallavicini che con un lascito di 125.000 lire genovesi consent\u00ec l'inizio dei lavori.\nAll'inizio del XX secolo, attivit\u00e0 e funzioni vennero trasferite al nuovo Ospedale San Martino e l'antica struttura di Pammatone divenne sede della Facolt\u00e0 di Economia e Commercio dell'Universit\u00e0 di Genova. Quasi completamente distrutto dai bombardamenti della seconda guerra mondiale, quanto restava del complesso fu demolito negli anni sessanta; sul sito dell'edificio settecentesco fu costruito il nuovo Palazzo di Giustizia, che conserva al suo interno il cortile colonnato, lo scalone monumentale dell'antico ospedale e alcune statue di benefattori.\nOspedale degli Incurabili.\nL'\"Ospedale degli Incurabili\" o \"dei Cronici\", popolarmente chiamato \"Spedaletto\", fu fondato da Ettore Vernazza nel 1499; per quattro secoli \u00e8 stata la pi\u00f9 importante istituzione genovese per l'assistenza ai malati cronici e mentali.\nInizialmente pensato per accogliere i malati di sifilide, una malattia a trasmissione sessuale che proprio in quegli anni aveva iniziato a diffondersi in Europa, nei decenni successivi alla fondazione vi furono ammessi anche epilettici e malati mentali.\nIl grande complesso, nel quale furono inglobati anche la duecentesca chiesa di S. Colombano e l'annesso convento, funzion\u00f2 fino agli anni venti del Novecento, quando attivit\u00e0 ed arredi furono trasferiti al nuovo ospedale di S. Martino, ma gi\u00e0 dal 1841 la maggior parte dei pazienti psichiatrici erano stati trasferiti nel nuovo manicomio costruito nella zona di San Vincenzo.\nSemidistrutto dalle bombe della seconda guerra mondiale, quanto restava del complesso fu demolito negli anni sessanta, quando fu realizzato il moderno quartiere direzionale e commerciale di Piccapietra.\nLa rivolta di Balilla nata in Portoria.\nL'antica Portoria \u00e8 nota per la sollevazione dei genovesi contro l'esercito austro-piemontese, che occupava la citt\u00e0 sotto il controllo del ministro plenipotenziario Antoniotto Botta Adorno, avvenuta il 5 dicembre 1746. Iniziatore della sommossa fu un ragazzino, un secolo pi\u00f9 tardi identificato come Giovan Battista Perasso, detto \"Balilla\".\nL'episodio si inquadra nel contesto della guerra di successione austriaca, in cui la Repubblica di Genova si trov\u00f2 coinvolta accanto a francesi e spagnoli contro il ducato sabaudo e l'Austria.\nNel settembre del 1746 gli austriaci del generale Botta Adorno avevano occupato la citt\u00e0. Il 5 dicembre un drappello di soldati austriaci si trovava ad attraversare le strade del quartiere trascinando nella \"strada di Portoria\" un pesante mortaio che doveva essere spostato dalle alture di Carignano in un altro punto strategico per il controllo della citt\u00e0.\nLa strada, forse resa fangosa dalla pioggia, sprofond\u00f2 sotto il peso del mortaio e i soldati chiesero aiuto alla gente del posto apostrofandola in malo modo; quando un sottufficiale alz\u00f2 un bastone contro un uomo per farsi ubbidire ebbe inizio la rivolta.\nGridando \"Che l'inse?\" (ovvero \"che la incominci?\"), un ragazzo lanci\u00f2 il primo sasso, a cui fece seguito una pioggia di pezzi di acciottolato scagliati contro i soldati, costretti ad abbandonare il mortaio e a darsi alla fuga.\nUna targa in marmo, che riporta semplicemente la data \"5 dicembre 1746\", sopravvissuta alle vicissitudini urbanistiche che hanno portato alla distruzione del quartiere, e oggi collocata al centro della sede stradale, all'incrocio tra via V Dicembre (l'antica \"strada di Portoria\", oggi cos\u00ec rinominata a ricordo della storica giornata), via E. Vernazza e via delle Casacce, indica il luogo in cui accadde questo avvenimento.\nUna statua in bronzo raffigurante il Balilla, opera di Vincenzo Giani (1831-1900), fu collocata nel 1862 nel luogo dove presumibilmente era avvenuto il celebre episodio, nei pressi dell'ospedale di Pammatone. Negli anni sessanta, con la demolizione dell'antico quartiere la statua fu trasferita a Palazzo Tursi; dopo un intervento di restauro, nel 2001 fu risistemata nella sua originaria collocazione, di fronte al Palazzo di Giustizia, sia pure in un contesto urbano completamente modificato.\nPur essendo storicamente accertato che l'iniziatore della rivolta fosse stato un ragazzo, non si hanno conferme storiche della sua identit\u00e0. Il giovanissimo eroe della rivolta oltre un secolo dopo fu da alcuni identificato come Giovan Battista Perasso, un ragazzo del quartiere, nato nel 1735; secondo altri si trattava invece di un omonimo giovane proveniente da Montoggio, nell'entroterra genovese, nato nel 1729, ma non esistono documenti che attestino l'una o l'altra di queste identit\u00e0, come affermato nel 1927 dalla Societ\u00e0 Ligure di Storia Patria, ribadendo quanto gi\u00e0 espresso dal Neri e dal Donaver alla fine dell'Ottocento.\nL'Ottocento.\nCos\u00ec il Casalis descrive il sestiere di Portoria poco prima della met\u00e0 del XIX secolo:\nA quest'epoca Portoria era ancora un quartiere popolare, a margine della citt\u00e0 storica, ma a partire dalla met\u00e0 del secolo, con l'attuazione del piano predisposto dall'architetto Carlo Barabino nel 1825, volto ad estendere la citt\u00e0 verso levante superando i limiti della citt\u00e0 medioevale, ebbe inizio una vera e propria rivoluzione urbanistica che in poco pi\u00f9 di un secolo avrebbe completamente modificato l'assetto della zona, trasformando l'antico quartiere di operai e artigiani in un centro direzionale e commerciale.\nL'espansione urbanistica di fine Ottocento.\nI primi interventi, condotti intorno al 1840 da G.B. Resasco, successore del Barabino nel ruolo di architetto civico, riguardarono la zona di San Vincenzo. Il primo intervento nell'area di Portoria, intorno al 1870, fu l'apertura di via Roma e piazza Corvetto per creare un collegamento tra il centro cittadino e i nuovi quartieri residenziali sorti pochi anni prima nella zona di Castelletto, ma una vera e propria svolta si ebbe verso la fine del secolo, con la realizzazione di Via XX Settembre, ancora oggi asse portante della viabilit\u00e0 urbana.\nLa strada, realizzata rettificando ed ampliando le esistenti via Giulia (nel quartiere di Portoria), via della Consolazione e via Porta Pila (nel quartiere di S. Vincenzo), fu caratterizzata fin dagli inizi da un'architettura in stile Liberty; tra gli architetti che parteciparono alle varie progettazioni vi fu anche il fiorentino Gino Copped\u00e8. Per costruire la strada furono demoliti quasi tutti gli edifici su entrambi i lati della vecchia via Giulia.\nIl Novecento.\nGli eventi principali che hanno caratterizzato il quartiere nel secolo che si apriva sono legati principalmente al riassetto urbanistico; con la sistematica applicazione dei successivi piani urbanistici, nel giro di pochi decenni, di quella che era stata per secoli una periferia popolare rimasero pochi edifici monumentali, soprattutto chiese d'importanza storica, attorniate da edifici moderni, con stili architettonici differenziati a seconda dei diversi periodi: si va dal liberty degli edifici di via XX Settembre, ai grattacieli in stile razionalista di piazza Dante, alle moderne strutture in vetro e cemento di Piccapietra.\nIl tema delle demolizioni dell'antico quartiere \u00e8 stato all'epoca fonte di ispirazione per diversi autori di canzoni genovesi che raccontano la nostalgia per un mondo popolare che andava scomparendo insieme con le vecchie case, sostituite da fredde architetture moderne; molto popolari divennero testi come \"Piccon dagghe cianin\" (\u201cPiccone fai piano\u201d), una canzone molto sentita dai genovesi, nota soprattutto nell'interpretazione de I Trilli e incisa anche dai Ricchi e Poveri nel 1977.\nQuesti testi sono espressione di un diffuso sentire, che ha visto nel radicale riassetto urbanistico della zona non soltanto la distruzione di vecchie case ed edifici storici, ma la disgregazione di un consolidato tessuto sociale. Ancora oggi, a molti anni di distanza, non \u00e8 raro che siano usati i termini \"scempio\" e \"speculazione\" per definire queste operazioni urbanistiche, anche se conseguenza forse inevitabile dell'espansione della citt\u00e0 avviata alla fine dell'Ottocento.\nMonumenti e luoghi d'interesse.\nPiazze, strade e spazi pubblici.\nIl quartiere di Portoria comprende alcune delle principali vie e piazze di Genova.\nPiazza De Ferrari.\nPiazza De Ferrari intitolata al duca di Galliera Raffaele De Ferrari, \u00e8 la principale piazza di Genova, centro della citt\u00e0 moderna. \u00c8 formata da due aree contigue: una, pi\u00f9 piccola, antistante il teatro Carlo Felice, corrispondente all'incirca alla vecchia piazza S. Domenico, che oggi vediamo nella sua sistemazione degli anni venti dell'Ottocento, quando fu demolita la chiesa di S. Domenico per costruire il teatro e il palazzo dell'Accademia ligustica; la seconda e ben pi\u00f9 vasta area, di forma quadrangolare, circondata da edifici in stile eclettico, fu creata con sbancamenti e demolizioni tra la fine dell'Ottocento e i primi del Novecento, quando furono aperte le importanti arterie che vi confluiscono, facendone il principale snodo viario della citt\u00e0 moderna. Al centro della piazza dal 1936 \u00e8 collocata la grande fontana in bronzo, disegnata da Giuseppe Crosa di Vergagni.\nOggi quasi completamente pedonalizzata, negli anni novanta \u00e8 stata sottoposta ad un intervento restyling, che ha riguardato principalmente la pavimentazione stradale, la fontana e la facciata del Palazzo Ducale.Su di essa si affacciano il teatro Carlo Felice, con il pronao neoclassico ideato dall'architetto Carlo Barabino, ed alcuni storici palazzi, sedi di aziende e istituzioni pubbliche. Partendo dal Palazzo Ducale, in senso antiorario si incontrano:\nIl lato nord-occidentale, corrispondente all'antica piazza S. Domenico, forma una rientranza, sulla quale si affaccia il teatro e dove \u00e8 collocata la statua equestre di Giuseppe Garibaldi, opera di Augusto Rivalta (1893). Dalla parte opposta, i palazzi De Ferrari e Forcheri, cinquecenteschi ma molto rimaneggiati nell'Ottocento. Questi ultimi, insieme con il Palazzo Ducale, che presenta verso la piazza il suo prospetto laterale, fanno parte dell'adiacente quartiere del Molo.\nPiazza Corvetto.\nDi forma circolare, fu realizzata nel 1877 per creare un raccordo tra le strade dei nuovi quartieri residenziali sorti sulle alture di Castelletto e il centro cittadino. La piazza, in cui confluiscono sette strade, \u00e8 intitolata al politico e giurista Luigi Emanuele Corvetto. Inizialmente interessata solo dal traffico locale, con l'apertura della galleria Nino Bixio, realizzata nel 1928, che la collega con piazza del Portello, \u00e8 divenuta uno dei principali snodi per i flussi di traffico tra ponente, levante e centro cittadino, ma ci\u00f2 nonostante ha conservato l'originaria eleganza. Al centro della rotatoria si trova dal 1886 il monumento equestre a Vittorio Emanuele II di Savoia, opera di Francesco Barzaghi. A monte fa da sfondo alla piazza il parco della Villetta Di Negro.\nLa piazza \u00e8 stata realizzata dove un tempo era un profondo avvallamento in cui scorreva il torrente detto Rivotorbido, oggi incanalato al di sotto della piazza. Qui sorgeva la porta dell'Acquasola, che faceva parte delle mura del Barbarossa (1155), in seguito inserita anche nella cinta trecentesca. La porta, gi\u00e0 modificata nel 1825, fu demolita nel 1877 per costruire la piazza, insieme con la passeggiata che univa la Villetta Di Negro alla Spianata dell'Acquasola, disegnata da Carlo Barabino solo cinquant'anni prima.\nPiazza Dante e Via Dante.\nLa piazza fu creata negli anni trenta del Novecento sull'area ricavata dalla demolizione dell'antico quartiere di Ponticello. Importante snodo viario, da un lato si collega attraverso l'omonima via Dante a Piazza De Ferrari, mentre all'altro capo si apre la galleria Cristoforo Colombo, aperta nel 1937, che collega il centro della citt\u00e0 alla zona della Foce; la piazza si caratterizza per il forte contrasto tra le imponenti architetture in stile razionalista (tra cui i due grattacieli: la Torre Piacentini e la torre Dante due) ed i superstiti monumenti medioevali: la Porta Soprana, la casa di Colombo e il chiostro dello scomparso convento di S. Andrea, che sorgeva poco distante.\nNella contigua via Dante, aperta dopo lo sbancamento del colle di S. Andrea, nel primo decennio del Novecento, sorgono i palazzi delle Poste e Telegrafi (Dario Carbone, 1914) e della Banca d'Italia (Luigi de Gaetani, 1915) e all'angolo con piazza De Ferrari, quelli della Nuova Borsa e del Credito Italiano.\nPiazza Piccapietra.\nSe le tre piazze principali poste sul perimetro del quartiere costituiscono importanti snodi viari, questo spazio creato negli anni sessanta in quello che era stato il centro dell'antico borgo di Piccapietra \u00e8 invece un'area pedonale priva di sbocchi veicolari. Occupa in parte l'area di un tratto delle mura del Barbarossa e della porta Aurea; di forma triangolare, si trova sulla copertura dell'omonimo parcheggio ed \u00e8 circondata da edifici a portici in vetro e cemento adibiti a centri direzionali, tra i quali le sedi della Costa Crociere e quella del quotidiano Il Secolo XIX, che occupa dal 1999 quelli che erano stati gli uffici della Italimpianti.\nNonostante sia un'area pedonale, non \u00e8 mai divenuta un punto di ritrovo ed \u00e8 frequentata solo come via di transito per raggiungere i vari edifici; si anima solo nel mese di dicembre quando ospita il frequentato mercatino natalizio di San Nicola.\nVia XX Settembre.\nFu costruita nell'ultimo decennio dell'Ottocento, rettificando ed ampliando il percorso di via Giulia e via della Consolazione, per realizzare un nuovo asse viario verso il levante, resosi necessario per l'aumento del volume del traffico, conseguenza dell'espansione della citt\u00e0 al di fuori dell'antica cinta muraria.\nIl concorso per la costruzione della nuova strada fu bandito nel 1883, dopo un dibattito quasi ventennale, e solo nel 1887 fu approvato il progetto di Cesare Gamba. I lavori iniziarono nel 1892. Nel 1896 fu inaugurata la parte inferiore, corrispondente alla ex via della Consolazione, nel quartiere di San Vincenzo, mentre l'intervento sulla parte a monte (l'antica via Giulia) fu realizzato tra il 1898 e il 1900.\nTutti gli edifici preesistenti nella via Giulia furono abbattuti e sostituiti da nuovi palazzi, costruiti per la prima volta a Genova in cemento armato. Tra gli edifici demoliti, la settecentesca chiesa di N.S. del Rimedio, ricostruita nelle stesse forme in piazza Alimonda, nel quartiere della Foce. All'epoca della sua apertura, la strada, ampia, rettilinea e affiancata da palazzi di altezza inusuale per i tempi e con alti portici, rappresent\u00f2 una vera novit\u00e0 per i genovesi, abituati a muoversi tra angusti vicoli. La denominazione della nuova strada fu oggetto di accese discussioni, finch\u00e9 prevalse la volont\u00e0 di numerosi cittadini di vedere riconosciuta con questa intitolazione la storica data della Presa di Roma.\nL'apertura ufficiale avvenne il 15 marzo 1900, anche se i lavori non erano ancora del tutto ultimati, mentre la realizzazione dei palazzi affacciati sulla via sarebbe stata completata solo nel 1913.\nVia Roma.\nLa via, una delle pi\u00f9 eleganti strade cittadine, fu realizzata negli anni settanta dell'Ottocento insieme a piazza Corvetto, come collegamento tra il centro della citt\u00e0 e le nuove aree residenziali sorte in quegli anni sulla collina di Castelletto. La via, lunga circa 250 \u00a0m, unisce infatti piazza Corvetto al tratto finale di via XXV Aprile, e quindi a piazza De Ferrari, con un andamento rettilineo in leggera discesa. Vi si affacciano eleganti palazzi ottocenteschi destinati ad \u00e9lite alto borghesi, con i prospetti ispirati alle facciate manieriste del Cinquecento; il palazzo Orsini, al civ. 8, ha una sala affrescata da Nicol\u00f2 Barabino. Gli edifici sul lato di levante sono uniti fra loro dalle arcate d'accesso alla parallela Galleria Mazzini. Nella via hanno sede eleganti negozi di abbigliamento e la storica Confetteria Pietro Romanengo fu Stefano, attiva a Genova da oltre due secoli. I lavori di costruzione della via e della Galleria Mazzini determinarono la scomparsa di diversi storici edifici: la chiesa e il convento di San Sebastiano, la chiesa e il conservatorio delle Figlie di San Giuseppe, l'oratorio di San Giacomo delle Fucine e il ponte-canale dell'acquedotto medioevale che attraversava l'adiacente salita Santa Caterina.\nVia XII Ottobre.\nLa strada che ricorda il giorno della scoperta dell'America (12 ottobre 1492) \u00e8 stata realizzata nel secondo dopoguerra, quando fu demolito il quartiere di Piccapietra. Aperta nel pendio orientale del colle di Piccapietra, collega via XX Settembre a piazza Corvetto con andamento in leggera salita e due ampie curve. La strada passa accanto alla chiesa di San Camillo, unico edificio antico rimasto dell'antico quartiere, Sulla via si affacciano moderni palazzi, tra i quali quello della Rinascente, all'angolo con via E. Vernazza e a monte della chiesa quello, disegnato da Franco Albini, che sovrappassa via Pammatone. Nelle aiuole adiacenti alla via si trovano un monumento a Goffredo Mameli e un busto del comandante partigiano Aldo Gastaldi \"Bisagno\", (1921-1945).\nGalleria Mazzini.\nIntitolata al patriota Giuseppe Mazzini, fu costruita tra il 1874 e il 1876, con lo sbancamento di una parte della collina di Piccapietra, contemporaneamente alla parallela via Roma; \u00e8 un camminamento pedonale coperto da una struttura metallica con grandiose vetrate e quattro lampadari in bronzo, tipico esempio della cosiddetta architettura del ferro, in voga in quel periodo.\nLa sua inaugurazione fu vissuta dalla citt\u00e0 come un grande avvenimento; la galleria divenne in breve tempo un luogo di ritrovo di intellettuali e personalit\u00e0 illustri, con i suoi eleganti locali, tra i quali il \"Caff\u00e8 Roma\", ritrovo di scrittori, poeti e giornalisti, e la \u201cLibreria Editrice Moderna\u201d, che pubblic\u00f2 molti libri di autori genovesi. Dal 1926 \u00e8 sede della Fiera del libro, che si tiene a dicembre e in primavera (in prossimit\u00e0 del periodo pasquale).\nSpianata dell'Acquasola.\nEsteso da piazza Corvetto fino al ponte Monumentale, il parco dell'Acquasola poggia su una parte dell'omonimo bastione, punto strategico delle mura cinquecentesche. Fino alla met\u00e0 del XVI secolo quest'area veniva utilizzata come deposito di detriti provenienti dalla realizzazione di lavori pubblici, e per questo era chiamata \"i M\u00fcggi dell'Accaseua\" (\"i mucchi dell'Acquasola\"), denominazione ancora in uso all'inizio del XIX secolo. A met\u00e0 del XVI secolo nella zona ebbero sede varie attivit\u00e0 artigianali. Nel XVIII secolo il bastione, che con la costruzione delle Mura Nuove, intorno al 1630, aveva perso il suo ruolo strategico, fu utilizzato come passeggiata pubblica e nel fossato fu realizzato un campo per il gioco della palla genovese.\nIn occasione dell'epidemia di peste che colp\u00ec Genova nel 1656-1657, numerose vittime del contagio furono seppellite in fosse comuni davanti al bastione. Successivamente i resti ossei vennero esumati e ammassati nei sotterranei del bastione dove si trovano tuttora, a pochi metri sotto il manto stradale..\nNel 1825 su progetto di Carlo Barabino fu realizzata la passeggiata dell'Acquasola, in linea con i programmi di abbellimento urbano gi\u00e0 programmati nel 1805 durante la dominazione napoleonica. Il Barabino trasform\u00f2 l'area immediatamente esterna alle mura in un'ampia terrazza panoramica affacciata sulla piana del Bisagno e sulle colline del levante, contornata da alberature disposte a file regolari ed al centro un prato con una fontana. Pur ispirandosi al modello francese allora di moda, il Barabino non si limit\u00f2 ad utilizzare il camminamento delle vecchie mura per realizzare un passeggio, ma realizz\u00f2 un nuovo bastione sul riempimento del fossato per ampliare l'area destinata a giardino pubblico. Due grandi archi sostituirono l'antica porta per prolungare la passeggiata fino alla Villetta Di Negro, ma furono demoliti nel 1877 con l'apertura di piazza Corvetto.\nDopo la seconda guerra mondiale il parco perse di importanza a favore di altri luoghi di ritrovo, ma resta comunque un polmone verde nel centro cittadino ancora abbastanza frequentato, anche se l'area attualmente fruibile si presenta degradata rispetto ai fasti di un tempo e ridimensionata perch\u00e9 in parte interessata da un contestato progetto di parcheggio sotterraneo e da una stazione della metropolitana al momento non realizzata.\nArchitetture civili.\nTeatro Carlo Felice.\nIl teatro Carlo Felice, intitolato al sovrano regnante all'epoca della sua costruzione, \u00e8 il principale teatro cittadino; fortemente voluto dalle autorit\u00e0 locali, fu costruito tra il 1826 e il 1828 sul sito della demolita Chiesa di San Domenico e inaugurato il 7 aprile 1828. L'edificio, in stile neoclassico, opera dell'architetto Carlo Barabino, si affaccia su piazza De Ferrari con il suo pronao colonnato, unico elemento superstite, insieme con il porticato ovest, dell'originaria costruzione, quasi completamente distrutta dai bombardamenti della seconda guerra mondiale. Diversi progetti per la ricostruzione vennero presentati nel dopoguerra, ma solo nel 1987, dopo un lungo ed acceso dibattito fu finalmente approvato un progetto, redatto da Aldo Rossi in collaborazione con Ignazio Gardella e altri, e dato il via ai lavori. Il teatro ricostruito fu inaugurato nel 1991.\nCasa di Colombo.\nIn piazza Dante, lungo la breve salita che conduce alla Porta Soprana, residuo dell'antico \"vico dritto Ponticello\", si trova la casa dove visse la sua infanzia Cristoforo Colombo, dal 1455 al 1470. Questa non \u00e8 comunque la casa natale del grande navigatore, che si trovava invece in vico dell'Olivella nella vicina zona di Pammatone e fu probabilmente demolita proprio in quegli anni per costruirvi il grande ospedale. La casa che Domenico Colombo, tessitore, aveva ottenuto in enfiteusi dal monastero di Santo Stefano, faceva parte di una palazzata di case-bottega allineate lungo il vicolo che conduceva alla Porta Soprana. Queste case, distrutte o gravemente danneggiate dal bombardamento francese del 1684 furono ricostruite o restaurate negli anni immediatamente successivi. La casa di Colombo, al n. 37 della via, fu acquistata nel 1887 dal comune di Genova, che vi fece apporre una targa commemorativa. Pochi anni dopo, con lo sbancamento dell'intero colle di Sant'Andrea, furono demolite le case sul lato nord di vico dritto Ponticello. Solo questo edificio fu parzialmente preservato, mantenendo i primi due piani (corrispondenti all'edificio originario), mentre furono eliminati i tre piani superiori (probabilmente aggiunti nel restauro settecentesco).\nLa casa-museo di Cristoforo Colombo e la vicina Porta Soprana, entrambe aperte al pubblico e visitabili, fanno parte di un polo museale affidato all'associazione culturale \"Porta Soprana\".\nPonte Monumentale.\nIl Ponte Monumentale, che collega le mura dell'Acquasola con quelle di S. Chiara, fu costruito su progetto di Cesare Gamba e Riccardo Haupt tra il 1893 e il 1895, in sostituzione della porta degli Archi, smontata e ricostruita sulle Mura del Prato. Sul ponte, che scavalca via XX Settembre, passa corso Andrea Podest\u00e0, che correndo sui bastioni delle mura cinquecentesche e collega piazza Corvetto con la zona di Carignano. Divenuto uno dei luoghi simbolo della citt\u00e0 moderna, divide l'area di Portoria da quella di S. Vincenzo ed offre un'ottima vista sulla sottostante via XX Settembre. Il ponte, alto 21 metri sul livello stradale di via XX Settembre, \u00e8 costruito in pietra e mattoni, secondo la tipologia delle arcate ferroviarie in uso a quel tempo, ma \u00e8 stato poi rivestito esternamente in pietra bianca di Mazzano.\nNel 1949 le due arcate laterali, decorate con statue di Nino Servettaz, vennero dedicate ai caduti per la libert\u00e0: alcune epigrafi ricordano i nomi dei caduti della Resistenza, l'atto di resa delle truppe tedesche del generale Meinhold al CLN ligure (25 aprile 1945) e il testo della motivazione con cui nel 1947 venne concessa a Genova la medaglia d'oro della Resistenza.\nGrattacieli di piazza Dante.\nIn piazza Dante sorgono i due grattacieli in stile razionalista realizzati negli anni trenta, che caratterizzano il panorama del centro cittadino, rimasti per molti anni gli edifici pi\u00f9 alti della citt\u00e0:\nPalazzo di Giustizia.\nLa nuova sede del tribunale di Genova, che in precedenza era nel Palazzo Ducale, fu costruita tra il 1966 e il 1974 sul sito dell'antico Ospedale di Pammatone, del quale conserva il cortile interno con il portico colonnato dell'Orsolino, lo scalone monumentale e alcune delle numerose statue di benefattori.\nL'ingresso dell'edificio \u00e8 nella piccola piazza Portoria, dove si trova il gi\u00e0 citato monumento al Balilla. Il progetto fu affidato ai progettisti Giorgio Olcese, Giovanni Romano e Giulio Zappa che riuscirono nell'intento di integrare le superstiti parti dell'ospedale con una moderna struttura in acciaio, vetro e cemento, recuperando anche l'ammezzato e il grande orologio al centro per ricreare, per quanto possibile, l'ambientazione originaria del cortile settecentesco.\nPalazzo della Nuova Borsa.\nFu edificato tra il 1907 e il 1912, su progetto di Dario Carbone, mentre Adolfo Copped\u00e8, fratello del pi\u00f9 noto Gino Copped\u00e8, cur\u00f2 la ricca decorazione interna. Il palazzo aveva allora sostituito la vecchia Loggia dei Mercanti di piazza Banchi; venuto meno il suo ruolo con l'avvento della borsa telematica, oggi \u00e8 adibito a sede di mostre tematiche allestite nel magnifico salone delle contrattazioni in stile liberty. Situato all'angolo tra via Venti Settembre e via Dante, occupa lo spazio dell'antico colle di S. Andrea. La ricchezza della decorazione in stile eclettico non incontr\u00f2, all'epoca della sua costruzione, il favore dei cittadini.\nPalazzo dell'Accademia Ligustica.\nL'Accademia Ligustica di Belle Arti, fondata nel 1741, dal 1831 ha sede in questo palazzo in stile neoclassico disegnato da Carlo Barabino. Nel palazzo si trova il Museo dell'Accademia Ligustica, in cui sono esposte opere di pittori liguri dal XIII al XX secolo.\nI suoi austeri portici si collegano a quelli del vicino teatro Carlo Felice. L'edificio fu gravemente danneggiato da bombardamenti nel 1942 e restaurato nel dopoguerra.\nFino al 1998 vi aveva sede sede anche la Biblioteca Civica Berio. Per un certo period\u00f2 ospit\u00f2 anche le collezioni del Museo d'arte orientale Edoardo Chiossone, poi trasferite nell'attuale sede alla Villetta Dinegro.\nPalazzi di via XX Settembre.\nLa lunga arteria \u00e8 divisa in due dal Ponte Monumentale; il tratto che interessa il quartiere di Portoria \u00e8 quello di ponente, da Ponte Monumentale a piazza De Ferrari e presenta nel lato a nord architetture tipiche dell'architettura liberty, con facciate a \"bovindo\" di ispirazione neo-rinascimentale ricche di decorazioni, mentre nel lato a sud prevalgono architetture di ispirazione neo-manierista e neo-barocca. A differenza di quello di levante, questo tratto della strada \u00e8 caratterizzato, su entrambi i lati, da alti portici con pavimenti alla veneziana, il cui disegno riprende quello del soffitto. In corrispondenza della soprastante chiesa di S. Stefano un tratto del porticato sul lato nord \u00e8 stato realizzato in stile neogotico da Cesare Gamba, con una reinterpretazione dei tipici portici medioevali genovesi.\nPalazzo Pastorino.\nAttiguo alla chiesa di S. Stefano e al Ponte Monumentale, in via Bartolomeo Bosco, si trova il palazzo Pastorino, opera del 1908 di Gino Copped\u00e8. Con la sua facciata in pietra bianca e la ricchezza delle sue decorazioni \u00e8 considerata, nell'ambito degli edifici di civile abitazione, una delle migliori realizzazioni genovesi dell'architetto fiorentino. Simile al palazzo Zuccarino di via Maragliano, rispetto a questo mostra una decorazione pi\u00f9 equilibrata e concentrata soprattutto intorno al portale di ingresso, alle finestre, ai poggioli e al cornicione.\nArchitetture religiose.\nDei numerosi edifici religiosi del quartiere restano oggi l'antichissima abbazia di S. Stefano (pur quasi completamente ricostruita nel dopoguerra) e tre storiche chiese, un tempo annesse a complessi conventuali\nChiesa di Santo Stefano.\nL'abbazia di Santo Stefano, situata su un'altura che sovrasta via XX Settembre, \u00e8 una delle pi\u00f9 antiche chiese di Genova; la sua comunit\u00e0 parrocchiale fa parte del vicariato \"Carignano - Foce\" dell'arcidiocesi di Genova. In questa chiesa fu battezzato Cristoforo Colombo.\nL'attuale edificio, voluto dal vescovo Teodolfo, sorse intorno al 972 sui resti di una cappella di epoca longobarda intitolata a San Michele Arcangelo, probabilmente distrutta dai saraceni nel 934. Affidata fin dall'inizio ai monaci dell'abbazia di San Colombano di Bobbio, era al centro di un vasto possedimento fondiario esteso a tutto l'attuale quartiere e con propriet\u00e0 anche nell'Oltregiogo. Eretta a parrocchiale nell'XI secolo, fu ricostruita nel 1217 sul modello della chiesa abbaziale di Bobbio. Nel XIV secolo fu costruita la cupola in laterizio e innalzato il campanile, probabilmente sui resti di una precedente torre di guardia. Con l'erezione della cinta muraria trecentesca la chiesa e il convento furono inglobati nell'area cittadina\nNel 1401 una bolla di Papa Bonifacio IX tramut\u00f2 l'abbazia in \"commenda\"; il complesso nel 1529 pass\u00f2 ai monaci benedettini dell'abbazia di Monte Oliveto che vi rimasero fino al 1775, quando chiesa e convento furono affidati al clero secolare. Il convento, parzialmente demolito nel 1536 per l'ampliamento delle mura e ricostruito nel 1652, scomparve definitivamente all'inizio del Novecento durante i lavori per l'apertura di via XX Settembre.\nLa chiesa all'inizio den Novecento era in cattivo stato di manutenzione e nel 1901 fu avviato un restauro da Alfredo d'Andrade. Nel 1904 inizi\u00f2 la costruzione di una nuova chiesa (Camillo Galliano e Cesare Barontini), in stile neo-romanico, inaugurata nel 1908 e che nel 1912 fu danneggiata dal crollo parziale di quella vecchia, gi\u00e0 chiusa al culto dopo l'inaugurazione del nuovo edificio. Entrambe le chiese furono poi quasi completamente distrutte dai bombardamenti della seconda guerra mondiale. Nel dopoguerra fu decisa la ricostruzione della sola chiesa vecchia, riedificata tra il 1946 e il 1955 su progetto di Carlo Ceschi, rispettando rigorosamente la struttura originaria, della quale resta la parte absidale, considerata uno dei migliori esempi di architettura romanica genovese. Durante i lavori furono rinvenute ulteriori testimonianze della vasta necropoli preromana gi\u00e0 scoperta nel corso degli sbancamenti per l'apertura di xia XX Settembre e l'ampliamento di piazza De Ferrari.\nLa chiesa, in stile romanico, ha pianta rettangolare ed una sola navata, con un presbiterio sopraelevato sotto al quale si trova una cripta, probabilmente il nucleo originario della cappella dedicata a San Michele. La facciata \u00e8 decorata a bande bianche e nere, tipiche dell'architettura romanica genovese, con un grande rosone al centro, sormontato da una doppia bifora. Numerose opere d'arte conservate nelle due chiese sono andate distrutte dai bombardamenti, tra quelle salvate di rilievo due dipinti raffiguranti il \"Martirio di Santo Stefano\" di Giulio Romano e il \"Martirio di San Bartolomeo\" di Giulio Cesare Procaccini.\nChiesa della SS. Annunziata di Portoria.\nLa chiesa della SS. Annunziata di Portoria, pi\u00f9 conosciuta come \"chiesa di Santa Caterina\", la cui storia \u00e8 strettamente legata a quella dello scomparso ospedale di Pammatone, si trova nei pressi della spianata dell'Acquasola ed a poca distanza dalla chiesa di S. Stefano. Insieme con l'annesso convento fu costruita a partire dal 1488 dai Minori francescani, ai quali subentrarono nel 1538 i Cappuccini, che prestavano assistenza spirituale ai malati nell'adiacente ospedale. Nel XVI secolo chiesa e convento subirono parziali demolizioni per la costruzione della nuova cinta muraria cittadina. La chiesa fu ricostruita a partire dal 1556. Alla sua ricostruzione contribuirono numerose famiglie patrizie che avevano le loro tombe gentilizie nella chiesa e che tra il XVI e il XVIII secolo l'arricchirono di opere d'arte, chiamando ad eseguirle i pi\u00f9 valenti artisti dell'epoca. \u00c8 comunemente conosciuta come \"chiesa di S. Caterina\" perch\u00e9 vi \u00e8 conservato il corpo della santa, canonizzata nel 1737.\nL'annesso convento ospita il Museo dei Beni Culturali Cappuccini, in cui sono raccolti beni artistici, arredi sacri e oggetti di uso quotidiano provenienti dai conventi dei cappuccini della Liguria.\nChiesa del Ges\u00f9.\nLa chiesa del SS. Nome di Ges\u00f9, comunemente chiamata \"Chiesa del Ges\u00f9\", si affaccia sulla piazza Matteotti, a pochi metri da piazza De Ferrari.\nFu costruita tra il 1589 e il 1606 dai Gesuiti, presenti a Genova dal 1552, sul sito dell'antica chiesa di Sant'Ambrogio, una delle pi\u00f9 antiche di Genova, risalente al VI secolo. La costruzione fu finanziata dal padre Marcello Pallavicino; il progetto dell'edificio, di forme barocche, \u00e8 attribuito al gesuita Giuseppe Valeriano. I gesuiti intitolarono la chiesa al \"nome di Ges\u00f9\", anche se popolarmente ancora per molti anni continu\u00f2 ad essere chiamata \"chiesa di S. Ambrogio\", come l'antico edificio. I Gesuiti l'arricchirono di pregevoli capolavori. La facciata, inizialmente realizzata solo nella parte inferiore, fu completata nella seconda met\u00e0 del XIX secolo secondo il disegno originario. Nel 1894 ai lati del portale d'ingresso furono collocate le statue dei santi Ambrogio e Andrea, di Michele Ramognino.\nLa chiesa conserva notevoli affreschi e dipinti di importanti artisti del Seicento quali Pieter Paul Rubens, Guido Reni, Domenico Piola, Simon Vouet, Giovanni Battista e Giovanni Carlone, Lorenzo De Ferrari e Valerio Castello.\nLa chiesa originaria era stata fondata nel 569 dal vescovo di Milano Onorato, che in seguito all'invasione longobarda del nord Italia aveva trasferito a Genova, ancora sotto il dominio bizantino, la sede della diocesi milanese. Intorno alla met\u00e0 del VII secolo Giovanni Bono riport\u00f2 la sua cattedra nella citt\u00e0 meneghina, ma la diocesi milanese conserv\u00f2 per diversi secoli la propriet\u00e0 della chiesa.\nChiesa di Santa Croce e San Camillo de Lellis.\nLa chiesa di Santa Croce e San Camillo de Lellis si trova nel cuore dell'antica Portoria, a poche decine di metri dal Palazzo di Giustizia e dalla via XII Ottobre.\nUna prima chiesa intitolata alla Santa Croce era stata costruita all'inizio del Seicento su un terreno donato dal nobile Barnaba Centurione ai Padri Camilliani che operavano nei vicini ospedali di Pammatone e degli Incurabili.\nGrazie a numerose elargizioni, tra il 1667 e il 1695 fu costruita l'attuale chiesa, il cui progetto \u00e8 attribuito all'architetto lombardo Carlo Muttone. Alla chiesa era annesso un convento, demolito negli anni sessanta del Novecento per l'apertura di via XII Ottobre, nel contesto degli interventi urbanistici per la realizzazione del centro direzionale di Piccapietra. Dopo la canonizzazione del fondatore dei Camilliani (1746), il suo nome fu aggiunto al titolo della chiesa. Chiusa per le leggi di soppressione degli ordini religiosi di inizio Ottocento, nel 1866 divenne propriet\u00e0 del comune di Genova e fu nuovamente affidata ai Camilliani, che tuttora la officiano. La chiesa sub\u00ec danni per i bombardamenti della seconda guerra mondiale e fu restaurata negli anni cinquanta.\nL'edificio ha pianta a croce greca, con una grande cupola ottagonale ed un campanile a base rettangolare. All'interno sono presenti affreschi settecenteschi di Gregorio De Ferrari e del figlio Lorenzo, tra cui il ciclo del \"Trionfo della Croce\", e dipinti dello stesso Lorenzo De Ferrari, G.B. Baiardo e Valerio Castello. L'affresco raffigurante una struttura architettonica a colonne tortili all'interno del tamburo della cupola \u00e8 opera del quadraturista Francesco Maria Costa (1672-1736).\nChiesa di Santa Marta.\nLa chiesa di Santa Marta si trova nell'omonima piazzetta, adiacente a piazza Corvetto e via Roma. Oggi quasi completamente soffocata dallo sviluppo urbanistico del quartiere, e per questo poco conosciuta anche da molti genovesi, vi si accede da Piazza Corvetto, tramite una scala che porta all'ingresso laterale, oppure attraverso un archivolto in largo Eros Lanfranco, di fronte al palazzo della prefettura, o ancora dalla galleria commerciale di via XII Ottobre.\nLa chiesa nelle forme attuali risale al Cinquecento, ma gi\u00e0 dal 1133 qui sorgeva una chiesa intitolata a San Germano, costruita dagli Umiliati.\nRicostruita a partire dal 1535 e intitolata a S. Marta, conserva nella facciata la cornice ad archetti pensili del XIV secolo. L'interno barocco ha la struttura tipica delle chiese monastiche femminili, con tre navate ed il coro sopraelevato con due tribune lungo le pareti della navata centrale. Tra il XVII e il XVIII secolo fu riccamente decorata dai migliori artisti genovesi dei quel periodo, quali Giovanni Battista Carlone, Valerio Castello, Lorenzo De Ferrari, Domenico Fiasella, Carlo Giuseppe Ratti, Domenico e Paolo Gerolamo Piola. Sull'altare maggiore la statua marmorea di \"Santa Marta in gloria\", di Filippo Parodi e un crocifisso di Giovan Francesco Gaggini.\nDopo lo scioglimento dell'ordine degli Umiliati, decretato da Papa Pio V nel 1571, le monache rimasero nel convento ma abbracciarono la regola benedettina. Con le soppressioni del 1797 le monache dovettero abbandonare il convento, che fu trasformato in appartamenti, mentre la chiesa fu utilizzata come magazzino fino al 1826, quando fu riaperta al culto e affidata dal cardinale Luigi Lambruschini agli Operai Evangelici, che l'officiano tuttora. Nel 1873, con l'apertura di via Roma e Galleria Mazzini, il complesso fu completamente circondato da nuove costruzioni.\nCon gli interventi urbanistici per la realizzazione del centro direzionale di Piccapietra il convento venne quasi completamente demolito tranne la sala capitolare che ospit\u00f2 dal 1965 al 1996 la Biblioteca Franzoniana, che dopo vari trasferimenti dal 2008 ha sede nel seicentesco complesso della Madre di Dio.\nChiostro di Sant'Andrea.\nIn un piccolo spazio verde accanto alla casa di Colombo \u00e8 stato ricomposto il chiostro dello scomparso monastero di Sant'Andrea, demolito nel 1904. In stile romanico, risalente al XII secolo, a pianta rettangolare, il chiostro \u00e8 costituito da colonnine binate sui lati e a gruppi di sei agli angoli, con capitelli ornati da motivi fitomorfi e zoomorfi; gli elementi che lo componevano, recuperati dall'architetto Alfredo d'Andrade, vennero collocati in questo sito nel 1924.\nArchitetture militari.\nLe mura.\nIl quartiere, come gi\u00e0 accennato, un tempo esterno alle mura dette del Barbarossa (XII secolo), \u00e8 stato poi incluso entro le mura trecentesche. Quanto resta di queste ultime, poi modificate nel Cinquecento, delimita l'attuale quartiere di Portoria dalla zona di S. Vincenzo, mentre della cinta muraria pi\u00f9 antica rimane solo la Porta Soprana.\nPorta Soprana.\nSituata al limite tra il quartiere di Portoria e quello del Molo, si affaccia con il lato esterno sulla piazza Dante. Era una delle principali porte della cinta muraria medioevale detta \"del Barbarossa\" ed \u00e8 situata alla sommit\u00e0 del Piano di Sant'Andrea. Gi\u00e0 inclusa nella precedente cinta muraria, fu in quell'occasione ristrutturata in forma monumentale, con le due torri a ferro di cavallo. A partire dal XIV secolo, quando con la costruzione di una nuova cinta muraria pi\u00f9 esterna la porta aveva perso la sua importanza strategica, a ridosso delle sue torri furono costruite case di abitazione. Nell'ultimo decennio dell'Ottocento l'arco e la torre settentrionale furono restaurati a cura di Alfredo d'Andrade, all'epoca direttore della Sovrintendenza di Belle Arti; nel 1938 sotto la direzione di Orlando Grosso fu recuperata anche la torre meridionale, rimasta fino ad allora inglobata in un edificio di civile abitazione. La struttura della porta richiama quella delle porte romane del tardo Impero, con un arco ogivale che si apre fra due torri semicilindriche coronate da una merlatura ghibellina.\nPorta degli Archi (o dell'Arco).\nRealizzata nel 1539 su progetto di Giovanni Maria Olgiati, era decorata sul lato esterno con colonne doriche in travertino e sormontata da una statua di Santo Stefano, realizzata da Taddeo Carlone. Nel 1896, in seguito alla realizzazione di via XX Settembre e della costruzione del Ponte Monumentale fu smontata e ricostruita presso le Mura del Prato, in via R.Banderali, nella zona di Carignano. Una targa ricorda il trasferimento della porta.\nPorta dell'Olivella.\nLa porta dell'Olivella, nei pressi della chiesa di Santo Stefano, faceva parte delle mura del XIV secolo; con la ristrutturazione del Cinquecento fu sostituita dalla porta dell'Arco e rimase per molto tempo chiusa; fu riaperta solo intorno al 1825, quando fu realizzato il parco dell'Acquasola. Nei pressi di questa porta, all'interno delle mura, aveva abitato il padre di Cristoforo Colombo, Domenico, in una casa demolita verso la fine del XV secolo per costruire l'ospedale di Pammatone e nella quale nel 1451 sarebbe nato il celebre navigatore.\nInfrastrutture e trasporti.\nAutostrade.\nIl casello autostradale pi\u00f9 vicino \u00e8 quello di \"Genova-Est\" sull'Autostrada A12 Genova - Livorno, che si trova nel quartiere di Staglieno, a 5 \u00a0km.\nFerrovie.\n La stazione di Genova Brignole si trova a circa 1 \u00a0km da piazza De Ferrari"}
{"id": "38670", "revid": "827882", "url": "https://it.wikipedia.org/wiki?curid=38670", "title": "Sigla automobilistica", "text": ""}
{"id": "38671", "revid": "125165443", "url": "https://it.wikipedia.org/wiki?curid=38671", "title": "Targhe d'immatricolazione della Slovenia", "text": "Le targhe d'immatricolazione della Slovenia sono destinate ai veicoli immatricolati nel Paese centroeuropeo.\nSistema in uso.\nLe targhe ordinarie dal 30 giugno 2008 hanno il bordo verde (era nero solo dal 1\u00ba maggio 2004 al 29 giugno 2008) e sono composti dalle seguenti parti, da sinistra a destra:\nNei rimorchi l'ordine \u00e8 inverso: come nelle targhe serbe, il blocco alfanumerico precede lo stemma e la sigla della regione. &lt;br&gt;Vengono emesse anche targhe posteriori su doppia linea: su quella superiore sono impressi banda blu, sigla del capoluogo regionale e stemma del comune, su quella inferiore \u00e8 posizionata la sequenza alfanumerica. \nSigle e targhe speciali.\nCodici numerici in uso nelle targhe dei veicoli militari e della Polizia.\nGli automezzi in dotazione all'Esercito nonch\u00e9 le autovetture e le moto della Polizia recano a destra del rispettivo stemma due numeri (separati da un trattino), il primo dei quali, composto da due cifre, identifica la regione del comando o della base militare secondo il seguente schema:\nTarghe provvisorie.\nFino alla data sopra specificata queste targhe avevano le scritte nere su fondo verde chiaro; le due lettere indicanti la zona di immatricolazione erano seguite da una combinazione alfanumerica variabile (A1-23 o 12-3A). Anche in questo formato erano scritte a destra le ultime due cifre dell'anno di validit\u00e0, allineate verticalmente."}
{"id": "38672", "revid": "599013", "url": "https://it.wikipedia.org/wiki?curid=38672", "title": "Targa d'immatricolazione", "text": "Una targa d'immatricolazione (ufficialmente targa d'immatricolazione per veicoli a motore e rimorchi) \u00e8 una placca in materiale metallico o plastico, generalmente fissata a un veicolo tramite un supporto. Sulla sua superficie esterna \u00e8 riportata una serie di cifre o una combinazione di lettere e cifre, in grado di identificare in modo univoco il veicolo stesso o l'intestatario della licenza.\nStoria.\nOriginariamente denominata \"placca numerata\", l'invenzione della targa viene attribuita ai francesi che la imposero a Parigi per le vetture pubbliche negli anni '60 del XIX secolo. Tuttavia nelle legazioni dello Stato Pontificio una disposizione dell'11 febbraio 1851 - nata per evitare che i briganti utilizzassero i carri e i calessi rubati per trasportare la refurtiva o per fuggire pi\u00f9 velocemente - obbligava i possessori di veicoli, calessi, vetture o carri, all'uso di una targa d'ottone a lettere e cifre in rilievo su fondo di colore diverso per ogni Legazione: rosso per Bologna, verde per Ferrara, nero per Ravenna, ceruleo per Forl\u00ec.\nTarga da fissare con chiodi nella parte posteriore del mezzo e con forme diverse a seconda dell'utilizzo: rettangolare grande per \"i biroccini degli industriali e dei noleggiatori\"; rettangolare piccola per \"i biroccini dei proprietari\" e ovale per \"le vetture da nolo\".\nCaratteristiche.\nPer molti tipi di veicoli, le targhe devono essere due, una davanti e una sul retro del mezzo, anche se in diversi casi \u00e8 sufficiente una di esse, in genere quella posteriore, come nel caso dei motoveicoli. Ogni targa dovr\u00e0 comunque riportare il medesimo numero o combinazione alfanumerica. Tutte le targhe sono in genere pensate per consentire una facile lettura anche nelle condizioni ambientali meno favorevoli da parte di persone o apparecchi automatici.\nIn alcuni Paesi, quali l'Italia o la Spagna, la targa \u00e8 legata al veicolo, a cui rimane associata anche in caso di passaggio di propriet\u00e0; in altri Paesi la targa \u00e8 legata al proprietario e pu\u00f2 inoltre essere obbligatoria la sua sostituzione a intervalli periodici (\u00e8 il caso degli Stati Uniti per esempio); in diversi Paesi, inoltre, il cambiamento della targa \u00e8 associato alla prova del pagamento di una tassa oppure al permesso per un utilizzo speciale (per esempio come taxi).\nLe targhe possono essere fissate direttamente al veicolo oppure inserite all'interno di apposite cornici porta-targa, che ne permettono una pi\u00f9 facile sostituzione; queste cornici spesso presentano una bandella inferiore, per fini pubblicitari del concessionario o di un particolare centro di assistenza, ma possono anche presentare scritte scherzose o altro.\nTarghe nei diversi Paesi.\nRussia.\nIl formato delle targhe in Russia \u00e8 diverso rispetto a quello che veniva utilizzato in passato nell'Unione Sovietica. L'attuale sistema prevede l'utilizzo di una lettera, seguita da 3 cifre e due ulteriori lettere, mentre per i rimorchi il sistema prevede 4 cifre e 2 lettere. Per migliorare la leggibilit\u00e0 e la comprensione delle targhe all'estero, vengono utilizzate solo le lettere dell'alfabeto cirillico presenti anche nell'alfabeto latino. Infine troviamo il numero della citt\u00e0 e la sigla automobilistica internazionale \"RUS\", con accanto la bandiera nazionale (che per alcune regioni autonome della federazione non \u00e8 obbligatoria).\nGiappone.\nIn Giappone, le targhe automobilistiche hanno testo verde su sfondo bianco o l'inverso per i mezzi di servizio (mezzi d'opera, autobus, ecc.). La linea superiore indica l'ufficio di registrazione del veicolo, e include un codice numerico che specifica la classe del veicolo. Sotto di essa troviamo un simbolo (tipicamente un \"Kana\") e un numero fino a 4 cifre.\nCina.\nNella Repubblica Popolare Cinese le targhe per i veicoli vengono emesse negli Uffici per l'Amministrazione dei Veicoli, subordinati al Ministero della Pubblica Sicurezza.\nLe targhe attuali sono conformi allo standard del 1992, che consiste in un ideogramma cinese rappresentante l'abbreviazione della provincia, una lettera dell'alfabeto latino e altri cinque caratteri, lettere o numeri, scelti a caso da un computer (Per esempio: Jing A-12345, per un veicolo di Pechino). Targhe di colore giallo vengono emesse per i grandi veicoli di nazionalit\u00e0 cinese; targhe di colore blu, le pi\u00f9 comuni, vengono emesse per i veicoli di nazionalit\u00e0 cinese che sono piccoli o comunque di dimensioni compatte; le targhe di colore nero vengono emesse per veicoli di qualunque dimensioni appartenenti ad organismi pubblici, stranieri o persone provenienti da Hong Kong, Macao e Taiwan. Le targhe per veicoli militari e della polizia sono a sfondo bianco.\nPer un breve periodo nell'estate del 2002, venne adottato in alcune citt\u00e0, inclusa Pechino, un nuovo standard per le targhe; esso permetteva la personalizzazione della targa con numeri e lettere. A partire dalla fine di agosto 2002, tuttavia, non sono state pi\u00f9 emesse targhe del nuovo tipo, ufficialmente per motivi tecnici, ma in realt\u00e0 perch\u00e9 venivano frequentemente utilizzate combinazioni alfanumeriche volgari, provocatorie o controverse (ad esempio: IBM-001, che viola i diritti di sfruttamento del marchio, oppure combinazioni che contenevano le lettere USA, ecc.)\nStati federali.\nIn Canada, Messico, Australia e negli Stati Uniti d'America, le targhe vengono emesse dai governi provinciali/territoriali/statali. Il loro aspetto \u00e8 spesso caratterizzato da simboli, colori o motti legati allo Stato di emissione. Il sistema di numerazione viene scelto in modo da disporre di un numero di targhe sufficienti per tutti i veicoli di quello Stato: il Wyoming, il pi\u00f9 piccolo Stato americano per numero di abitanti, utilizza per esempio targhe come NN NNNN o NN NNNL (in cui N=numero, L=lettera), con i primi due numeri limitati a quelli dall'1 al 23 e al 99; il Rhode Island, il pi\u00f9 piccolo Stato americano per superficie, utilizza invece i formati LLNNN e NNNNN; la California, come altri Stati pi\u00f9 popolosi, utilizza NLLLNNN. Le targhe dei camion possono avere inoltre formati differenti quali NLNNNNN. Per evitare inconvenienti spiacevoli, spesso vengono tolte le possibili combinazioni casuali che hanno significati volgari o particolari; ad esempio, negli Stati Uniti sigle quali FUK, DIE, o USA o numeri quali 911 o 666 talvolta non sono ammessi nelle nuove targhe.\nUnione europea.\nNell'Unione europea vengono emesse ovunque targhe con un formato comune, anche se tuttora opzionale in alcuni Stati membri.\nLo stile comune consiste in una banda blu sulla sinistra della targa, sulla quale sono presenti le dodici stelle simbolo dell'UE; sotto di esse c'\u00e8 la sigla internazionale dello Stato in cui il veicolo \u00e8 stato immatricolato (grazie a questo accorgimento, non \u00e8 pi\u00f9 necessario incollare l'ovale adesivo con la sigla dello stato sul retro del veicolo).\nCi\u00f2 nonostante, i diversi Stati utilizzano sistemi di numerazione e perfino colori diversi. Nei Paesi Bassi entrambe le targhe sono gialle.\nPaesi in cui la targa non \u00e8 associata alla provenienza.\nNei seguenti Stati le caratteristiche della targa non sono associate alla provenienza, ma la combinazione tra lettere e cifre viene assegnata casualmente o in un ordine sequenziale che vale per l'intero Paese.\nTarghe personalizzate.\nIn alcuni Paesi \u00e8 possibile, pagando una somma maggiore, avere una targa personalizzata, cio\u00e8 con una combinazione alfanumerica scelta dal richiedente. In genere queste targhe non possono comunque contenere messaggi blasfemi o osceni e devono essere ovviamente uniche. In alcune giurisdizioni, e in particolare in quasi ogni stato degli Stati Uniti d'America, i proprietari dei veicoli possono anche pagare una somma extra per avere le cosiddette targhe speciali o di specialit\u00e0 (\"specialty plates\"): in esse il sistema di numerazione \u00e8 sempre scelto dall'agenzia specifica, come per le targhe normali, ma il proprietario pu\u00f2 scegliere il \"design\" della propria targa all'interno di un'ampia variet\u00e0 di stili, che fra i tanti comprendono quelle per veterani e reduci militari, vigili del fuoco, radioamatori, massoni, universit\u00e0 e college, per vetture d'epoca, ecc."}
{"id": "38675", "revid": "125700501", "url": "https://it.wikipedia.org/wiki?curid=38675", "title": "Fosfolipasi", "text": " \nLe fosfolipasi () sono degli enzimi che idrolizzano i fosfolipidi. Hanno un ruolo fondamentale nella regolazione di molti processi cellulari e nella trasmissione del segnale. L\u2019idrolisi dei fosfolipidi produce un alcol e un acido. L\u2019acido, mediante i protoni, causa il rilascio del calcio legato delle riserve cellulari e l\u2019aumento di Ca2+ libero nel citosol, essenziale nel calcium signaling.\nNei glicerofosfolipidi, i legami tra i residui degli acidi grassi (o residui acilici) in posizione C-1 e C-2 e il glicerolo sono idrolizzati dalle fosfolipasi A1 e A2 (PLA1, PLA2), rispettivamente. Il legame estereo tra il glicerolo e il residuo fosfato in posizione C-3 \u00e8 idrolizzato dalla fosfolipasi C (PLC), mentre il legame estereo tra il gruppo fosfato e il residuo alcolico della testa polare \u00e8 idrolizzato dalla fosfolipasi D.\nLe sfingomieline sono idrolizzate dalle sfingomielinasi, che scindono il legame tra sfingosina e residuo fosfato, in modo simile a quanto accade per i glicerofosfolipidi con la PLC. I prodotti della idrolisi sono ceramide (composta sfingosina + acido grasso) e fosforilcolina.\nLe fosfolipasi sono importanti per la produzione di cofattori lipidici per enzimi di membrana e di messaggeri intracellulari in risposta a svariati stimoli esterni e interni.\nI messaggeri di origine glicerofosfolipidica comprendono inositol-1,4,5-trisfosfato (IP3), diacilglicerolo (DAG), acido arachidonico (AA, 20:4n-6) e liso-PAF, il quale \u00e8 successivamente metabolizzato in PAF, mentre dalla sfingomielina sono prodotte le ceramidi.\nFosfolipasi C (PLC).\nLe PLC sono una famiglia di enzimi che catalizzano in modo selettivo l'idrolisi Ca2+-dipendente dei fosfatidil-inositoli di membrana: fosfatidilinositolo (PI), fosfatidilinositolo 4-fosfato (PIP), e fosfatidilinositolo 4,5-bifosfato (PIP2). I glicerofosfoinositoli sono localizzati di preferenza nel foglietto citoplasmatico della membrana cellulare; sebbene tutte e tre le specie possano essere idrolizzate, la pi\u00f9 importante \u00e8 PIP2, anche se risulta la meno abbondante, costituendo meno del 10% di tutti i fosfatidil-inositoli e meno dell'1% di tutti i fosfolipidi di membrana.\nLe PLC sono enzimi citoplasmatici, costituiti da un unico polipeptide; il sito catalitico \u00e8 interposto tra i siti di ancoraggio alla membrana: il dominio PH (pleckstrin homology), che lega l'enzima ai fosfatidilinositoli, e il dominio C2, che interagisce con i fosfolipidi in maniera Ca-dipendente.\nI prodotti dell'idrolisi sono diacilglicerolo (DAG) e inositolo-1,4,5-trifosfato (IP3).\nLe PLC comprendono quattro membri, denominati beta, gamma, delta e epsilon, che si caratterizzano per le differenti modalit\u00e0 di attivazione.\nTutte le PLC per idrolizzare PIP2 devono associarsi alla membrana cellulare ed in questo processo i dominio PH e C2 hanno un ruolo determinante. I domini PH mediano sia interazioni proteina-proteina che proteina-lipidi, rispettivamente con G beta-gamma e con PIP2/PIP3: il dominio PH della PLCgamma si lega a PI(3,4,5)P3, quello della PLCdelta interagisce con PIP2, mentre quello della PLCbeta mostra minore specificit\u00e0, ma interagisce anche con G beta-gamma. I domini C2 legano ioni Ca2+ e consentono l'ancoraggio Ca2+-mediato alla membrana, in quanto gli ioni Ca2+ stabiliscono legami elettrostatici con i fosfolipidi anionici, quali fosfatidilserina e fosfatidilinositoli.\nLe PLC-\u03b2 sono le uniche ad essere attivate direttamente dalle proteine G. L'attivazione \u00e8 avviata dai recettori 7-TM\naccoppiati alle proteine G eterotrimeriche ed \u00e8 dovuta alla diretta interazione delle fosfolipasi con le subunit\u00e0 G alfa e G beta-gamma. Quindi, le subunita G alfa e G beta-gamma mediano sia l'attivazione che l'ancoraggio delle PLC-\u03b2 alla membrana. Gli isoenzimi beta1 e beta3 sono ubiquitari, mentre beta2 \u00e8 espressa dalle cellule emopoietiche e dalle cellule gustative T2R positive (le cellule amaro-sensibili), beta4 \u00e8 limitata alla retina.\nGli isoenzimi PLC-\u03b3 possiedono domini SH2 (Src homology 2) e sono attivati dalla tirosinfosforilazione da parte di tirosinchinasi recettoriali e non recettoriali (es. Src). \nIn seguito alla attivazione dei recettori con attivit\u00e0 tironchinasica intrinseca, le PLC-\u03b3 si legano con i propri domini SH2 ai residui autotirosinfosforilati dei recettori attivati. Questa interazione provoca la tirosinfosforilazione e conseguente attivazione delle PLC-\u03b3. Nel frattempo, anche la IP-3-chinasi si lega con i suoi domini SH2 al recettore attivato e converte PIP2 in PIP3. Le PLCgamma fosforilate possono allora ancorarsi al PIP3 di membrana e idrolizzare PIP2.\nL'attivazione delle PLC \u00e8 uno dei primi eventi della risposta cellulare alla stimolazione da parte di un gran numero di segnali extracellulari. Grazie al loro intervento la risposta cellulare si separa in due vie, regolate dai secondi messaggeri DAG e IP3. \nIl DAG rimane localizzato sulla membrana, cos\u00ec da mediare l'associazione della proteinchinasi C (PKC) alla membrana cellulare, seguita dalla sua attivazione, dando avvio ad una catena di fosforilazioni, che concorreranno alle risposte funzionali della cellula. IP3 \u00e8 un messaggero intracellulare citoplasmatico, che interagisce con il corrispondente recettore del reticolo endoplasmatico liscio causando la liberazione del Ca2+ immagazzinato e, quindi, l'innalzamento della concentrazione del Ca2+ intracellulare. Il Ca2+ \u00e8 uno dei principali messaggeri intracellulari ed avvia una ampia serie di risposte cellulari (contrazione, secrezione, ecc.).\nInfine, la stessa riduzione di concentrazione di membrana di PIP2 rappresenta di per s\u00e9 un segnale per la modulazione dell'attivit\u00e0 di diverse proteine. PIP2 \u00e8 un cofattore per la PLD, \u00e8 un substrato per la fosfoinositol-3-kinase (PI-3-kinase), modula la polimerizzazione dei filamenti di actina, interagendo con varie proteine leganti l'actina (ABP,actin-binding proteins), quali profilina, cofilina e gelsolina, costituisce un sito di attacco per le numerose proteine che contengono domini PH (pleckstrin homology) ed infine interagisce coa alcune proteine/enzimi coinvolti nel traffico vescicolare, incluse PLD e il fattore ADP-ribosilazione.\nLa proteina di trasferimento dei fosfoinositidi PITP (phosphoinositide transfer proteins) \u00e8 un fattore essenziale nella funzione della PLC, in quanto lega e scambia una molecola di fosfatidilinositolo o, con minore affinit\u00e0, di fosfatidilcolina e facilita il trasferimento del fosfolipide tra le differenti membrane, assicurando cos\u00ec il substrato per le PLC. Il principale ruolo della PITP sarebbe infatti quello di accoppiare i siti di sintesi lipidica a quelli di idrolisi, interagendo con le chinasi dei fosfatidilinositoli in modo da rifornire di substrato la PLC.\nFosfolipasi A2 (PLA2).\nLe PLA2 costituiscono una grande famiglia di enzimi lipolitici, che catalizzano l'idrolisi del legame estere tra l'acido grasso in posizione 2 ed il glicerolo dei fosfolipidi. Si distinguono tre classi appartenenti a questa famiglia: PLA2 secretorie (sPLA2), PLA2 citosoliche (cPLA2) e PLA2 Ca+2 indipendenti.\nLe sPLA2 o PLA2 a basso peso molecolare (14-18 kDa) sono enzimi secreti dal pancreas o presenti nei liquidi biologici (liquido sinoviale, essudati) e nel veleno dei serpenti (vipera, cobra, serpente a sonagli).\nLe cPLA2 sono enzimi citoplasmatici ad alto p.m. (80-110 kDa). La liberazione intracellulare di acido arachdonico (AA) indotta dai recettori \u00e8 mediata principalmente dalla cPLA2, perch\u00e9 questa forma idrolizza di preferenza fosfolipidi contenenti AA. AA \u00e8 il precursore della sintesi degli eicosanoidi, una rilevantissima classe di mediatori, che comprende prostaglandine, trombossano, leucotrieni e lipossine.\nL'attivazione della PLA2 avviene in risposta alla formazione di messaggeri intracellulari, per cui non si verifica un rapporto cos\u00ec diretto con l'attivazione recettoriale come accade per le PLCbeta. La cPLA2 \u00e8 regolata dalla concentrazione intracellulare di Ca+2 e dalla fosforilazione da parte di proteina chinasi. La classe di chinasi principale sotto regolazione \u00e8 quella della MAPK (mitogen-activated protein kinase). Concorre alla stimolazione della fosfolipasi anche la proteina regolatrice PAP (PLA2-activating protein). Esistono altre chinasi che possono fosforilare la cPLA2:\nLa sensibilit\u00e0 della PLA2 al Ca+2 \u00e8 dovuta alla presenza nella molecola di domini C2. In risposta all'aumento del Ca+2 intracellulare, la PLA2 migra dal citoplasma alle membrane del nucleo e del reticolo endoplasmatico, grazie alla interazione dei domini C2 con i fosfolipidi di membrana. Il Ca+2 legato a C2 si comporta da ponte molecolare tra la PLA2 e i fosfolipidi anionici e soprattutto neutralizza le loro cariche negative, permettendo interazioni idrofobiche tra il dominio C2 e le membrane endocellulari.\nAltri enzimi coinvolti nella produzione di eicosanoidi sono localizzati sulle membrane interne, in particolare ciclossigenasi, 5-lipossigenasi, 5-lipoxygenase activating protein (FLAP) e leucotiene C-sintetasi.\nI glucocorticoidi debbono parte della propria azione antinfiammatoria alla inibizione della trascrizione della cPLA2 e alla stimolazione della produzione di lipocortina 1 (chiamata anche annexina A1), una proteina che inibisce direttamente le funzioni della cPLA2.\nFosfolipasi D (PLD).\nCome per le PLA2, anche le PLD sono attivate dai segnali esterni indirettamente in seguito la produzione di secondi messaggeri.\nLe PLD catalizzano l'idrolisi della fosfatidilcolina (PC) in acido fosfatidico (PA) e colina, anche se in alcuni organi e tessuti pu\u00f2 idrolizzare anche fosfatidiletanolammina e fosfatidilinositolo. La loro attivazione ha due principali effetti: la formazione di PA, che, grazie alla forma conica della molecola (vedi voce fosfolipidi, paragrafo polimorfismo), svolge un ruolo importante nei fenomeni di fusione tra le membrane e, quindi, nei processi di endo- ed eso-citosi; l'attivazione, tardiva e prolungata, della PKC.\nSono state identificati due isoenzimi, PLD1 e PLD2, che differiscono per localizzazione cellulare e per regolazione.\nLa PLD1 \u00e8 associata con le membrane intracellulari del reticolo endoplasmatico, del Golgi e delle vescicole citoplasmatiche, secretorie ed endocitosiche. La PLD2 si associa invece con la membrana plasmatica. L'ancoraggio delle PLD alle membrane \u00e8 mediato da un dominio PH, un dominio PX (Phox Homology) e due ancore di acido palmitico contenute nel dominio PH.\nLe PLD sono state implicate in numerosi fenomeni fisiologici e patologici: secrezione, riarrangiamento del citoscheletro, mitosi, produzione di anioni superossido ed eventi flogistici (infiammazione).\nIn particolare, la PLD1 interviene, a seconda del tipo cellulare, nella regolazione della fusione delle vescicole secretorie e/o della formazione delle vescicole endocitosiche. La sua presenza nelle membrane vescicolari consente la formazione locale di PA a spese della PC, cosicch\u00e9 provoca la sostituzione di molecole di forma cilindrica (PC) con molecole di forma conica (PA), dovuta alle piccole dimensioni della testa polare di PA; ci\u00f2 favorisce la curvatura della membrana, necessaria per i processi di formazione di vescicole endocitosiche e di fusione di vescicole secretorie.\nL'interazione di PH con PI4,5P2 consente la localizzazione sulla membrana plasmatica, mentre la presenza di residui di acido palmitico nel dominio PH \u00e8 richiesta per il suo inserimento nei raft, che \u00e8 un evento critico per la successiva internalizzazione della membrana contenente PLD1 in vescicole. Il dominio PX, interagendo con ligandi non conosciuti, concorre alla associazione di PLD1 con la membrana plasmatica e fissa l'enzima alla membrana vescicolare, legandosi al PI-5-P, presente nelle vescicole endocitosiche. Le PLD possono esercitare i loro effetti biologici attraverso diversi meccanismi. In primo luogo, possono modificare le propriet\u00e0 delle membrane, alterando la loro composizione in PC e PA. Inoltre, la liberazione di colina pu\u00f2 servire come substrato per la sintesi di acetilcolina nei neuroni.\nInfine, l'acido fosfatidico possiede diversi bersagli proteici con cui interagire:\nUn ultimo meccanismo \u00e8 rappresentato dalla generazione di acido liso-fosfatidico (LPA) per azione di una specifica PLA2 su PA. Si conosce ancora poco riguardo alle possibili funzioni dell'LPA: si sa soltanto che un suo analogo chiamato PAF (Platelet-Activating Factor) \u00e8 un potente mediatore extracellulare delle funzioni piastriniche e di certe risposte infiammatorie.\nLa PLD1 ha una modesta attivit\u00e0 basale; \u00e8 attivata, per associazione diretta, da PKC, CaM-chinasi II (Ca2+/calmodulin-dependent kinase II), ARF (ADP-ribosylation factor) e proteine Rho e la sua attivazione richiede PIP2. La PLD2 \u00e8 costitutivamente attiva in vitro, pu\u00f2 essere attivata dagli acidi grassi insaturi e richiede PIP2 per la sua attivit\u00e0, tuttavia \u00e8 relativamente insensibile a PKC, ARF e Rho. Il fatto che PLD2 sia costitutivamente attiva ha suggerito che essa, a differenza della PLD1, possa essere inibita dagli stimoli esterni."}
{"id": "38677", "revid": "1873017", "url": "https://it.wikipedia.org/wiki?curid=38677", "title": "Patrick Ewing", "text": "Annoverato come uno dei migliori centri di tutti i tempi, ha giocato dal 1985 al 2000 nei New York Knicks, nel 2000-01 nei Seattle SuperSonics e negli Orlando Magic nel 2001-02. Campione olimpico (1984 e 1992) con la Nazionale USA di basket a Los Angeles e Barcellona, \u00e8 ritenuto uno dei pi\u00f9 grandi giocatori di sempre a non aver mai vinto l\u2019anello.\nCaratteristiche tecniche.\nPatrick Ewing era un giocatore completo su entrambi i lati del campo. Metteva insieme un fisico e un rigore che lo rendevano un pilastro difensivo dalle doti di gran rimbalzista e stoppatore, ineludibile davanti alle finte avversarie. Sul lato offensivo era un passatore affidabile oltre che attaccante dinamico ed intenso. Affianca un sicuro jump shot a un'abilit\u00e0 in post basso, come anche nel gancio. Sebbene nella sua carriera abbia subito diversi infortuni alle ginocchia, la parte superiore del corpo era forte da resistere alle spinte degli avversari. Le sue ambizioni e i fallimenti dei primi anni lo avevano spinto a praticare sempre duramente la sala pesi. \nCarriera.\nInizi.\nEwing nacque a Kingston, in Giamaica, ma a 12 anni si trasfer\u00ec negli USA con la famiglia stabilendosi nel Massachusetts. Al college gioc\u00f2 per la Georgetown University, dove condusse gli \"Hoyas\" alla finale NCAA nel 1982, 1984 e 1985, vincendo nel 1984. Dall'epoca in cui era arrivato a Georgetown era ormai un cittadino americano naturalizzato, per cui fu dichiarato eleggibile per la squadra olimpica degli Stati Uniti nel 1984 e vinse la medaglia d'oro con quella squadra. Nel draft del 1985, fu prima scelta assoluta dei New York Knicks. Vinse una seconda medaglia d'oro alle Olimpiadi del 1992 con il Dream Team originale. Nel 2003 la sua leggendaria maglia numero 33 \u00e8 stata ritirata dai Knicks. Ewing, uno dei 50 giocatori pi\u00f9 forti di sempre, ha tenuto medie carriera di 21 punti, 9,8 rimbalzi e 1,9 assist a partita in 1183 incontri giocati. All-star per 11 volte, ha realizzato 51 punti contro i Boston Celtics (24 marzo 1990) e 26 rimbalzi contro i Miami Heat (19 dicembre 1992).\nAi Knicks.\nEwing divenne subito rookie dell'anno con le cifre di 20 punti e 9 rimbalzi di media. I risultati di squadra per\u00f2 non arrisero ai Knicks dato che fino alla stagione 1987-88 arriv\u00f2 solo un'eliminazione al primo turno. Nel 1989 arriv\u00f2 il primo passaggio del turno per Ewing e i Knicks, eliminando i Philadelphia 76ers, per poi venire battuti dai Chicago Bulls di Michael Jordan. La stessa cosa si ripet\u00e9 l'anno dopo quando a battere i Knicks furono i campioni NBA in carica dei Detroit Pistons. Dai play-off dell'anno successivo cominci\u00f2 per New York una delle rivalit\u00e0 pi\u00f9 sentite degli anni '90: quella contro i Chicago Bulls. I Bulls batterono i Knicks al primo turno per 3-0. L'anno dopo successe la stessa cosa, i Bulls batterono i Knicks al secondo turno per 4-3, l'unica volta in cui durante il primo \"three peat\" ai Bulls occorsero 7 partite.\nDa quell'anno alla guida dei Knicks c'era Pat Riley che cambi\u00f2 profondamente lo stile di gioco dei Knicks: New York divenne una squadra imbattibile dal punto di vista dello spirito combattivo. Il talento era poco ma, costruendo la squadra intorno a Ewing e Charles Oakley, fece una squadra difensivista che aveva un gioco lento e poco entusiasmante, ma efficace. Con il ritiro di Jordan i Knicks divennero i favoriti per il primato nella Eastern Conference. In una serie infinita contro gli Indiana Pacers di Reggie Miller i Knicks vinsero per 4-3 con un canestro decisivo di Ewing in gara-7. In finale Ewing si scontr\u00f2 con un altro dei centri pi\u00f9 forti degli anni '90, Hakeem Olajuwon. New York and\u00f2 avanti per 3-2 ma perse le ultime due partite e il titolo and\u00f2 a Houston. L'anno dopo Ewing si trov\u00f2 di fronte ancora i Pacers, nella semifinale della Conference. La serie si protrasse ancora fino a gara-7; qui Ewing sbagli\u00f2 il tiro che valeva la vittoria, un facile lay-up, cosa che fece piovere molte critiche sul centro dei Knicks.\nNegli anni successivi la strada dei Knicks nella post season si ferm\u00f2 sempre troppo presto rispetto alle aspettative di Ewing. Nella stagione 1998-99 per\u00f2, dopo un'incredibile cavalcata nei play-off partendo da sfavoriti perch\u00e9 qualificatisi con l'ultimo posto disponibile, arrivarono in finale. Ci arrivarono per\u00f2 a pezzi, con Ewing e Larry Johnson fuori per infortunio. Fu il massimo delle beffe per Ewing. La sua squadra era in finale contro San Antonio, dotatissima nel ruolo di centro, dove poteva schierare David Robinson e Tim Duncan. Ewing si accorse che il suo tempo ai Knicks stava terminando: dopo due gravi infortuni subiti non era pi\u00f9 quello di una volta, e il baricentro della squadra si stava spostando verso gli esterni, Allan Houston e Latrell Sprewell. Dopo un'altra stagione in cui i Knicks persero la finale di Conference contro i Pacers, Ewing lasci\u00f2 la squadra per andare a Seattle. Gioc\u00f2 ancora un anno, ad Orlando, dopodich\u00e9 si ritir\u00f2.\nIl ritiro.\nIl 28 febbraio 2003 in una maestosa cerimonia al Madison Square Garden la sua maglia numero 33 \u00e8 stata ritirata. Non ha mai vinto un anello NBA con i Knicks, ma \u00e8 comunque tra i migliori giocatori di sempre della franchigia e uno dei migliori centri della storia dell'NBA (\u00e8 stato inserito nella lista dei 50 migliori giocatori di sempre). Dopo il ritiro, \u00e8 rimasto nell'ambiente del basket ed \u00e8 attualmente allenatore dei Georgetown Hoyas."}
{"id": "38678", "revid": "2098162", "url": "https://it.wikipedia.org/wiki?curid=38678", "title": "Battimenti (musica)", "text": "Nella teoria musicale, in fisica e particolarmente in acustica il battimento \u00e8 la frequenza risultante dalla sovrapposizione di grandezze periodiche, in genere oscillazioni sinusoidali di diversa e vicina frequenza. Si basa sulle propriet\u00e0 del principio di sovrapposizione. Oltre ai campi citati, tutti i fenomeni fisici che prevedono onde risentono del fenomeno del battimento, onde meccaniche ed onde elettromagnetiche comprese; battimenti si verificano, tra l'altro, in materia di elaborazione dei segnali, quando due frequenze di segnale si trovano vicine le une alle altre.\nDescrizione.\nEntrando pi\u00f9 nel dettaglio del fenomeno acustico, al battimento risulta un effetto vibratorio particolare, caratterizzato da rapide ondulazioni acustiche. L'effetto \u00e8 un rafforzamento seguito da un indebolimento del suono a seconda che le frequenze siano in concordanza o in discordanza di fase. I battimenti si distinguono con difficolt\u00e0 negli strumenti a corde percosse come il pianoforte, a causa della breve durata dei suoni. Si rileva con minore difficolt\u00e0 negli strumenti a vento ed a serbatoio d'aria, come ad esempio l'organo, in quanto hanno una sonorit\u00e0 pi\u00f9 ampia. Questo effetto \u00e8 anche facilmente riscontrabile nel cosiddetto vibrato degli archi. Infatti, siccome il vibrato si ottiene spostando leggermente il dito sulla corda del violino, esso causa dei suoni leggermente diversi l'uno dall'altro determinando, con la sovrapposizione delle vibrazioni, i battimenti.\nApproccio fisico.\nSupponiamo di avere due corpi che vibrano simultaneamente, i cui suoni si possano rappresentare con onde sinusoidali con la stessa frequenza e la stessa ampiezza. Queste due onde possono sovrapporsi in diverse maniere: in fase (interferenza costruttiva), in opposizione di fase (interferenza distruttiva), o in una via di mezzo. Essendo il suono risultante la somma dei due suoni, nel primo caso questo sar\u00e0 identico ai primi due, ma di ampiezza doppia (le creste si sommano e le valli si sommano); nel secondo caso non si avr\u00e0 alcun suono risultante (le creste e le valli si compensano in ogni punto annullandosi tra di loro); nel terzo si avr\u00e0 un suono di intensit\u00e0 intermedia, a seconda di quanto \u00e8 lo sfasamento tra i due suoni iniziali. Naturalmente, avendo i due suoni la stessa frequenza, lo sfasamento sar\u00e0 costante nel tempo: se ad esempio la prima cresta del primo suono \u00e8 perfettamente sovrapposta alla prima cresta del secondo, lo stesso avverr\u00e0 per le seconde creste, per le terze e cos\u00ec via (analogamente nel caso di sfasamento arbitrario).\nSupponendo ora che le due frequenze non siano proprio identiche, ma che ci sia una piccola differenza tra di esse, lo sfasamento questa volta non sar\u00e0 pi\u00f9 costante, ma varier\u00e0 nel tempo: se ad esempio le prime creste dei due suoni coincidevano perfettamente (l'intensit\u00e0 totale quindi era il doppio), le seconde non saranno perfettamente sovrapposte, perch\u00e9 una arriver\u00e0 un po' prima dell'altra; per le terze creste questa differenza di fase sar\u00e0 ancora pi\u00f9 marcata e cos\u00ec via, fino a quando la cresta del primo suono non sar\u00e0 sovrapposta a una valle del secondo: i due suoni sono passati in opposizione di fase e l'intensit\u00e0 totale \u00e8 zero. Procedendo ancora in maniera analoga, dopo un certo numero di periodi (dipendente dalla differenza relativa tra le due frequenze iniziali) i due suoni ritorneranno in fase. In altri termini si hanno battimenti quando lo sfasamento (e quindi il tipo di interferenza) tra due suoni di frequenze simili varia nel tempo. Questo meccanismo si vede chiaramente nell'immagine.\nUn'elegante spiegazione matematica del fenomeno si d\u00e0 tramite le formule di prostaferesi: se rappresentiamo i due suoni con due onde sinusoidali di ampiezza unitaria (per semplicit\u00e0), possiamo applicare le formule al suono risultante:\nformula_1\nOve si \u00e8 posto formula_2, formula_3.\nSe formula_4, (cio\u00e8 se formula_5 e formula_6 sono vicine), si pu\u00f2 esprimere la somma dei due suoni come un suono di frequenza intermedia, pari a formula_7, la cui ampiezza sia modulata alla frequenza molto pi\u00f9 bassa formula_8.\nEsempi pratici di battimenti.\nIl fenomeno dei battimenti \u00e8 facilmente riscontrabile se facciamo vibrare contemporaneamente due corpi che hanno fra loro una leggera differenza di frequenza (per esempio di una sola vibrazione al secondo), nel primo istante i due moti arriveranno all'orecchio nella stessa fase di vibrazione; ma dopo mezzo secondo la prima origine sonora avr\u00e0 compiuto mezza vibrazione in pi\u00f9 della seconda e i due moti saranno in fase opposta. Nel successivo mezzo secondo le vibrazioni si rimetteranno gradatamente in fase e l'orecchio ricever\u00e0 nuovamente due moti concordi. \nL'intensit\u00e0 del suono quindi, nell'alternarsi delle diverse fasi osciller\u00e0 continuamente, s\u00ec che nel miscuglio dei due suoni, leggermente disuguali d'altezza, si avr\u00e0, ad intervalli uguali, un susseguirsi di periodici rinforzamenti e di periodici indebolimenti che sono chiamati battimenti.\nVi sono degli strumenti che producono quasi sempre dei battimenti: cos\u00ec sono le campane che, presentando diversit\u00e0 di spessore in diversi punti, producono battimenti assai intensi che conferiscono loro la caratteristica sonorit\u00e0 ondulante.\nSpesso i battimenti sono appositamente impiegati per conseguire effetti speciali; nell'esempio dell'organo, il registro della voce umana \u00e8 formato da due canne non perfettamente intonate, allo scopo di ottenere una specie di tremolio che imita la voce dei cantanti. Anche la voce celeste \u00e8 ottenuta da due canne intonate in modo da ottenere questo effetto.\nSuoni di differenza, addizione.\nSuonando due note contemporaneamente, l'orecchio percepisce note aggiuntive di varie frequenze pari ad opportune somme e differenze delle due note emesse: si parla in questi casi di suoni di combinazione. Fra questi il pi\u00f9 importante da un punto di vista pratico \u00e8 il cosiddetto terzo suono di Tartini, scoperto appunto dal Tartini nel \u2018700. Il celebre violinista constat\u00f2 infatti che suonando un bicordo ad un intervallo di 5\u00aa (ovvero con rapporto di frequenze 3:2) si sentiva al basso un'altra nota la cui frequenza corrispondeva a un numero di vibrazioni pari alla differenza fra quelle dei due suoni originari. Cos\u00ec, ad esempio, se un suono aveva 900 vibrazioni e l'altro 600, il suono ulteriore che si sentiva aveva 300 vibrazioni al secondo ed era, quindi, di un'ottava pi\u00f9 grave di quest'ultimo.\nDa un punto di vista fisico il fenomeno risulta particolarmente evidente suonando due note ad un intervallo di 5\u00aa poich\u00e9 i prodotti di intermodulazione (vedi nel seguito) del second'ordine f2\u2212f1 e del terz'ordine 2f1\u2212f2, che sono normalmente disgiunti, in questo caso coincidono esattamente sommandosi.\nIl fenomeno dei suoni di combinazione \u00e8 ormai noto da oltre mezzo secolo nell'elettronica applicata alle telecomunicazioni dove questi vengono denominati \"prodotti di intermodulazione\": si generano in ogni amplificatore non lineare, ovvero che produce una distorsione sui segnali in ingresso, in particolare quindi anche all'interno del nostro orecchio quando questo percepisce due suoni da sorgenti distinte.\nDue suoni di frequenza formula_9 ed formula_10 sommati in un amplificatore non lineare come il nostro orecchio, producono infatti i prodotti di intermodulazione del second'ordine: formula_11; del terz'ordine: formula_12 e degli ordini successivi; oltre alle armoniche formula_13... multiple delle frequenze fondamentali. \nSono tali frequenze generate all'interno dell'orecchio a produrre i suoni differenza e addizione, i primi a lungo confusi con inesistenti \"armonici inferiori\" o \"ipotoni\".\nTermini come \"ipotoni\", \"suoni di moltiplicazione\", \"subarmonici\", che si trovano sovente in letteratura non hanno alcun significato in fisica. Il fenomeno dei cosiddetti subarmonici, ad esempio, deriva non tanto da un fenomeno fisico reale, quanto da un errore indotto dall'orecchio quando percepisce due suoni da sorgenti distinte producendo al proprio interno i prodotti di intermodulazione sopra citati.\nApplicazioni pratiche.\nIl fenomeno del \"terzo suono\" trova una sua applicazione pratica nella costruzione degli organi: talvolta, invece di costruire canne enormi per frequenze molto basse si creano registri in cui due canne a distanza di quinta suonano contemporaneamente creando l'illusione di un terzo suono pi\u00f9 profondo; tali registri sono spesso riconoscibili per il loro nome, solitamente \"Acustico\", \"Risultante\" o \"Gravissima\". Anche il theremin sfrutta il battimento tra due frequenze non udibili (nel campo degli ultrasuoni) per ottenere un suono udibile e modulabile cambiando la frequenza di una delle due onde.\nI registri di \"Voce umana\", \"Voce celeste\", \"Unda maris\", \"Voce eterea\", \"Timballi\" degli organi e molti registri delle fisarmoniche (il registro \"musette\" tipico della musica francese e del liscio) sfruttano il fenomeno dei battimenti per ottenere un suono pi\u00f9 caldo ed espressivo. Questi registri fanno suonare contemporaneamente due canne (o ance): una intonata correttamente ed una leggermente calante o crescente, in modo da ottenere un certo numero di oscillazioni di intensit\u00e0 al secondo.\nInteressante segnalare che nella pratica operativa dell'accordatura di strumenti musicali gli accordatori non sfruttano i battimenti che si verificano tra i fondamentali ma quelli tra alcuni loro armonici facilmente percepibili. Cos\u00ec ad esempio se vengono suonati in concomitanza un Do3 e un Sol3, il terzo suono armonico del Do3 che \u00e8 un Sol4 \"batte\" col secondo armonico del Sol3 che \u00e8 appunto lo stesso Sol4. In base alla frequenza dei battimenti di questi suoni armonici comuni coincidenti si sono realizzate e si realizzano le accordature dette impropriamente \"ad orecchio\" ma che hanno un profondo connotato scientifico basato sulle leggi della spettroscopia acustica. Le accordature storiche quali la pitagorica e mesotonica, ad esempio, potevano essere effettuate sfruttando le caratteristiche timbriche degli strumenti. Un pianoforte ad esempio non potr\u00e0 mai essere accordato per terze, proprio perch\u00e9 \u00e8 impossibile percepire i battimenti tra il quinto armonico del fondamentale (es. Do3) con il quarto armonico della terza (Mi3), cosa invece possibile per un organo o un clavicembalo, tentativi sperimentali nell'accordatura di un pianoforte col sistema mesotonico dove si utilizzano ben otto intervalli di terza maggiore (5/4) portano ad innumerevoli imprecisioni nella realizzazione degli otto intervalli stessi e nella conseguente realizzazione della quinta del lupo che costituisce il processo operativo finale dell'accordatura stessa. In sostanza, storicamente \u00e8 stato possibile ideare e conseguentemente realizzare certe accordature perch\u00e9 le caratteristiche timbriche (percezione dei suoni armonici) dei vari strumenti consentivano agli accordatori di poterle realizzare con una certa facilit\u00e0\nIntorno al 1965 Pietro Grossi, pioniere della computer music registra un repertorio di eventi sonori nello Studio di Fonologia Musicale di Firenze \"S 2F M\", tra cui una serie di Battimenti. Lo scopo era creare del \"materiale sonoro\" da utilizzare per altre composizioni. \nI Battimenti per\u00f2, possono essere ascoltati anche come opera compiuta, tanto che alcuni, come Albert Mayr uno dei maggiori collaboratori di Grossi all'epoca dello studio \"S 2F M\" di Firenze, si sbilanciano definendoli come una delle \"opere pi\u00f9 affascinanti del secolo scorso\",per la massima espressivit\u00e0 pur nell'essenzialit\u00e0 del suono. \nNel 2019 le frequenze dei Battimenti di Grossi vengono riprese dal musicista Sergio Maltagliati e dal pittore astrattista Romano Rizzato. Maltagliati usa 11 frequenze di suoni, da 395 a 405 Hz (le stesse registrate da Grossi), combinate in base a quanto \"suggerisce\" la pittura di Rizzato. \nToni binaurali.\nI toni binaurali sono dei battimenti che vengono generati direttamente dal cervello quando le due onde sonore vengono ascoltate separatamente tramite degli auricolari (quindi non vi \u00e8 sovrapposizione fisica delle due onde sonore)."}
{"id": "38679", "revid": "7336", "url": "https://it.wikipedia.org/wiki?curid=38679", "title": "Battimenti", "text": ""}
{"id": "38680", "revid": "125746952", "url": "https://it.wikipedia.org/wiki?curid=38680", "title": "Cassandra", "text": ""}
{"id": "38681", "revid": "48344", "url": "https://it.wikipedia.org/wiki?curid=38681", "title": "America del Sud", "text": ""}
{"id": "38686", "revid": "39692", "url": "https://it.wikipedia.org/wiki?curid=38686", "title": "Autotrofi", "text": ""}
{"id": "38688", "revid": "228587", "url": "https://it.wikipedia.org/wiki?curid=38688", "title": "Corda (disambigua)", "text": ""}
{"id": "38689", "revid": "22475", "url": "https://it.wikipedia.org/wiki?curid=38689", "title": "Ardipithecus kadabba", "text": "Ardipithecus kadabba \u00e8 una specie di ominide del genere \"Ardipithecus\", vissuto tra 6 e 5 milioni di anni fa.\nIl 12 luglio 2001 un team di scienziati dell'Universit\u00e0 della California a Berkeley, dalle pagine della rivista \"Nature\", annunciano di aver trovato dei reperti fossili di eccezionale antichit\u00e0: ai resti viene dato il nome Ardipithecus ramidus kadabba. In realt\u00e0 la scoperta, alcuni denti fossilizzati, \u00e8 avvenuta l'anno precedente nella localit\u00e0 di Asa Koma (\"collina rossa\" in amarico), lungo il margine occidentale del medio Auasc, a 289 chilometri da Addis Abeba, ma \u00e8 servito del tempo per analizzare il ritrovamento.\nRitrovamento.\nIl dottor Yohannes Haile-Selassie del Museo di Storia Naturale di Cleveland, appartenente al team di cui sopra, \u00e8 contrario alla teoria vigente secondo la quale il \"kadabba\" sarebbe una sottospecie dell\"Ardipithecus ramidus\". Infatti il ritrovamento nel 2002 sempre ad Asa Koma (Etiopia) di una mascella e di sei denti del \"kadabba\", permette a Haile-Selassie di sostenere che quest'ultimo sia molto pi\u00f9 antico. I reperti infatti sono stati estratti da depositi di roccia vulcanica datata con il metodo Argo/Argo tra i 5,54 e i 5,77 milioni di anni, mentre la specie \"Ardipithecus ramidus\" viene datata a 4,4 milioni di anni fa: ecco perch\u00e9 l\"Ardipithecus kadabba\" pu\u00f2 essere considerata specie ben distinta.\nIl dottor Haile-Selassie descrive il \"kadabba\" come la probabile prima specie del ramo umano subito dopo la separazione evolutiva dalle linee che l'uomo ha in comune con scimpanz\u00e9 e bonobo.\nL\"Ardipithecus kadabba\" mostra la postura eretta e la dimensione di un odierno scimpanz\u00e9; possiede lunghi canini usati probabilmente per combattere, come ancora oggi fanno molte scimmie.\nAltri ritrovamenti, per\u00f2, sono datati allo stesso periodo del \"kadabba\": il \"Sahelanthropus tchadensis\", ritrovato nel 2002 in Ciad, e l\"Orrorin tugenensis\", scoperto in Kenya nel 2001. Secondo il dottor Haile-Selassie i denti dei tre sarebbero molto simili e proverebbero l'appartenenza alla stessa specie, ma l'analisi trova obiezioni nel mondo scientifico."}
{"id": "38691", "revid": "1745361", "url": "https://it.wikipedia.org/wiki?curid=38691", "title": "Corda (musica)", "text": "La corda \u00e8 uno dei pi\u00f9 comuni corpi vibranti utilizzati negli strumenti musicali per produrre i suoni. Tesa fra le estremit\u00e0 e sollecitata, si mette in vibrazione ed emette al mezzo circostante delle onde sonore.\nMateriali.\nIl materiale usato per la costruzione di corde musicali \u00e8 abbastanza vario: budello di pecora, metallo, spesso acciaio armonico, con un'anima rivestita utilizzando spirali in bronzosincato fosforoso per le note pi\u00f9 basse. Sono utilizzate anche corde in nylon, in seta rivestita di metallo, PVDF (anche detto Polivinilidenfluoruro, Fluorocarbonio o Fluorocarbon) e altri materiali sintetici.\nSollecitazione della corda.\nIl modo con cui la corda viene messa in vibrazione pu\u00f2 essere di tre generi:\nIl punto della corda che viene utilizzato per iniziare la vibrazione influenza il tipo di onda che si forma: se la vibrazione inizia vicino al centro, il suono risultante \u00e8 generalmente pi\u00f9 morbido, caratterizzato dalla prevalenza dell'armonica fondamentale; nel caso opposto, quando la corda viene messa in vibrazione da un punto vicino alla sua estremit\u00e0 il suono \u00e8 pi\u00f9 secco e hanno la prevalenza le armoniche pi\u00f9 alte.\nSuono prodotto.\nDiminuendo la lunghezza della corda, ad esempio per met\u00e0, si ottiene un suono uguale al precedente come tono, ma pi\u00f9 alto di un'ottava: la corda vibra con una frequenza doppia. Se scorciamo ancora la corda, ancora a met\u00e0, quindi un quarto rispetto al primo tentativo, avremo un suono ancora pi\u00f9 alto: la corda vibra con una frequenza quadrupla. Questa \u00e8 la definizione dell'\u00abaltezza\u00bb del suono, che cambia con la frequenza. La frequenza alla quale la nostra corda vibra pu\u00f2 essere regolata anche modificando la tensione applicata alle estremit\u00e0: al crescere della tensione, aumenta anche la frequenza e quindi la tonalit\u00e0 del suono prodotto.\nPer variare il \u00abvolume\u00bb, \u00e8 necessario variare con l'energia posseduta dalle onde sonore o la loro intensit\u00e0: questo \u00e8 possibile farlo pizzicando o colpendo la corda con maggiore forza, oppure dimensionando un'opportuna cassa di risonanza.\nIl suono prodotto da una singola corda \u00e8 migliorabile da un punto vista acustico con un ulteriore accorgimento, basato sul fenomeno dei battimenti, utilizzando quindi due o tre corde con frequenza di vibrazione molto vicina, ma non identica.\nCorda negli strumenti ad arco.\nAnticamente le corde erano realizzate in budello (ovino, o di altro animale), che nel XVII secolo ha iniziato ad essere rivestito con un filo metallico per poter realizzare corde basse pi\u00f9 sottili e quindi pi\u00f9 responsive. Per la fasciatura si utilizzano diversi metalli, come rame (nelle corde antiche) e argento, affiancati successivamente da alluminio, cromo, oro, tungsteno (usato solitamente nelle mute moderne per la IV corda di viola e violoncello). Nelle corde moderne, inoltre, le due estremit\u00e0 sono fasciate con un rivestimento colorato che aumenta l'aderenza sul pirolo e permette di distinguere a colpo d'occhio, tramite i colori stessi, il produttore e il modello di corda, ma anche la tensione o il calibro.\nAlla fine del XIX secolo sono state introdotte le corde in acciaio armonico (inizialmente solo il mi del violino, gradualmente anche le altre), la cui diffusione \u00e8 stata per\u00f2 abbastanza limitata fino alla prima guerra mondiale, durante la quale vi era difficolt\u00e0 nel reperire materiale di qualit\u00e0 per la fabbricazione di corde in budello. Le corde metalliche si sono diffuse prima in America (dove era pi\u00f9 difficile reperire corde in budello europee di buona fattura) e solo pi\u00f9 lentamente nel vecchio continente. La nuova tipologia di corde non era inizialmente ben vista ed \u00e8 stata tenuta in scarsa considerazione per diverso tempo, affermandosi quando per necessit\u00e0 hanno iniziato a farne uso grandi violinisti, come Heifetz, Kreisler e Thibaud.\nLe corde in acciaio presentano alcuni vantaggi rispetto al budello. Questo infatti ha tempi di assestamento dopo l'installazione abbastanza lunghi e l'accordatura \u00e8 poco stabile, risentendo soprattutto delle variazioni di umidit\u00e0 e temperatura atmosferiche. Le corde in acciaio si assestano molto rapidamente, tengono bene l'accordatura, risentendo poco delle variazioni climatiche ambientali, hanno una durata maggiore e costano molto meno delle corde in budello. Negli anni settanta del XX secolo sono state introdotte le corde in materiale sintetico (tipicamente perlon o polimeri simili), che hanno un suono pi\u00f9 morbido rispetto all'acciaio e una buona tenuta dell'accordatura. Tuttavia le corde sintetiche, e ancor di pi\u00f9 le corde in acciaio, hanno un timbro pi\u00f9 povero rispetto al budello, che infatti viene ancora impiegato da molti professionisti.\nFissaggio e accordatura.\nIl fissaggio delle corde alla cordiera pu\u00f2 essere realizzato in vario modo. Anticamente le corde in budello venivano fissate direttamente dal musicista, che realizzava un nodo ad asola o direttamente intorno alla cordiera, avendo cura di annodare su s\u00e9 stessa o bruciacchiare l'estremit\u00e0 libera oltre il nodo, per evitarne lo sfilacciamento. Si \u00e8 poi diffusa la pratica di realizzare gi\u00e0 in fabbrica l'asola per il fissaggio e successivamente \u00e8 stato introdotto un sistema di fissaggio pi\u00f9 pratico, usato sulle corde in acciaio o sintetiche e diffusosi poi anche sulle moderne corde in budello, alla cui estremit\u00e0 viene fissato entro l'asola un pallino o cilindretto metallico, il quale va ad incastrarsi sotto l'intaglio della cordiera o nel braccio del tiracantino.\nL'accordatura viene eseguita tramite i piroli. Sulla cordiera possono essere anche montati dei tiracantini che permettono di ottenere pi\u00f9 facilmente un'accordatura precisa. I professionisti di solito impiegano il tiracantino solo sulla prima corda (da cui anche il nome stesso di tiracantino), mentre di solito vengono usati su tutte e quattro le corde dai violisti alle prime armi, essendo molto pi\u00f9 semplici da usare rispetto ai piroli. I tiracantini sono inoltre poco efficaci con le corde in budello per via della loro corsa limitata, che spesso non basta a coprire le oscillazioni d'intonazione di questo tipo di corde, e per gli spigoli che possono facilmente sfibrare e tagliare la corda. Per questo motivo si preferisce solitamente farne uso solo sulle corde in acciaio o su quelle sintetiche.\nUn altro metodo per effettuare correzioni temporanee all'accordatura consiste nell'alterare manualmente la tensione corda, tirandola lateralmente con un dito per abbassarla oppure premendo con un dito la porzione di corda nel cavigliere, tra il capotasto ed il pirolo, per alzarla. Queste correzioni sono solitamente poco stabili e non sono un buon modo per accordare, ma possono essere usate come artifizio di emergenza mentre si suona su uno strumento che si \u00e8 scordato, in attesa di un momento opportuno per ripristinare correttamente l'accordatura con i piroli."}
{"id": "38693", "revid": "123830953", "url": "https://it.wikipedia.org/wiki?curid=38693", "title": "Clavicordo", "text": "Il clavicordo o clavicordio \u00e8 uno strumento musicale a corde, dotato di tastiera. \u00c8 stato uno dei protagonisti del panorama musicale europeo per pi\u00f9 di quattrocento anni, ovvero dal XIV secolo al XVII secolo ed oltre.\nStoria.\nLe origini del clavicordo non sono affatto chiare. Sembra certo che abbia origine dal monocordo, strumento probabilmente inventato da Pitagora di Samo nel VI secolo a.C. (e comunque di certo esistente ai suoi tempi) per studi di acustica e successivamente divenuto, soprattutto nel Medioevo, un vero e proprio strumento musicale, come risulta dal \"Roman de Brut\" del 1157, dove viene indicato con il termine \"monacorde\". Nel poema \"Der Minne Regel\" di Eberhard Cersne vengono menzionati tanto il monocordo quanto il clavicordo.\nSuccessivamente, il clavicordo viene menzionato in trattati di Georgius Anselmi (1434), di Henri Arnault de Zwolle (1435 circa) e di Ramis de Pareja (1482). Da questi scritti appare chiaro che il clavicordo aveva subito una certa evoluzione, almeno a partire dagli inizi del XV secolo: viene descritto come munito di dieci corde e dotato di tastiera cromatica. Essendo munito di pi\u00f9 corde, il clavicordo era adatto ad essere utilizzato sia in modo melodico che armonico, divenendo presto strumento di esercizio per organisti. Era, peraltro, adatto a servire all'insegnamento della musica e i suoi costi di costruzione risultavano contenuti.\nPare che le corde di questo nuovo tipo di clavicordo sorto nel XV secolo fossero tutte di uguale lunghezza e sezione, anche se le esperienze fatte con altri strumenti, quali cetre e salteri avevano suggerito di migliorare il suono variando appunto questi valori. Nel tempo aument\u00f2 l'estensione, fino a raggiungere una gamma di quattro ottave, mentre fu raddoppiato il numero delle corde, con coppie accordate all'unisono.\nDel clavicordo esiste un'illustrazione e una descrizione ad opera di Sebastian Virdung (1511), ma l'esemplare pi\u00f9 antico giunto a noi fu costruito da Domenico di Pesaro nel 1543: \u00e8 oggi conservato al Museo degli Strumenti dell'Universit\u00e0 di Lipsia. Il clavicordo di Virdung sembra munito di non pi\u00f9 di tredici o quattordici coppie di corde unisone, le gravi in ottone e le acute in acciaio. Quello di Domenico di Pesaro ha ventidue corde e un'estensione di quattro ottave. Negli affreschi pordenoniani della basilica di Santa Maria di Campagna a Piacenza \u00e8 raffigurato un clavicordo (forse una spinetta).\nVerso la fine del XVI secolo, la tastiera del clavicordo era divenuta interamente cromatica, mentre l'estensione raggiungeva le quattro ottave e mezzo, corrispondente a quella consueta ad altri strumenti a tastiera in uso nell'epoca. La cassa su cui veniva montato lo strumento misurava circa 130 cm per 30 di profondit\u00e0.\nLe raccolte di sonate, fantasie e rond\u00f2 di Carl Philipp Emanuel Bach, pubblicate tra il 1779 e il 1787, rappresentano il canto del cigno del clavicordo.\nFunzionamento e caratteristiche tecniche.\nIl clavicordo emette un suono molto discreto; piccoli clavicordi sono adatti solo come strumenti da studio; grandi clavicordi \"liberi\" possono sostenere concerti in piccole sale e reggere un pubblico fino a circa 100 persone. Il suo repertorio \u00e8 quello del clavicembalo, nei limiti delle possibilit\u00e0 tecniche della tastiera singola e della sua estensione, sebbene alcuni clavicordi del primo '800 superavano l'estensione del clavicembalo, avendo anche 6 ottave. Il clavicordo, a differenza del clavicembalo, \u00e8 uno strumento dotato di dinamica sonora, mentre negli strumenti a pizzico non sono possibili variazioni dinamiche tramite il tocco, motivo per cui spesso i clavicembali hanno due tastiere (una per il piano e una per il forte).\nAll'estremit\u00e0 di ciascun tasto del clavicordo \u00e8 collocato un piccolo dispositivo metallico in ottone, chiamato \"tangente\", secondo un meccanismo di leva di primo tipo. La tangente ha un duplice scopo: divide la corda (funzionando quindi come una sorta di ponticello) e la mette in vibrazione, causando la produzione del suono.\nA differenza che nel pianoforte, in cui il martello una volta percossa la corda torna indietro, nel clavicordo la tangente, finch\u00e9 non si lascia il tasto, resta appoggiata alla corda e fa perdurare il suono. Delle due sezioni in cui la corda \u00e8 divisa dalla tangente, una sola entra in vibrazione, in quanto l'altra \u00e8 opportunamente avvolta da un panno. Questo panno funge anche da smorzatore del suono una volta che la tangente si allontana dalla corda. Il suono del clavicordo \u00e8 piuttosto tenue: la tangente \u00e8 infatti leggera e breve \u00e8 la distanza da essa percorsa. Il timbro \u00e8 assai ricco, poich\u00e9 tutti gli armonici sono presenti nel suono, proprio perch\u00e9 la corda \u00e8 colpita ad una sua estremit\u00e0.\nSpesso i clavicordi erano costruiti in modo da poter azionare pi\u00f9 tasti su una sola corda, ottenendo cos\u00ec note diverse sulla medesima corda: il numero complessivo delle corde poteva cos\u00ec essere inferiore al numero dei tasti, con conseguente economia nella costruzione, riduzione delle dimensioni dello strumento e rapidit\u00e0 nell'accordatura; lo svantaggio \u00e8 che finch\u00e9 la tangente di un tasto \u00e8 a contatto della corda non \u00e8 possibile suonare un'altra nota il cui tasto agisce su quella stessa corda. Questo genere di clavicordo veniva definito \"legato\" (\"gebunden\", in tedesco).\nLa \"Bebung\".\nIl clavicordo \u00e8 sprovvisto di un sistema di scappamento come si ritrova sul pianoforte; per questo motivo la tangente, finch\u00e9 il tasto non viene rilasciato, resta a contatto della corda, creando un nodo sulla corda che vibra. Se, mantenendo il tasto premuto, si esercita una serie di micropressioni consecutive (la cui velocit\u00e0 \u00e8 decisa dal gusto dell'esecutore), la tangente premer\u00e0 sulla corda con forza variabile ritmicamente, tendendola ulteriormente a ogni pressione: questa tensione innalza il suono prodotto e crea un effetto di vibrato. Questo vibrato, che non si pu\u00f2 realizzare in nessun altro cordofono a tastiera, \u00e8 generalmente chiamato con il termine tedesco di \"Bebung\"."}
{"id": "38695", "revid": "1446238", "url": "https://it.wikipedia.org/wiki?curid=38695", "title": "Targhe d'immatricolazione dell'Estonia", "text": "Le targhe d'immatricolazione dell'Estonia sono utilizzate per identificare i veicoli immatricolati nel Paese baltico.\nCaratteristiche.\nLe targhe estoni ordinarie misurano 520 \u00d7 113 mm; sono composte da tre cifre, una spaziatura e tre lettere (escluse Q, \u00c4 e \u00d6). Il sistema, introdotto il 21 dicembre 1991, \u00e8 molto simile a quello usato in Svezia. Dal 1\u00ba maggio 2004, in conformit\u00e0 agli standard europei, sulla sinistra di ogni targa \u00e8 visibile la banda blu con le dodici stelle in cerchio dell'Unione europea e la sigla automobilistica internazionale EST.Dal 1993 la prima lettera indica la contea di provenienza; fino al 30/04/2004 tra cifre e lettere, su un bollino adesivo colorato, erano scritte in verticale le ultime due cifre dell'anno di immatricolazione.\nVarianti.\nLe targhe per rimorchi (le cui dimensioni sono 420 \u00d7 110 mm) avevano tre cifre e due lettere fino al 30/11/2008; dal 1\u00ba dicembre 2008 le lettere sono tre, la prima delle quali \u00e8 una Y, la seconda una H o una J.\nLe targhe per motocicli misurano 177 \u00d7 101 mm e sono costituite da due cifre anteposte o (da giugno 2020) posposte a due lettere; quelle per i ciclomotori, introdotte a luglio 2011, hanno le medesime dimensioni ma sono formate da tre cifre ed una lettera nere su fondo verde chiaro (es.: 123A).\nFin da novembre 1992 si possono richiedere targhe personalizzate, con combinazioni a piacere composte anche da sole lettere o cifre (il limite massimo di caratteri \u00e8 sei), o di formato americano (302 \u00d7 152 mm), il cui blocco alfanumerico \u00e8 costituito da due cifre e tre lettere, la prima delle quali \u00e8 una Z o, solamente nei rimorchi, una H. Non sono molto diffuse a causa del loro costo, che varia da 470 a 1.350\u20ac.\nLa serie alfanumerica per macchine agricole, macchine operatrici e quad consiste in quattro cifre a sinistra o in alto, due lettere a destra o in basso, la prima delle quali \u00e8 una E o, dalla met\u00e0 degli anni Dieci per esaurimento delle combinazioni, una T. Per i veicoli suddetti \u00e8 possibile richiedere l'apposito formato ridotto (dimensioni: 212 \u00d7 135 mm).\nLe targhe di transito, cio\u00e8 fissate provvisoriamente su veicoli da esportare o importare, sono riconoscibili per i caratteri rossi in campo bianco o argento: due lettere progressive, partendo da \"AB\" per le autovetture e i camion e da \"UB\" per le altre categorie di veicoli, sono seguite da un trattino e un numero di quattro cifre (tre nei rimorchi, motoveicoli e ciclomotori).\nNelle targhe diplomatiche le prime due cifre dopo le lettere identificano lo Stato o l'Organizzazione internazionale.\nLe vetture ufficiali del Presidente della Repubblica si distinguono per lo stemma nazionale al centro su sfondo bianco; non ci sono lettere n\u00e9 cifre, ma solamente la banda blu a sinistra.\nLe targhe dei veicoli storici, immatricolati da almeno 35 anni, sono nere e composte da una sola lettera (che nei motocicli e ciclomotori \u00e8 sempre una M) seguita da tre cifre bianche. Da ottobre 2008 non \u00e8 pi\u00f9 presente la banda blu \nCodici speciali.\n\"Quelli terminati sono scritti in grassetto e corsivo, x = lettera variabile.\" "}
{"id": "38701", "revid": "1996533", "url": "https://it.wikipedia.org/wiki?curid=38701", "title": "Istmo", "text": "L'istmo (dal greco antico che significa \"collo\") \u00e8 una sottile lingua di terra, bagnata su entrambi i lati da ingenti masse d'acqua appartenenti a oceani, mari o laghi, che congiunge tra loro due territori pi\u00f9 vasti di cui uno continentale e l'altro generalmente insulare o anch'esso continentale. Se uno dei due territori congiunti \u00e8 per vastit\u00e0 tale da essere considerato, in assenza dell'istmo, un'isola, tale ammasso di terra verr\u00e0 considerato una penisola, non essendo interamente circondato dalle acque. Un istmo \u00e8 il concetto opposto di uno stretto: l'istmo collega tra loro due vasti territori; mentre lo stretto collega tra loro due masse d'acqua.\nDescrizione.\nC'\u00e8 un istmo che unisce due continenti:\nC'\u00e8 un istmo che unisce le due parti del continente americano:\nAltri istmi noti sono:\nGli istmi sono posti in cui molto spesso vengono costruiti canali per mettere in comunicazione le due distese d'acqua. I pi\u00f9 famosi sono il canale di Panama ed il canale di Suez. Il primo mette in comunicazione l'Oceano Atlantico con l'Oceano Pacifico evitando la circumnavigazione dell'America per passare da un oceano all'altro; il secondo mette in comunicazione il Mar Mediterraneo con il Mar Rosso prima e con l'Oceano Indiano poi, mettendo in comunicazione navale l'Europa e l'Asia ed evitando cos\u00ec la circumnavigazione dell'Africa.\nCi sono posti in cui, a causa delle maree, l'istmo \u00e8 temporaneo e la penisola diventa per alcuni momenti di alcuni giorni un'isola completamente circondata dalle acque. Forse il pi\u00f9 famoso esempio \u00e8 Mont Saint Michel, in Bretagna (Francia), che in alcuni periodi, dipendenti dalle fasi lunari, trasforma la penisola in un'isola."}
{"id": "38702", "revid": "122664425", "url": "https://it.wikipedia.org/wiki?curid=38702", "title": "Salterio", "text": "Salterio pu\u00f2 essere:"}
{"id": "38703", "revid": "122275619", "url": "https://it.wikipedia.org/wiki?curid=38703", "title": "Ottava (musica)", "text": "In musica, un'ottava (a volte abbreviato 8a o 8va) \u00e8 l'intervallo di 8 note posizionate a frequenza diversa nella scala musicale. Nella scala diatonica, le frequenze intermedie sono altre sei note. L'intervallo, contando le estremit\u00e0, \u00e8 composto da 8 note, da cui il nome. \nPer esempio, il \"la\" centrale ha frequenza 440\u00a0Hz, il \"la\" posto un'ottava sopra ha frequenza 880\u00a0Hz, quello un'ottava sotto ha frequenza 220\u00a0Hz. Il rapporto tra le frequenze di due note all'estremit\u00e0 di un'ottava \u00e8 perci\u00f2 di 2 a 1.\nL'ottava \u00e8 un intervallo pi\u00f9 semplice dell'unisono. \u00c8 l'intervallo che ricorre quando una donna e un uomo cantano la stessa melodia, quindi \u00e8 presente nella totalit\u00e0 dei sistemi musicali. L'orecchio umano tende a sentire due note separate da un'ottava come se fossero \"uguali\". Per questa ragione, alle note distanti un'ottava \u00e8 dato lo stesso nome nel sistema di notazione occidentale.\nNella scala cromatica l'intervallo di un'\"ottava\" \u00e8 di 13 note, contando le estremit\u00e0. Nel sistema musicale occidentale l'ottava \u00e8 divisa in 12 semitoni (vedi teoria musicale). Questi semitoni di solito sono equi-spaziati nel metodo noto come temperamento equabile.\nLa notazione musicale prevede che in alcuni casi, per facilitare la lettura all'esecutore, una parte di un brano possa essere trascritta all'ottava inferiore o superiore, evitando cos\u00ec troppi tagli addizionali. Succede ad esempio con la parte dei pedali dell'organo, oppure con le parti vocali destinate ai tenori, che vengono trascritte all'ottava superiore. Per lo stesso motivo, alcuni strumenti musicali sono traspositori di ottava e si scrivono sempre un'ottava sopra o sotto."}
{"id": "38704", "revid": "1893", "url": "https://it.wikipedia.org/wiki?curid=38704", "title": "Biiezione", "text": ""}
{"id": "38705", "revid": "92723", "url": "https://it.wikipedia.org/wiki?curid=38705", "title": "Passione di Ges\u00f9", "text": "Con Passione di Ges\u00f9 si intende la morte di Ges\u00f9 Cristo che, dopo essere stato giudicato, fu crocifisso. Insieme all'Incarnazione e alle successive Risurrezione e Ascensione, costituisce uno dei misteri centrali del Cristianesimo.\nGli avvenimenti della Passione vengono celebrati dai cristiani di tutto il mondo nella \"Settimana santa\" (la settimana che precede la Pasqua).\nLe \"narrazioni della Passione\", in latino \"Passio\", hanno origine dai Vangeli. L'uso sottende la radice etimologica, dal verbo latino \"patior\", \"patire\" inteso come \"soffrire\". In seguito il termine si \u00e8 esteso per indicare il racconto del supplizio subito dai martiri.\nAvvenimenti.\nI vangeli canonici rappresentano le principali fonti relative agli avvenimenti del processo e della passione di Ges\u00f9. Si nota tra i vangeli una sostanziale concordanza negli eventi narrati ma anche differenze, in particolare relativamente alla cronologia.\nCronologia tradizionale.\nSecondo la tradizione cristiana, fondata soprattutto sui tre vangeli sinottici, la Passione di Ges\u00f9 si svolse secondo le seguenti tappe:\nEsistono alcune discrepanze nella cronologia evangelica, specialmente tra Giovanni e i sinottici (vedi sotto).\nCronologia lunga.\n\u00c8 stata recentemente avanzata una cronologia alternativa, basata sull'ipotesi che Ges\u00f9 abbia seguito per la cena pasquale il \"calendario delle settimane\", utilizzato a Qumran dagli Esseni, secondo il quale la Pasqua cadeva di mercoled\u00ec. In effetti, i vangeli narrano le varie fasi successive della Passione, ma non affermano mai esplicitamente a quali intervalli di tempo esse si siano succedute. L'unico dato affermato esplicitamente \u00e8 la morte nella vigilia del sabato (che modernamente chiamiamo il venerd\u00ec). La Passione si sarebbe quindi svolta nell'arco di pi\u00f9 giorni: Ges\u00f9 avrebbe celebrato la Pasqua e sarebbe stato arrestato al marted\u00ec sera, quindi nei due giorni successivi si sarebbe svolto il processo davanti ai vari consessi (sinedrio, Pilato, Erode, Pilato) conclusosi con la sua crocifissione e morte il venerd\u00ec. &lt;br&gt;Gli esegeti curatori del \"Nuovo Grande Commentario Biblico\" ritengono, comunque, che i \"tentativi di armonizzare le due tradizioni, sostenendo che la versione giovannea seguiva un calendario esseno, secondo il quale la Pasqua iniziava al marted\u00ec sera e che il processo a Ges\u00f9 era durato pi\u00f9 di due giorni, non hanno nessuna conferma nella narrazione\" e sottolineano come invece l'ipotesi pi\u00f9 verosimile sia che le fonti della comunit\u00e0 giovannea differissero da quelle dei sinottici, riportando che \"Ges\u00f9 era stato crocifisso il venerd\u00ec 14 di Nisan, il giorno prima della Pasqua\".\nSinossi evangelica.\nLa narrazione della Passione di Cristo \u00e8 contenuta nei seguenti capitoli dei vangeli canonici:\nCiascun evangelista presenta la passione di Ges\u00f9 in maniera corrispondente alla sua cristologia:\nVerosimilmente ci sono altri racconti della passione nei vangeli apocrifi, che sono testi molto pi\u00f9 tardi (III-IV secolo). Sono quindi ritenuti pi\u00f9 incerti nei dati storici che forniscono, e in essi la prospettiva teologica assume una rilevanza ancora maggiore che nei vangeli canonici.\nDiscrepanze nei racconti evangelici.\nEsistono alcune discrepanze che a detta di alcuni autori sarebbero difficilmente conciliabili tra le narrazioni della passione di Ges\u00f9 dei quattro vangeli, in particolare tra la narrazione di Marco (su cui si basano anche gli altri due sinottici, Matteo e Luca) e quella di Giovanni.\nDifferenze nella cronologia.\nLa principale differenza riguarda la data della crocifissione: in Marco Ges\u00f9 muore il 15 nisan, in Giovanni il giorno prima, il 14 nisan. Gli autori antichi lavoravano spesso senza poter consultare archivi o dati ufficiali, il che in parte spiega i margini di incertezza con cui devono confrontarsi gli studiosi moderni.\nGiovanni si discosta da Marco anche in merito all'ora in cui Ges\u00f9 venne crocifisso: infatti, secondo il Vangelo di Marco la crocifissione fu alle 9 di mattina, mentre secondo quello di Giovanni avvenne successivamente al mezzogiorno, ovvero oltre tre ore dopo; anche gli esegeti del \"Nuovo Grande Commentario Biblico\" evidenziano che \"la cronologia di Marco \u00e8 in conflitto con quella di Gv19,14, secondo la quale Ges\u00f9 venne condannato \u00abcirca all'ora sesta\u00bb (mezzogiorno)\" e quindi venne crocifisso solo dopo tale condanna e la successiva salita al Calvario, mentre Marco fa riferimento alle 9 di mattina proprio per l'ora della crocifissione. Qualche copista, nei primi secoli, avrebbe tentato di correggere l'incongruenza nel passo di Giovanni, mutando il riferimento temporale da \"\"ora sesta\", cio\u00e8 mezzogiorno, a \"ora terza\"\", cio\u00e8 le 9 di mattina, per renderlo omogeneo con il passo di Marco.\nIn tutti i vangeli canonici, la morte di Ges\u00f9 avviene in occasione della festa della Pasqua ebraica, la \"Pesach\". Questa festa, che ricordava l'uscita degli Ebrei dall'Egitto narrata nel libro dell\"'Esodo\", prevedeva un giorno di preparazione alla festa, la cena della Pasqua e il giorno di Pasqua. Nel giorno di preparazione della Pasqua, gli Ebrei portavano un agnello al Tempio (o pi\u00f9 frequentemente lo acquistavano l\u00ec) per farlo sacrificare, poi tornavano a casa e preparavano una cena particolare carica di simboli collegati all'esodo (carne di agnello, erbe amare per ricordare la schiavit\u00f9 in Egitto, pane azzimo per ricordare la fretta nell'uscita dall'Egitto, e diverse coppe di vino rituali). Giunto il tramonto, che secondo la tradizione in vigore presso gli Ebrei indicava l'inizio del giorno di Pasqua, si consumava il pasto pasquale.\nIn Marco le preparazioni per l'ultima cena avvengono il giorno prima di \"Pesach\" (): l'ultima cena \u00e8 quindi la cena di \"Pesach\", consumata alla sera, quando \u00e8 iniziato il giorno della \"Pesach\" (). Giovanni, invece, fa coincidere l'ultima cena con il pasto precedente a quello della festa di \"Pesach\" (): narra infatti che il pasto di \"Pesach\" deve essere ancora consumato (), e che coloro che arrestarono Ges\u00f9 non vollero entrare nel pretorio di Pilato per non diventare ritualmente impuri e poter quindi mangiare il pasto di \"Pesach\" (); si dice inoltre, quando Pilato consegna Ges\u00f9 ai giudei, che \u00abera la Preparazione della Pasqua\u00bb ().\nQuesta differenza ha un significato teologico. Mentre in Marco Ges\u00f9 mangia con i propri discepoli il pasto della Pasqua ebraica la sera prima di morire, durante il quale istituisce l'eucaristia, in Giovanni Ges\u00f9 \u00e8 identificato con l'agnello di Dio, e infatti muore sulla croce proprio nel momento in cui gli agnelli della Pasqua sono sacrificati nel tempio (\"Vangelo secondo Giovanni\", ); questo implica anche che l'ultima cena descritta in Giovanni non \u00e8 la cena di Pasqua, come indicato in Marco.\nGli studiosi sono divisi riguardo alla scelta della versione pi\u00f9 corretta storicamente tra le due. Quelli che sostengono la versione di Giovanni fanno riferimento all'improbabilit\u00e0 che si tenessero giudizi ed esecuzioni durante la festa pi\u00f9 importante degli Ebrei e affermano che la celebrazione della cena di Pasqua non sembra essere compatibile con la parte centrale del racconto di Marco () e di quelli delle altre tradizioni sull'ultima cena (\"Prima lettera ai Corinzi\", ; \"Didach\u00e9\", 9-10). Coloro che sostengono la datazione di Marco affermano che non sarebbe spiegabile il motivo per il quale l'autore avrebbe dovuto rimuovere la connessione tra Ges\u00f9 e gli agnelli della \"Pesach\" e che la versione di Marco \u00e8 quella pi\u00f9 antica e meno carica di argomenti teologici successivi.\nGli esegeti del \"Nuovo Grande Commentario Biblico\" sottolineano che la discrepanza tra le due cronologie, giovannea e sinottica, \"suscita notevoli problemi\" e ritengono che sia corretta solo quella riportata da Giovanni - ovvero che Ges\u00f9 mor\u00ec il giorno prima, quello della Preparazione, e non durante la Pasqua come indicato dai sinottici - anche \"perch\u00e9 \u00e8 difficile pensare che i sommi sacerdoti e gli scribi si siano comportati cos\u00ec come fecero, il primo giorno di Pasqua\"; di analogo parere sono lo storico John Dominic Crossan, tra i cofondatori del Jesus Seminar, e lo storico e teologo Rudolf Bultmann.\nUn'altra divergenza si verificherebbe per il fatto che secondo Marco e Matteo il sinedrio si riun\u00ec due volte - una di notte e una al mattino - mentre, secondo Luca, una volta sola al mattino. Gli esegeti curatori del \"Nuovo Grande Commentario Biblico\" evidenziano come \"il racconto lucano del processo differisce notevolmente da quello di Marco\" e gli studiosi dell'interconfessionale Bibbia TOB sottolineano come \"questa seduta del mattino [di Luca] corrisponde a quella della notte in Mt e Mc\"; i citati studiosi del Commentario ritengono come la discrepanza storica sia spiegabile secondo la teologia lucana che avrebbe modificato gli eventi al fine \"di descrivere un solenne, valido e formale processo di Israele contro Ges\u00f9\", in quanto \"Luca sottolinea il fatto che Ges\u00f9, profeta di Dio, viene respinto dall'intero gruppo dirigente di Israele\" e aggiungono come \"questa tendenza faceva probabilmente parte dello sforzo generale dei cristiani di diminuire il coinvolgimento dei Romani nella morte di Ges\u00f9 e di accrescere quello dei Giudei\". &lt;br&gt; Il Vangelo secondo Giovanni - secondo gli esegeti della \u00c9cole biblique et arch\u00e9ologique fran\u00e7aise (i curatori della Bibbia di Gerusalemme) - a differenza dei sinottici, ritiene invece che non vi fu alcun processo davanti al sinedrio prima che Ges\u00f9 fosse consegnato a Pilato e \"il sinedrio si riunir\u00e0 effettivamente e decider\u00e0 la morte di Ges\u00f9, ma molto prima del suo arresto e in sua assenza\".\nAltre differenze.\nTale episodio pu\u00f2 essere quindi visto come non storico ma simbolico, ovvero la rimozione del velo \"che separava da Dio tutti eccetto i sacerdoti [e] in Ges\u00f9, ora, tutti hanno accesso a Dio\"\nStrumenti della Passione.\nGli strumenti della Passione sono quegli oggetti che, secondo la tradizione, furono usati per la crocifissione di Ges\u00f9, come la croce, i chiodi, la corona di spine.\nSecondo un'antica tradizione cristiana, gli strumenti della Passione furono ritrovati nel IV secolo da Elena, madre dell'imperatore Costantino I, poi considerata santa anche per questo motivo. Oggi diverse chiese in varie parti d'Europa affermano di possedere alcuni di questi oggetti.\nLa Passione nella tradizione e nell'arte.\nLa \"Via Crucis\".\nLa \"Via Crucis\" \u00e8 un pio esercizio della Chiesa cattolica, con il quale i cristiani ricordano in preghiera il cammino di Ges\u00f9 verso il Golgota portando la sua croce. Essa si compone tradizionalmente di 14 stazioni, ognuna delle quali rievoca un momento della Passione (alcuni di questi sono attestati dai Vangeli, altri sono tramandati dalla tradizione).\nEpisodi della Passione nell'arte.\nInnumerevoli sono le opere d'arte che ritraggono episodi della Passione. Tra i pi\u00f9 rappresentati:"}
{"id": "38708", "revid": "80084", "url": "https://it.wikipedia.org/wiki?curid=38708", "title": "Superconduzione", "text": ""}
{"id": "38711", "revid": "6923", "url": "https://it.wikipedia.org/wiki?curid=38711", "title": "Grammo", "text": "Il grammo (simbolo: g) \u00e8 un'unit\u00e0 di misura della massa. Esso equivale a un millesimo di chilogrammo, l'unit\u00e0 base del SI. Il suo nome deriva dalla parola greca \"gr\u00e1mmax\" (piccolo peso).\nStoria.\nIl grammo entr\u00f2 a far parte del sistema metrico francese il 1\u00ba agosto 1793, definito come la massa di un centimetro cubo () di acqua alla temperatura di e a pressione atmosferica standard. Questa particolare temperatura venne scelta poich\u00e9 per essa l'acqua possiede la sua massima densit\u00e0.\nIl 7 aprile 1795 fa la sua comparsa il chilogrammo, come suo multiplo (1\u00a0kg = 1\u00a0000\u00a0g).\nTale definizione era difficile da realizzare accuratamente, anche perch\u00e9 la densit\u00e0 dell'acqua \u00e8 legata in parte alla pressione, e l'unit\u00e0 di pressione include la massa tra i fattori, introducendo una dipendenza circolare nella definizione del chilogrammo.\nPer evitare questo problema, il chilogrammo venne ridefinito come la massa \"precisa\" di una particolare massa standard, creata per approssimare la definizione originale e realizzata nel 1875. Il prototipo internazionale del chilogrammo (\"Le Grand Kilo\"), un cilindro retto a base circolare che misura 39\u00a0mm in altezza e diametro, composto da una lega di platino e iridio, \u00e8 conservato al \"Bureau International des Poids et Mesures\" (Ufficio internazionale dei pesi e delle misure) presso il pavillon de Breteuil a S\u00e8vres, Francia.\nNell'odierno SI il grammo non \u00e8 pi\u00f9 un'unit\u00e0 base, ma \u00e8 stato sostituito dal chilogrammo. Da esso oggi eredita la propria definizione, in qualit\u00e0 di suo sottomultiplo."}
{"id": "38712", "revid": "116784911", "url": "https://it.wikipedia.org/wiki?curid=38712", "title": "Aeriforme", "text": "Un corpo si trova allo stato aeriforme quando non ha una forma definita (\u00e8 quindi un fluido) n\u00e9 un volume definito, in quanto tende ad espandersi, riempiendo completamente il recipiente che lo contiene.\nSi dice invece che un corpo \u00e8 allo stato condensato se si trova allo stato solido o liquido.\nUna qualsiasi sostanza al di sopra del suo punto di ebollizione pu\u00f2 quindi essere definita come aeriforme. Un aeriforme pu\u00f2 esistere anche al di sotto del punto di ebollizione, vaporizzando dal suo liquido.\nAeriformi: gas e vapori.\nFormalmente, un gas \u00e8 un aeriforme che si trova ad una temperatura superiore alla sua temperatura critica (temperatura al di sopra della quale una sostanza non pu\u00f2 esistere allo stato liquido), e questo vuol dire che non pu\u00f2 essere in alcun modo condensato per semplice compressione, cio\u00e8 non pu\u00f2 essere portato allo stato liquido comprimendolo a temperatura costante. \nQuando invece si trovano a temperatura inferiore alla loro temperatura critica, gli aeriformi si dicono in stato di vapore; un vapore pu\u00f2 diventare quindi liquido quando \u00e8 sufficientemente compresso a temperatura costante."}
{"id": "38713", "revid": "6923", "url": "https://it.wikipedia.org/wiki?curid=38713", "title": "Cent (musica)", "text": "In musica, il centesimo di semitono, abbreviato cent o cst, \u00e8 un'unit\u00e0 di misura degli intervalli musicali, corrispondente alla centesima parte di un semitono equabile, ovvero alla milleduecentesima parte di un'ottava.\nTale misura fu suggerita per la prima volta da Alexander Ellis in appendice alla sua traduzione di un testo di Hermann von Helmholtz (nel 1875). All'epoca si era da tempo affermato nella musica occidentale il temperamento equabile che consiste nel dividere l'ottava in dodici parti (semitoni) uguali. Perci\u00f2 ciascun semitono misura esattamente 100 cent, e da qui il nome (\"cent\" che in inglese significa \"centesimo\" o \"centesima parte\") scelto da Ellis.\nLa cosa importante \u00e8 che il centesimo di semitono \u00e8 in scala logaritmica e quindi \u00e8 una misura \"additiva\" e non \"moltiplicativa\": alla composizione di due intervalli corrisponde la somma delle rispettive misure in cent, invece del prodotto tra i due rapporti che ne esprimono l'ampiezza in termini di frequenza.\nLa misura in cent dell'intervallo individuato dalle frequenze formula_1 \u00e8 dato dalla formula:\nformula_2 ovvero 1200\u2022log10 (f2/f1)/log10 (2)"}
{"id": "38714", "revid": "1543377", "url": "https://it.wikipedia.org/wiki?curid=38714", "title": "James Connolly (atleta)", "text": "Nel 1896 fu il primo sportivo a diventare campione olimpico.\nBiografia.\nGli inizi.\nJames Connolly nacque a Boston in una povera e numerosa famiglia, 12 figli, di origine irlandese. Suo padre, John Connolly, pescatore, era sposato con Ann O'Donnell. Connolly si form\u00f2 tra i ragazzi di strada, giocando con loro per le vie di Boston.\nDa bambino, Connolly frequent\u00f2 la Notre Dame Academy e poi la Mather and Lawrence grammar school, ma, probabilmente a causa della povert\u00e0 della famiglia, non pot\u00e9 proseguire gli studi ed iscriversi alla \"high school\". James lavor\u00f2 dapprima come impiegato in una compagnia assicurativa a Boston e successivamente nel genio dell'esercito americano a Savannah in Georgia.\nLa sua predisposizione allo sport si rivel\u00f2 ben presto. Nel 1891 fu invitato dalla \"Catholic Library Association\" di Savannah per far parte della squadra di football americano. Connolly si distinse negli sport tanto da essere nominato capitano dalla squadra ciclistica della CLA. In questo periodo cerc\u00f2 di riguadagnare gli anni persi della high school, studiando da autodidatta. Nell'ottobre 1895, si present\u00f2 agli esami per la \"Lawrence Scientific School\" e venne accettato al corso di letteratura classica all'Universit\u00e0 di Harvard.\nI Giochi olimpici.\nCon la fondazione, nel 1894, del Comitato Olimpico Internazionale da parte di Pierre de Coubertin, si decise di tenere nel 1896 la prima edizione delle Olimpiadi moderne ad Atene. Connolly era deciso a partecipare e sottopose la richiesta al responsabile delle attivit\u00e0 sportive di Harvard, che per\u00f2 gli rifiut\u00f2 il permesso. Connolly stesso rifer\u00ec poi che le autorit\u00e0 universitarie gli dissero che se voleva proprio partecipare ai Giochi avrebbe dovuto rassegnare le dimissioni dall'universit\u00e0 e, nel caso avesse voluto tornare a studiare ad Harvard, fare nuovamente domanda d'ammissione. Sempre secondo Connolly la sua risposta fu: \"Io non mi ritirer\u00f2 e non far\u00f2 domanda di ammissione. Io con Harvard la finisco adesso. Buon giorno!\"\nNon \u00e8 molto chiaro se questa diatriba avvenne realmente. Dagli annali dell'universit\u00e0 risulta una richiesta di assenza da parte di Connolly per recarsi in Europa, richiesta che fu negata. Risulta per\u00f2 anche la richiesta di ritiro onorevole presentata da Connolly che gli venne concessa il 19 marzo 1896.\nDopo l'arrivo in Italia, fu vittima di un furto a Napoli. Rischi\u00f2 di perdere il suo biglietto per Atene, ma riusc\u00ec a riprenderlo dopo aver inseguito il ladro. Connolly si imbarc\u00f2 verso la Grecia in rappresentanza del \"Suffolk Athletic Club\" che gli pag\u00f2 gran parte delle spese del viaggio, salvo poi farsi rimborsare al ritorno dallo stesso Connolly. La nave era la fregata tedesca \"Barbarossa\" su cui viaggiava anche la maggior parte della squadra statunitense. Nonostante il lunghissimo viaggio in nave fino all'Italia e poi in treno, fino ad Atene, James riusc\u00ec ad arrivare in tempo per iscriversi alle competizioni.\nLa prima finale nel giorno di apertura fu il salto triplo, una delle competizioni a cui partecipava Connolly. James vince con la misura di 13,71 m, con oltre un metro di vantaggio sul secondo. Divent\u00f2 il primo campione olimpico dal 393, quando si svolse l'ultima edizione delle Olimpiadi dell'antichit\u00e0. Connolly si classific\u00f2 anche secondo nel salto in alto, dietro al connazionale Ellery Clark, saltando 1,65 m e vinse anche una medaglia di bronzo nel salto in lungo.\nAl suo ritorno a Boston, Connolly fu accolto entusiasticamente dalla citt\u00e0 e gli venne anche regalato un orologio d'oro.\nAlla seconda edizione dei Giochi a Parigi nel 1900, Connolly non riusc\u00ec a riconfermarsi campione olimpico nel triplo e fu battuto dal connazionale Myer Prinstein.\nDopo le Olimpiadi.\nNel 1904 Connolly si present\u00f2 alla terza edizione olimpica a Saint Louis, ma questa volta in qualit\u00e0 di giornalista. Egli aveva gi\u00e0 pubblicato in precedenza il suo resoconto alla guerra ispano-americana, a cui aveva partecipato in prima persona come membro della 9\u00aa Fanteria Irlandese del Massachusetts, sul Boston Globe.\nConnolly fu considerato un'autorit\u00e0 tra coloro che scrivevano di navigazione. Egli pass\u00f2 diversi anni a bordo di vascelli, barche da pesca e navi militari in navigazione su tutti i mari del mondo. In tutto pubblic\u00f2 pi\u00f9 di 200 racconti e 25 romanzi.\nSi present\u00f2 due volte alle elezioni per il Congresso degli Stati Uniti tra le file del Partito Progressista, senza mai riuscire a farsi eleggere.\nNon ritorn\u00f2 mai ad Harvard, ma nel 1948 ricevette un maglione sportivo dell'universit\u00e0 in segno di riconoscenza. L'anno successivo egli rifiut\u00f2 un dottorato onorario concesso sempre da parte di Harvard. Mor\u00ec all'et\u00e0 di 88 anni a New York.\nUna collezione di ricordi di Connolly, incluse le medaglie olimpiche, sono conservate nella biblioteca del Colby College nel Maine."}
{"id": "38722", "revid": "78273", "url": "https://it.wikipedia.org/wiki?curid=38722", "title": "Provincia Autonoma di Bolzano", "text": ""}
{"id": "38723", "revid": "15756", "url": "https://it.wikipedia.org/wiki?curid=38723", "title": "Palazzo Rosso (Genova)", "text": "Il palazzo Rodolfo e Gio Francesco Brignole Sale o Palazzo Rosso \u00e8 un edificio sito in via Garibaldi al civico 18 nel centro storico di Genova, inserito il 13 luglio del 2006 nella lista dei 42 palazzi iscritti ai Rolli di Genova, riconosciuti in tale data Patrimonio dell'umanit\u00e0 dall'UNESCO. Ospita la prima sezione dei Musei di Strada Nuova, che comprendono anche palazzo Bianco e palazzo Doria-Tursi, dedicata principalmente alle collezioni d'arte dei Brignole-Sale, in parte ospitate in sale che conservano l'arredo e la decorazione originale.\nStoria.\nFu costruito tra il 1671 e il 1677 per volont\u00e0 dei fratelli Rodolfo e Gio Francesco Brignole Sale su progetto dell'architetto genovese Pietro Antonio Corradi che ripropone qui la pianta a U gi\u00e0 da questi adottata nel coevo Palazzo Balbi Senarega. Nell'esigenza di edificare un unico palazzo per le due distinte dimore dei due fratelli, fu scartata la soluzione dell'adiacente Palazzo Cattaneo-Adorno, che prevedeva due simmetriche residenze affiancate, mentre si opt\u00f2 per l'edificazione di due piani nobili, ciascuno riservato ad uno dei fratelli.\nGiovanni Francesco I Brignole Sale (1643-1693), figlio di Anton Giulio Brignole Sale (1605-1665) e Paolina Adorno (1610 - 1648), immortalati nella celebre coppia di ritratti di Antoon van Dyck, a seguito della morte del fratello Rodolfo divenne proprietario dell'intero palazzo e ne commission\u00f2 la decorazione delle sale ai maggiori artisti del secondo Seicento a Genova.\nLa decorazione seicentesca.\nI primi interventi decorativi furono realizzati al secondo piano nobile a partire dal 1679 da Domenico Piola e Gregorio De Ferrari, con la collaborazione di quadraturisti e stuccatori (Antonio ed Enrico Haffner). Fu portato a compimento innanzitutto il salone maggiore e l'affresco sulla volta, \"Fetonte al cospetto del padre Apollo\", capolavoro del De Ferrari, distrutto dai bombardamenti della seconda guerra mondiale, di cui nella sala \u00e8 oggi esposto il bozzetto preparatorio.\nL'opera dell'anziano Piola e del genero De Ferrari continua nelle quattro sale circostanti, ciascuna delle quali \u00e8 dedicata ad una stagione dell'anno, ed \u00e8 considerata dalla critica fra i pi\u00f9 alti esiti del barocco genovese. L\u2019\"Allegoria della Primavera\", sempre del De Ferrari, mostra nella volta tra putti e figure che spargono fiori, Venere con Cupido che seduce Marte. Nell\"'Allegoria dell\u2019Estate\", \u00e8 protagonista Cerere, dea delle messi, contraddistinta da un putto che regge un fascio dorato di spighe, mentre i venti invernali sono scacciati dalla ninfa delle brezze, Aura. Anche qui compaiono la figura di Apollo dio del Sole e il leone, segno zodiacale ricorrente in luglio e quindi simbolo dell\u2019estate, ma anche simbolo araldico dei Brignole, in un gioco di rimandi tra astrologia e celebrazione dinastica. A Piola si devono le sale dell'Autunno e dell'Inverno, realizzate in collaborazione con stuccatore Giacomo Muttone e del quadraturista Sebastiano Monchi, autore degli sfondati prospettici. Qui volteggiano nelle volte Bacco, giovane, imberbe, con Sileno ebbro, baccanti, centauri, satiri e animali cari a Dioniso, nell'\"Allegoria dell\u2019Autunno\", e invece venti freddi, scene di carnevale e di caccia nell'\"Allegoria dell\u2019Inverno\". Il pittore, di ritorno da un viaggio a Parma, realizza leggere e delicate figure che mostrano evidenti rimandi alla pittura di Correggio.\nAl figlio di Domenico Piola, Paolo Gerolamo, \u00e8 dovuta la cosiddetta \"Loggia delle rovine o di Diana\", che nel 1689 ambienta con assoluta originalit\u00e0 il \"Mito di Diana ed Endimione\" sulle volte di un palazzo diroccato. In quest'opera, fra le prime del pittore allora ventitreenne, si avvalse della collaborazione del quadraturista Nicol\u00f2 Codazzi, autore delle finte architetture in rovina, sulle quali Paolo Girolamo aggiunse le figure di Diana che, sulla volta, contorniata da putti, si cala dalla cielo per raggiungere il mitico pastore Endimione raffigurato dormiente a fianco della porta d'ingresso, in compagnia dei cani e di figure di satiri. La loggia, originariamente concepita come una galleria chiusa ornata da lunette affrescate e finestre dai decori rococ\u00f2, fu sfondata nel corso del restauro degli anni cinquanta.\nNel 1691 inizi\u00f2 la seconda fase decorativa con gli affreschi di Giovanni Andrea Carlone, Lorenzo De Ferrari, Carlo Antonio Tavella, Andrea Leoncini e di Bartolomeo Guidobono.\nGli interventi di restauro e completamento decorativo continuarono fino alla met\u00e0 del XIX secolo.\nNelle nuove sale le svagate fantasie mitologiche cedono lo spazio a complesse tematiche allegoriche. Sulla volta della \"Sala della Vita dell\u2019uomo\" Giovanni Andrea Carlone raffigura in successione prospettica le tre Parche, il Tempo, la Giustizia Divina, l'Astrologia e la Sapienza, mentre i fratelli Haffner sono autori della decorazione parietale, con l'\"Allegoria della Conservazione\". Nella \"Sala delle Arti liberali\", Mercurio al centro del cielo getta corone di lauro alle Arti ospitate nelle quattro nicchie sottostanti, fra statue a grisaille che alludono alle quattro parti del mondo. Parzialmente perduta \u00e8 la decorazione parietale, di cui restano soltanto i paesaggi di Carlo Antonio Tavella, ma non pi\u00f9 il finto colonnato che li racchiudeva.\nLa decorazione settecentesca.\nA met\u00e0 del Settecento continuatore della committenza artistica fu Giovanni Francesco II Brignole Sale (1695-1760), ambasciatore della Repubblica a Parigi, che nel 1746 fu eletto Doge della Repubblica di Genova. In quell'anno ad opera dell'architetto Francesco Cantone venne definito l'attuale aspetto della facciata, caratterizzato da protomi leonine che segnano gli architravi delle finestre dei due piani nobili. Il simbolo richiama l'arma araldica della famiglia, raffigurante un leone rampante sotto un albero di prugne, chiamate in dialetto genovese \"brign\u00f2le\".\nDi grande ricercatezza estetica \u00e8 la decorazione dello studio del Doge Giovanni Francesco II, noto come \"Salotto delle Virt\u00f9 Patrie\" per le complesse simbologie rappresentate nelle pitture. Ne fu autore negli anni quaranta del Settecento Lorenzo De Ferrari (1680-1744), figlio del celebre Gregorio, che finse sulla volta una complessa architettura in grisaille dove ambientare una serie di soggetti ispirati alla Roma antica, esemplari per il committente impegnato nel governo della cosa pubblica\u02d0 \"L'allocuzione di Scipione in Senato\", \"Le Vestali custodiscono il fuoco sacro\", \"Le matrone offrono i loro gioielli alla patria\", \"Il trionfo militare di Costantino\", come esempi del \"Valore\" rappresentato dall'allegoria al centro dello sfondato prospettico. La tematica edificatoria continua sulle pareti con gli affreschi delle \"personificazioni di Virt\u00f9\", e le tempere con episodi tratti dalla storia romana\u02d0 \"La giustizia di Tito Manlio Torquato nel condannare il figlio, la continenza di Publio Cornelio Scipione nel restituire la fidanzata ad Allucio, La fortezza di Muzio Scevola nel punirsi per non esser riuscito a uccidere Porsenna e La religiosit\u00e0 di Numa Pompilio\"\".\"\nDi pi\u00f9 modesta fattura \u00e8 la decorazione della sala detta della \"Giovent\u00f9 in cimento,\" realizzata nel 1736 da Domenico Parodi\".\"\nNell'alcova, interamente rivestita e arredata con decorazioni rococ\u00f2, trovano posto i ritratti di Giovanni Francesco II e della moglie Battina Raggi, eseguiti dal pittore di corte di Luigi XIV, Hyacinthe Rigaud (1659 - 1743).\nDa residenza privata a museo.\nLa residenza rimase di propriet\u00e0 della potente famiglia dei Brignole Sale per due secoli, fino al 1874, anno in cui fu donato alla citt\u00e0 dall'ultima erede, Maria Brignole Sale De Ferrari duchessa di Galliera, per \"accrescere il decoro e l'utile\" di Genova e con l'evidente intenzione di lasciare ai posteri un segno della stirpe dei Brignole Sale anche con il contributo delle sue importanti collezioni d'arte.\nI bombardamenti della seconda guerra mondiale causarono danni gravissimi al palazzo, causandone fra l'altro la perdita della decorazione del salone maggiore. La ricostruzione fu effettuata negli anni cinquanta (1953-1961), condotta dalla direttrice dell'Ufficio di Belle Arti di Genova, Caterina Marcenaro, e dagli architetti Franco Albini e Franca Helg. Il radicale restauro, condotto secondo i criteri del \"movimento moderno\", port\u00f2 alla rimozione di tutti gli arredi e le decorazioni ritenute non originali, e alla creazione di un allestimento razionalista in netto contrasto con l'identit\u00e0 storica del palazzo. Le collezioni, smembrate, furono ricollocate nei musei cittadini secondo criteri espositivi didattici. In occasione del restauro furono creati, fra l'altro, la scala elicoidale di Franco Albini, il vasto cortile alle spalle del palazzo, dove fu collocato il celebre portale barocco del convento di san Silvestro, e fu ristrutturato l'ultimo piano del palazzo quale appartamento che la Marcenaro abit\u00f2 fino alla morte, custodendovi la sua personale collezione d'arte, recentemente aperto al pubblico.\nNegli anni novanta, si procedette ad una rimozione di tale allestimento, riportando il palazzo nella sua veste settecentesca in base alle descrizioni storiche, principalmente alla celebre \"Descrizione delle pitture, scolture e architetture ecc., che trovansi in alcune citt\u00e0, borghi, e castelli delle due riviere dello stato Ligure\" del Ratti, ricollocando molti degli arredi originali e molti dei dipinti nelle quadrature settecentesche appositamente create dagli affrescatori per alloggiarli.\nLa quadreria Brignole Sale.\nOltre al palazzo, la duchessa di Galliera nel 1874 don\u00f2 al Comune di Genova la splendida quadreria che, unitamente agli arredi, formava il nucleo storico delle collezioni del museo: oculate acquisizioni e commissioni effettuate per oltre due secoli a dimostrazione dell'ascesa sociale, economica e politica della famiglia Brignole Sale.\nA partire dalle prime commissione della prima met\u00e0 del Seicento ad alcuni grandi artisti come Antoon Van Dyck da parte di Gio Francesco Brignole, anche i successori continuarono questa politica apportando un significativo ampliamento delle ricche collezioni d'arte anche grazie alle eredit\u00e0 ricevute (in particolare quelle di due diversi rami dei Durazzo).\nOggi la quadreria si caratterizza sia per i ritratti fiamminghi sia per i dipinti di Guido Reni, di Guercino, di Mattia Preti, di Bernardo Strozzi, sia da tavole e tele d'ambito veneto del XVI secolo, fra le quali meritano d'essere ricordate le opere di Palma il Vecchio e del Veronese.\nNegli anni 1953-1961 furono effettuati importanti restauri, grazie ai quali gli spazi espositivi vennero pi\u00f9 che raddoppiati in funzione di una diversa sistemazione della quadreria, inserendo anche opere non pertinenti il nucleo storico, come la collezione di ceramiche e quella numismatica in precedenza ubicate altrove. Di diversa provenienza era anche la collezione tessile, per la quale nell'occasione venne realizzato un deposito. Inoltre trovarono sistemazione nel mezzanino fra il primo e il secondo piano nobile del gabinetto disegni stampe, la collezione topografica e la collezione cartografica.\nDopo il 1992 \u00e8 stato attuato un nuovo ordinamento, privilegiando il recupero e l'esposizione di tutte le opere appartenute alla collezione Brignole-Sale, in precedenza in parte spostate in Palazzo Bianco e in parte in deposito. A partire dal 2004 sono stati aperti il miradore, l'appartamento ideato da Franco Albini e Franca Helg per Caterina Marcenaro e gli ambienti dedicati agli ultimi Brignole-Sale, con mobili provenienti dalla residenza parigina della famiglia, l'H\u00f4tel Matignon, e quelli ottocenteschi del palazzo, realizzati dell'ebanista inglese Henry Thomas Peters."}
{"id": "38724", "revid": "287204", "url": "https://it.wikipedia.org/wiki?curid=38724", "title": "Capo", "text": ""}
{"id": "38725", "revid": "1745361", "url": "https://it.wikipedia.org/wiki?curid=38725", "title": "Capo (geografia)", "text": "In geografia, il capo \u00e8 una sporgenza sulla costa, detta anche promontorio, punta o lingua.\nDi solito \u00e8 di grandi dimensioni e si estende sul mare.\nCaratteristiche.\nLa loro esposizione li rende particolarmente soggetti a fenomeni di erosione soprattutto a causa delle azioni di marea."}
{"id": "38726", "revid": "1652134", "url": "https://it.wikipedia.org/wiki?curid=38726", "title": "Adolphe Thiers", "text": "Biografia.\nGli esordi.\nAdolphe Thiers nacque a Marsiglia il 15 aprile 1797 da una famiglia di commercianti, figlio di Pierre Thiers (1759-1843) e Marie-Madeleine Amic (1774-1852). Dopo aver frequentato il liceo nella citt\u00e0 natale, studi\u00f2 legge ad Aix-en-Provence e a ventitr\u00e9 anni divenne avvocato. Esercit\u00f2 per poco la professione forense e nel 1821 si trasfer\u00ec a Parigi, dove in breve divenne una figura ben nota negli ambienti antiborbonici e liberali. Sostenitore di una monarchia parlamentare sul tipo di quella inglese, condusse la sua battaglia politica sul giornale \"Le Constitutionnel\". Tra il 1823 e il 1827 pubblic\u00f2 i dieci volumi dell\"Histoire de la R\u00e9volution fran\u00e7aise\", che gli dettero grande fama in Francia e in Europa, dove venne presto tradotta in inglese, tedesco, italiano, spagnolo. Nel 1830 fu tra i fondatori del giornale \"Le National\", ostile alla monarchia di Carlo X.\nLa Monarchia di Luglio.\nIn occasione della Rivoluzione di Luglio (27-29 luglio 1830) che port\u00f2 al rovesciamento di Carlo X, fu tra le personalit\u00e0 che convinsero l'apparentemente esitante Luigi Filippo d'Orl\u00e9ans ad accettare il trono di Francia.\nEletto deputato nel 1830 nel collegio Bouches-du-Rh\u00f4ne, Thiers fu sottosegretario alle finanze dal novembre 1830 al marzo 1831. Nel 1832 divenne ministro degli interni e poi, tra il 1832 e il 1834, dei lavori pubblici e commercio. Nel 1833 ottenne un seggio all'Acad\u00e9mie fran\u00e7aise e l'8 novembre dello stesso anno si spos\u00f2 con Elise Dosne. Nell'aprile 1834 venne nuovamente nominato ministro degli interni e represse duramente i moti popolari. L'anno seguente, dopo il fallito attentato di Giuseppe Fieschi contro Luigi Filippo, impose con le \"leggi di settembre\" forti restrizioni alla libert\u00e0 di stampa.\nNel 1836, quando era presidente del consiglio e ministro degli esteri, rassegn\u00f2 le dimissioni a favore di Fran\u00e7ois Guizot. Dopo un soggiorno in Italia, nel 1838 torn\u00f2 alla politica attiva, come influente membro dell'opposizione.\nNel marzo del 1840 fu nuovamente al governo come presidente del consiglio e ministro degli esteri, ma pochi mesi dopo, il 29 ottobre, rassegn\u00f2 nuovamente le dimissioni per disaccordi con il re sulla politica estera in Medio Oriente. Rimasto deputato, torn\u00f2 all'opposizione e inizi\u00f2 a maturare convinzioni repubblicane. Nel 1840 dette alle stampe il primo dei venti volumi della \"Histoire du Consulat et de l'Empire\", che fu terminata nel 1862.\nLa Seconda Repubblica e il Secondo Impero.\nNel 1848 si schier\u00f2 con la rivoluzione di febbraio che costrinse all'abdicazione Luigi Filippo e proclam\u00f2 il governo provvisorio che dette vita alla Seconda Repubblica francese, alla cui presidenza il 10 novembre fu eletto, con l'appoggio di Thiers, Luigi Napoleone Bonaparte. Nel nuovo assetto istituzionale della Francia Thiers si schier\u00f2 con l'ala conservatrice e contro la sinistra socialista e vot\u00f2 a favore dell'invio di truppe francesi contro la Repubblica Romana.\nThiers si oppose al colpo di Stato del 2 dicembre 1851 di Luigi Napoleone e venne arrestato ed esiliato. Nel 1852 ottenne il permesso di tornare in patria, ma si tenne lontano dalla politica attiva del Secondo Impero francese fino a quando il regime dette segni di apertura in senso liberale. Nel 1863 venne eletto deputato a Parigi e negli anni successivi guid\u00f2 l'opposizione parlamentare; fu uno dei 16 deputati che votarono contro la guerra con la Prussia.\nLa Terza Repubblica.\nDopo la caduta di Napoleone III in seguito alla disfatta di Sedan nel 1870, Thiers negozi\u00f2 l'armistizio con la Prussia, firmato il 28 gennaio 1871. Il 17 febbraio 1871 fu eletto a capo dell'esecutivo dall'Assemblea nazionale riunita a Bordeaux, e il 1\u00ba marzo 1871 fece ratificare dall'Assemblea stessa gli accordi preliminari che il 10 maggio portarono alla firma del Trattato di Francoforte, il quale imponeva la cessione di Alsazia e Lorena e la permanenza in Francia di truppe di occupazione fino al completo pagamento di 5 miliardi di franchi oro come indennit\u00e0 di guerra.\nLe pesanti condizioni del trattato e le misure impopolari prese dal governo Thiers, come la decisione di trasferire il parlamento a Versailles, anzich\u00e9 a Parigi, furono tra le cause della rivolta popolare nella capitale che dette vita alla Comune di Parigi, repressa da Thiers con estrema durezza tra il 21 e il 28 maggio del 1871.\nIl 31 agosto 1871 venne eletto primo presidente della Terza Repubblica francese. Durante il suo mandato port\u00f2 avanti riforme di natura fiscale e militare e lanci\u00f2 con successo un prestito nazionale che permise di pagare al pi\u00f9 presto il debito di guerra e liberare cos\u00ec il territorio francese dalle truppe di occupazione. La composizione politica dell'Assemblea giocava per\u00f2 contro di lui: trenta bonapartisti, duecento repubblicani, quattrocento monarchici, divisi questi ultimi tra legittimisti e orleanisti. Il 19 maggio 1873 il governo venne sciolto e ricostituito, ma il 24 maggio Thiers venne messo in minoranza e si dimise dalla carica di presidente. A settembre dello stesso anno l'ultimo soldato prussiano lasci\u00f2 la Francia. Thiers continu\u00f2 a essere membro dell'Assemblea, e poi della Camera dei deputati, e nel 1875 vot\u00f2 a favore della nuova Costituzione.\nMor\u00ec a Saint-Germain-en-Laye il 3 settembre 1877 e venne sepolto con solenni funerali di Stato nel cimitero parigino del P\u00e8re Lachaise.\nOnorificenze.\nOnorificenze francesi.\nPersonalmente \u00e8 stato insignito dei titoli di:"}
{"id": "38727", "revid": "1515", "url": "https://it.wikipedia.org/wiki?curid=38727", "title": "Congettura di Riemann", "text": ""}
{"id": "38730", "revid": "124126948", "url": "https://it.wikipedia.org/wiki?curid=38730", "title": "Giuramento olimpico", "text": "Il giuramento olimpico viene pronunciato da un atleta, un giudice e un allenatore durante la cerimonia di apertura dei Giochi olimpici. L'atleta, il giudice e l'allenatore, che appartengono al paese organizzatore, reggono un angolo della Bandiera olimpica mentre pronunciano il giuramento nella lingua ufficiale del Paese (o una di esse) a nome di tutti gli atleti, giudici e allenatori.\nGiuramento dell'atleta.\n\"A nome di tutti i concorrenti, prometto che prender\u00f2 parte a questi giochi olimpici rispettando e osservando le regole che li governano, impegnandoci nel vero spirito della sportivit\u00e0 per uno sport senza doping e senza droghe, per la gloria dello sport e l'onore della mia squadra.\"\nGiuramento del giudice.\n\"A nome di tutti i giudici e ufficiali di gara, prometto che adempiremo alle nostre funzioni in questi giochi olimpici con una completa imparzialit\u00e0, rispettando e osservando le regole che li governano, nel vero spirito della sportivit\u00e0.\"\nGiuramento dell'allenatore.\n\"A nome di tutti gli allenatori e gli altri membri dell'entourage degli atleti, prometto che ci impegneremo per garantire che lo spirito di sportivit\u00e0 e il fair play siano pienamente rispettati e accolti in conformit\u00e0 dei principi fondamentali dell'olimpismo.\"\nGiuramento congiunto.\nA partire dalle Olimpiadi Invernali del 2018, a Pyeongchang, si tiene un solo giuramento.\nUn atleta, un giudice ed un allenatore leggono le seguenti righe, una a testa rispettivamente:\nA quel punto l'atleta completa il giuramento con la seguente formula.\nStoria.\nIl giuramento olimpico, scritto da Pierre de Coubertin, fu pronunciato per la prima volta alle Olimpiadi del 1920 di Anversa. Il giuramento dei giudici fu invece pronunciato per la prima volta alle Olimpiadi invernali del 1972 di Sapporo. Il giuramento degli allenatori \u00e8 molto recente: fu infatti prestato per la prima volta alle Olimpiadi del 2012 di Londra dall'allenatore di canoa Eric Farrell.\nIl testo del giuramento \u00e8 lievemente cambiato con il tempo; il giuramento di Victor Boin nel 1920 era:\n\"Noi giuriamo che prenderemo parte ai Giochi Olimpici in uno spirito di cavalleria, per l'onore del nostro paese e la gloria dello sport.\"\nPi\u00f9 tardi, \"giuriamo\" fu sostituito da \"prometto\" e \"paese\" da \"squadra\". L'ultima parte del giuramento, riguardante il doping, fu aggiunta per le Olimpiadi del 2000 di Sydney."}
{"id": "38735", "revid": "6923", "url": "https://it.wikipedia.org/wiki?curid=38735", "title": "Henry (unit\u00e0 di misura)", "text": "Lhenry (simbolo H) \u00e8 l'unit\u00e0 di misura dell'induttanza elettrica nel Sistema Internazionale, inoltre \u00e8 utilizzato per misurare la permeanza.\nL'henry prende il nome dal fisico statunitense Joseph Henry.\nDimensionalmente si ha:\nIn un induttore di 1 henry, una variazione di corrente di 1 ampere al secondo genera una forza elettromotrice di 1 volt.\nIl suo inverso misura la dissuadenza (o inertanza) e la riluttanza."}
{"id": "38736", "revid": "697352", "url": "https://it.wikipedia.org/wiki?curid=38736", "title": "Via Crucis", "text": "La Via Crucis (dal latino, Via della Croce - anche detta Via Dolorosa) \u00e8 un rito della Chiesa cattolica con cui si ricostruisce e commemora il percorso doloroso di Ges\u00f9 Cristo che si avvia alla crocifissione sul Golgota.\nL'itinerario spirituale della \"Via Crucis\" \u00e8 stato in tempi recenti completato con l'introduzione della \"Via Lucis\" (Via della Luce) \u2014 che celebra i misteri gloriosi, ovvero i fatti della vita di Cristo tra la sua Risurrezione e la Pentecoste.\nStoria della \"Via Crucis\".\nAlcuni fanno risalire la storia di questa devozione alle visite di Maria, madre di Ges\u00f9, presso i luoghi della Passione a Gerusalemme, ma la maggior parte degli storici riconosce l'inizio della specifica devozione a Francesco d'Assisi o alla tradizione francescana.\nIntorno al 1294, Rinaldo di Monte Crucis, frate domenicano, racconta la sua salita al Santo Sepolcro \"per viam, per quam ascendit Christus, baiulans sibi crucem\", per varie tappe, che chiama \"stationes\": il luogo della condanna a morte di Ges\u00f9, l'incontro con le pie donne, la consegna della croce a Simone di Cirene, e gli altri episodi della Passione fino alla morte di Ges\u00f9 sulla Croce.\nOriginariamente la vera \"Via Crucis\" comportava la necessit\u00e0 di recarsi materialmente in visita presso i luoghi dove Ges\u00f9 aveva sofferto ed era stato messo a morte. Dal momento che un tale pellegrinaggio era impossibile per molti, la rappresentazione delle stazioni nelle chiese rappresent\u00f2 un modo di portare idealmente a Gerusalemme ciascun credente. Le rappresentazioni dei vari episodi dolorosi accaduti lungo il percorso contribuivano a coinvolgere gli spettatori con una forte carica emotiva. Sul finire del XIV secolo, si ha una delle prime attestazioni della \"Via Crucis\" fuori dalla Terra Santa: il frate domenicano Alvaro da Cordova introduce questa pia pratica nel suo convento.\nTale pratica popolare venne diffusa dai pellegrini di ritorno dalla Terrasanta e principalmente dai Minori Francescani che, dal 1342, avevano la custodia dei Luoghi Santi di Palestina. Inizialmente la \"Via Crucis\" come serie di quattordici \"quadri\" disposti nello stesso ordine (vedi il capitolo seguente) si diffonde in Spagna nella prima met\u00e0 del XVII secolo e venne istituita esclusivamente nelle chiese dei Minori Osservanti e Riformati. Successivamente Clemente XII estese, nel 1731, la facolt\u00e0 di istituire la \"Via Crucis\" anche nelle altre chiese mantenendo il privilegio della sua istituzione al solo ordine francescano.\nUno dei maggiori ideatori e propagatori della Via Crucis fu San Leonardo da Porto Maurizio, frate minore francescano che ne cre\u00f2 personalmente alcune centinaia. Al fine di limitare la diffusione incontrollata di tale pratica devozionale, Benedetto XIV ricorse poco dopo ai ripari stabilendo, nel 1741, che non vi potesse essere pi\u00f9 di una Via Crucis per parrocchia.\nLa collocazione delle stazioni all'interno della chiesa doveva rispondere a norme di simmetria ed equidistanza: il corretto espletamento delle pratiche devozionali consentiva di acquisire le stesse indulgenze concesse visitando tutti i Luoghi Santi di Gerusalemme.\nOggi tutte le chiese cattoliche dispongono di una \"via dolorosa\", o almeno di una sequenza murale interna. Il numero e nomi delle stazioni cambiarono radicalmente in diverse occasioni nella storia della devozione, sebbene l'elenco corrente di quattordici stazioni ora sia quasi universalmente accettato. L'ordine lungo le pareti non segue una regola precisa, pu\u00f2 infatti essere indifferentemente orario o antiorario. Secondo un documento della diocesi di Nanterre \"l'ordine pi\u00f9 diffuso \u00e8 quello antiorario, ma non c'\u00e8 una regola generale\".\nStazioni della \"Via Crucis\".\nLe stazioni della \"Via Crucis\" che \u00e8 arrivata a noi come tradizionale sono le seguenti:\nIl carattere devozionale di alcune delle stazioni tradizionali, da una parte, e l'assenza di momenti significativi dei racconti evangelici, dall'altra, hanno portato a elaborare schemi alternativi di \"Via Crucis\", articolate secondo il Vangelo.\nA livello gerarchico, tale proposta appare per la prima volta nel \"Libro del Pellegrino\" che veniva offerto in occasione dell'Anno Santo del 1975: vi si trovava lo schema tradizionale e anche lo schema \"biblico\".\nNel 1991 la tradizionale \"Via Crucis\" di Giovanni Paolo II al Colosseo fu fatta secondo lo schema seguente:\nEssa \u00e8 stata usata per alcuni anni sia dal pontefice polacco sia dal suo successore Benedetto XVI.\nLa quindicesima stazione.\nA volte la \"Via Crucis\" viene terminata con una quindicesima stazione, la Risurrezione di Ges\u00f9. Chi la aggiunge lo fa nell'idea che la preghiera cristiana nella contemplazione della passione non pu\u00f2 fermarsi alla morte, ma deve guardare al di l\u00e0, allo sbocco di cui i Vangeli ci parlano, alla risurrezione.\nLa tendenza \u00e8 per\u00f2 quella di evitare tale stazione, e di limitarsi ad annunciare la risurrezione in una qualche riflessione o preghiera finale, in maniera che la \"Via Crucis\" rimanga una meditazione della passione.\nIn molti paesi sta diventando tradizione celebrare la \"Via Lucis\" nel tempo pasquale, come meditazione gioiosa della risurrezione di Cristo.\nGiovanni Paolo II e la \"Via Crucis\".\nCome tutti i Papi, anche Papa Giovanni Paolo II conduceva pubblicamente una \"Via Crucis\" in Roma al Colosseo ogni anno, la sera del venerd\u00ec santo. Per molti anni questo Papa ha portato personalmente la croce di stazione in stazione, poi con l'acuirsi dei problemi derivanti dai postumi dell'attentato subito e dall'et\u00e0 avanzata, presiedeva la celebrazione da un palco sulla Collina Palatina, mentre altri portavano la croce.\nNel 2005 Papa Wojtyla segu\u00ec la Via Crucis del Colosseo in televisione dal suo studio in Vaticano, a causa dei suoi gravi problemi di salute: sarebbe morto 7 giorni dopo, la sera del 2 aprile.\nOgni anno una persona o un gruppo era invitato a scrivere i testi delle meditazioni per le Stazioni. Alcuni dei commentatori, negli ultimi anni, non erano fedeli cattolici.\nAlcuni anni, ad esempio nel 1991, le Stazioni meditate non sempre seguivano l'elenco tradizionale.\nIl Papa stesso ha scritto i testi in occasione dell'anno giubilare del 2000 e l\u00ec ha utilizzato le Stazioni tradizionali. \nGiovanni Paolo II eseguiva la via crucis ogni venerd\u00ec.\n\"Via Crucis\" e indulgenze.\nNella Chiesa cattolica il pio esercizio della Via Crucis \u00e8 connesso con l'indulgenza plenaria secondo le normali condizioni stabilite dalla Chiesa. Per ottenere l'indulgenza, i fedeli devono pregare sostando in ciascuna stazione, meditando sul mistero della Passione. Non vi sono particolari requisiti sulla durata della meditazione, n\u00e9 la necessit\u00e0 di utilizzare preghiere specifiche, e non \u00e8 indispensabile che la meditazione corrisponda alle stazioni che sono dipinte. Ciascuna raffigurazione delle Stazioni della Via Crucis dovrebbe essere benedetta da un francescano (o dall'ordinario del luogo o da un suo delegato) e dovrebbe includere una croce di legno ad ogni stazione. Le immagini sono opzionali. La stessa indulgenza pu\u00f2 essere applicata a chi non pu\u00f2 materialmente visitare le stazioni purch\u00e9 mediti per 30 minuti sulla Passione.\nQuando si esegue la \"Via Crucis\".\nLa \"Via Crucis\" rappresenta un momento di preghiera, di riflessione e un cammino penitenziale.\nLa celebrazione della Via Crucis \u00e8 molto comune nei venerd\u00ec di Quaresima, specialmente il venerd\u00ec santo. Di frequente le celebrazioni a carattere comunitario sono accompagnate da vari canti e preghiere, molto comune come accompagnamento musicale la sequenza dello \"Stabat Mater Dolorosa\".\nLa Via Crucis entra a far parte dell'insieme delle Rappresentazioni popolari.\nTra le rappresentazioni pi\u00f9 antiche in Italia e risalente al 1729, vi \u00e8 quella di Romagnano Sesia, in provincia di Novara.\nCirca trecento personaggi che nella settimana Santa mettono in scena le Sacre Rappresentazioni del Venerd\u00ec Santo prendono parte alla solenne Via Crucis serale che si svolge per le vie del paese. Definita un unicum di religiosit\u00e0 popolare trasforma un piccolo borgo ai piedi della Valsesia in un'antica Gerusalemme, dove la tradizione si fonde con la religiosit\u00e0.\nUn'altra rappresentazione popolare importante in Piemonte \u00e8 la Via Crucis di Antignano, un paesino in provincia di Asti, dove 140 personaggi (quasi tutti Antignanesi) vestono i panni di 2000 anni fa per rievocare le ultime ore di vita di Ges\u00f9. Rappresentazione non solo teatrale, ma anche liturgica che viene messa in scena solo ed esclusivamente il venerd\u00ec Santo.\nUna spettacolare \"Via Crucis\", di origine spagnola, si svolge a Trapani dal 1600 dal Venerd\u00ec Santo al Sabato santo, con 20 gruppi statuari: la Processione dei misteri di Trapani.\nUn'altra via crucis \u00e8 quella vivente di Marsala, la Sacra Rappresentazioni della Passione del Signore fino al 2012 \"Processione del Gioved\u00ec Santo di Marsala\", formata da quadri viventi, con attori che recitano indossando abiti di antica fattura e che rievocano la passione del Signore. Tra i vari quadri viventi ci sono le cadute del Cristo che porta la croce. \nA Caltanissetta per il Gioved\u00ec Santo si tiene una maestosa processione delle cosiddette Vare, simulacri a grandezza naturale, rappresentanti le stazioni della Via Crucis.\nAltra importante e suggestiva rappresentazione della Passione del Cristo si svolge, da fine 1800, a Frassinoro (MO), il Venerd\u00ec Santo, ogni tre anni. La particolarit\u00e0 della Via Crucis Vivente di Frassinoro \u00e8 la staticit\u00e0 dei quadri: tutti i figuranti restano immobili nella varie Stazioni e la Processione dei pellegrini, guidata dal Parroco con la Croce, segue il percorso in silenziosa preghiera.\nIconografia.\nDa un punto di vista artistico, molto interesse \u00e8 stato mostrato nei secoli verso l'analisi, la conservazione e il restauro delle immagini iconografiche associate con questa pratica: le quattordici stazioni sono state raffigurate nelle chiese e in altri luoghi di culto, a volte anche in esterni, con dipinti, formelle in terracotta, bassorilievi in rame o vere e proprie sculture. Artisticamente sono considerate parte della produzione tematica ispirata alla crocifissione.\nSi ricordano, ad esempio, la celebre \"Via Crucis\" dipinta da Giandomenico Tiepolo tra il 1747 e il 1749 per la chiesa di San Polo a Venezia o la \"Via Crucis\" di San Giuseppe eseguita nel 1713 da Giovanni Antonio Cappello per la chiesa di San Giuseppe a Brescia, conservata integralmente.\nTra le opere moderne:"}
{"id": "38739", "revid": "54253", "url": "https://it.wikipedia.org/wiki?curid=38739", "title": "Homo sapiens sapiens", "text": ""}
{"id": "38741", "revid": "1318658", "url": "https://it.wikipedia.org/wiki?curid=38741", "title": "Targhe d'immatricolazione del Canada", "text": "Le targhe d'immatricolazione del Canada sono assegnate dalle dieci province e dai tre territori. Nove province si attengono alla regola di avere sul bordo superiore il nome della provincia e su quello inferiore un motto scelto dalla provincia stessa (eccezioni a questa regola sono i tre territori ed una provincia: Isola del Principe Edoardo, Nunavut, Territori del Nord-Ovest e Yukon).\nLa parte rimanente viene di solito occupata da una combinazione di cifre e numeri, ma viene anche data la possibilit\u00e0 di scegliere un testo o una combinazione particolare (cose come \"I M A FOOL\" o altro).\nI Territori del Nord-Ovest e del Nunavut hanno una particolare targa a forma di orso polare.\nEcco l'elenco delle province e territori con il proprio motto e la combinazione alfanumerica standard in uso (A = lettera; 1 = numero):"}
{"id": "38743", "revid": "1305772", "url": "https://it.wikipedia.org/wiki?curid=38743", "title": "Orrorin tugenensis", "text": "Orrorin tugenensis (nome comune: Millennium man) \u00e8 il nome dato ad una serie di reperti rinvenuti nel 2000 a Kapsomin (lago Baringo, Tugen Hills, Kenya) da una \u00e9quipe franco-keniota guidato da Martin Pickford e Brigitte Senut.\nIl record originale comprende tredici frammenti appartenenti ad almeno cinque individui: i principali sono una mandibola frammentaria (olotipo della specie), un femore ed un omero. A questi si aggiunge un molare inferiore rinvenuto nel 1974 a Cheboit. Non esistono ad oggi datazioni assolute; l'orizzonte geologico (formazione di Lukeino) in cui i reperti sono stati rinvenuti \u00e8 stato datato a circa 6 milioni di anni fa.\nDescrizione dei reperti.\nLa mandibola presenta un corpo alto. I denti anteriori sono simili pi\u00f9 a quelli di una grande scimmia antropomorfa che non a quelli di un ominide; i denti giugali sono piccoli ed hanno uno smalto dentale spesso. Il canino \u00e8 simile a quello di uno scimpanz\u00e9 di sesso femminile e presenta un solco verticale frequente nelle grandi scimmie ma assente in tutti gli ominidi. Il femore, lungo almeno 298\u00a0mm, ha testa sferica e rivolta antero-superiormente; il collo \u00e8 lungo e compresso in senso antero-posteriore. Di particolare interesse la distribuzione della corticale del collo del femore; a differenza di quanto si osserva per le grandi scimmie infatti, dove la corteccia ha distribuzione omogenea, in Orrorin si ha una distribuzione non uniforme simile, ma non identica, a quella osservabile negli ominidi. Alcuni studiosi hanno per\u00f2 contestato le conclusioni sulla distribuzione della corticale, suggerendo ulteriori studi di approfondimento.\nLe caratteristiche del femore suggeriscono un peso corporeo di circa 35\u201350\u00a0kg. Se questo dato fosse confermato, \"Orrorin tugenensis\" si caratterizzerebbe come un ominide dai denti piccoli rispetto alle dimensioni corporee.\nL'andatura bipede.\nCaratteristica peculiare della specie in rapporto alla sua arcaicit\u00e0, in particolare rispetto agli australopitechi, \u00e8 che Orrorin tugenensis aveva gi\u00e0 sviluppato una deambulazione bipede. Lo affermano B.G. Richmond della G. Washington University e W.L. Jungers della Stony Brook University nello Stato di New York, grazie allo studio della morfologia del femore, confrontato con quelli delle grandi scimmie e degli altri ominidi fossili. In particolare questo reperto ha rivelato una forte somiglianza con quelli di Australopithecus e di Paranthropus. Tale morfologia suggerisce una biomeccanica dell'articolazione dell'anca adatta all'andatura bipede. [9] L\u2019andatura bipede di Orrorin \u00e8 stata confermata anche da Sergio Alm\u00e9cija del Dipartimento di Scienze anatomiche della Stony Brook University,"}
{"id": "38750", "revid": "1318658", "url": "https://it.wikipedia.org/wiki?curid=38750", "title": "Bolla d'oro del 1356", "text": "La Bolla d'oro del 1356, nota anche come Bolla d'oro di Norimeberga o Bolla d'oro di Metz, spesso indicata semplicemente, per antonomasia, come Bolla d'oro (in tedesco \"Goldene Bulle\", in latino \"Bulla Aurea\") \u00e8 un editto, approvato dalla dieta di Norimberga e Metz ed emanato dall'Imperatore del Sacro Romano Impero Carlo IV nel 1356, con il quale fu formalmente fissata la procedura per l'elezione imperiale, fino ad allora basata sulla consuetudine. \u00c8 forse la pi\u00f9 importante tra le bolle d'oro imperiali e sino al 1806 il documento rappresent\u00f2 uno dei fondamenti costituzionali del Sacro Romano Impero.\nStoria.\nFin dall'incoronazione di Carlo Magno, effettuata da papa Leone III nel Natale dell'800, era prerogativa dei pontefici di Roma incoronare gli imperatori del Sacro Romano Impero. Nell'anno 1355 papa Innocenzo VI (\u00c9tienne Aubert, francese) incoron\u00f2 imperatore il re di Boemia, Carlo IV della casa di Lussemburgo. Era per\u00f2 convinzione del nuovo imperatore che tale titolo gli fosse dovuto per diritto dinastico, disconoscendo cos\u00ec il diritto papale di sancire l'investitura dell'imperatore.\nContenuto.\nLa Bolla stabiliva che l'elezione dell'imperatore fosse automaticamente connessa con quella di re di Germania, senza pi\u00f9 la necessit\u00e0 di ottenere la corona d'Italia per poter ascendere al soglio imperiale, e demandata ad un'assemblea di sette membri, quattro laici e tre ecclesiastici, senza alcuna interferenza papale. I quattro membri laici erano il re di Boemia, il duca di Sassonia, il margravio del Brandeburgo ed il conte palatino del Reno. I tre membri ecclesiastici erano gli arcivescovi di Colonia, Magonza e Treviri. L'incoronazione fu trasferita da Roma in Germania e attribuita ai tre \"grandi elettori\" ecclesiastici, ossia gli arcivescovi di Colonia, Magonza e Treviri. Effetto della Bolla fu un ridimensionamento delle pretese universalistiche in precedenza connesse con la corona imperiale, per la quale non divenne pi\u00f9 indispensabile ottenere l'approvazione papale, ma allo stesso tempo, confermando agli speciali privilegi territoriali e nobiliari degli Elettori, port\u00f2 ad un conseguente indebolimento del potere centrale dell'imperatore, dipendente da essi per l'esercizio dei propri poteri sovrani.\nNei trentuno capitoli del documento trovavano spazio anche numerose altre leggi. In particolare, il quindicesimo capitolo stabiliva l'illegalit\u00e0 delle \"confederazioni\" e consentiva la persecuzione delle leghe che si erano formate tra le citt\u00e0 dell'impero durante il Medioevo. La Bolla d'oro stabil\u00ec il principio della indivisibilit\u00e0 territoriale e, per i soli membri laici, anche il diritto di trasmissibilit\u00e0 del titolo mediante il principio della primogenitura, con conseguenti privilegi. Impose inoltre che la prima riunione del Consiglio imperiale fosse sempre da tenersi nella citt\u00e0 di Norimberga. La Bolla d'oro, promulgata nella sua versione conclusiva a Metz il 25 dicembre del 1356, rest\u00f2 in vigore fino al 1806, anno in cui il Sacro Romano Impero si sciolse.\nDal 2013 il testo tedesco del documento, sette esemplari del quale sono conservati a Vienna, Francoforte, Monaco di Baviera, Darmstadt, Stoccarda e Norimberga, \u00e8 stato incluso dall'UNESCO nell'elenco delle memorie del mondo."}
{"id": "38752", "revid": "279444", "url": "https://it.wikipedia.org/wiki?curid=38752", "title": "Chilowattora", "text": ""}
{"id": "38753", "revid": "124930358", "url": "https://it.wikipedia.org/wiki?curid=38753", "title": "Funzione zeta di Riemann", "text": "In matematica, la funzione zeta di Riemann \u00e8 una funzione che riveste una fondamentale importanza nella teoria analitica dei numeri e ha notevoli risvolti in fisica, teoria della probabilit\u00e0 e statistica.\nI primi risultati riguardanti questa funzione furono ottenuti da Leonhard Euler nel diciottesimo secolo, ma il nome deriva da Bernhard Riemann, che nel testo \"\u00dcber die Anzahl der Primzahlen unter einer gegebenen Gr\u00f6sse\", pubblicato nel 1859, mostr\u00f2 che vi \u00e8 una relazione tra gli zeri della funzione e la distribuzione dei numeri primi osservando che una congettura sulla posizione degli zeri (la celebre Ipotesi di Riemann) implicherebbe che i primi sono distribuiti con una certa regolarit\u00e0.\nDefinizione e prime propriet\u00e0.\nLa funzione zeta di Riemann \u00e8 definita prolungando analiticamente la serie di Dirichlet\nconvergente per ogni numero complesso formula_2 di parte reale formula_3 maggiore di formula_4. Tramite il prolungamento trovato da Riemann la serie di Dirichlet \u00e8 estesa a una funzione olomorfa su tutto il piano complesso a eccezione di formula_4, dove ha un polo semplice.\nLa funzione zeta possiede zeri semplici negli interi pari negativi, detti zeri banali, mentre tutti gli altri zeri sono disposti simmetricamente rispetto alla retta formula_6, detta retta critica, e sono tutti contenuti nella striscia , detta striscia critica. Tutti gli zeri della funzione zeta di Riemann si presentano in coppie coniugate, quindi sono simmetrici anche rispetto all'asse delle ascisse.\nStoria.\nIl primo a notare l'importanza della funzione zeta nello studio dei numeri primi fu Eulero che, nel 1737, dimostr\u00f2 l'identit\u00e0, nota come prodotto di Eulero:\nove formula_8 \u00e8 un numero reale maggiore di formula_4. Grazie a questa formula, Eulero dedusse che la serie\ndiverge, e quindi che i numeri primi sono \"piuttosto densi\" nell'insieme dei numeri naturali, pi\u00f9 dei quadrati perfetti; ad esempio si pu\u00f2 notare come il ragionamento di Eulero fornisca anche una diversa dimostrazione del teorema dell'infinit\u00e0 dei numeri primi, gi\u00e0 elegantemente dimostrato dalla matematica greca.\nNel secolo seguente \u010ceby\u0161\u00ebv e altri matematici si dedicarono allo studio della comprensione della distribuzione dei numeri primi, utilizzando per lo pi\u00f9 metodi di combinatoria e la formula prodotto di Eulero, senza tuttavia riuscire a dimostrare la relazione asintotica\ncongetturata da Legendre e ora nota come teorema dei numeri primi.\nFu per\u00f2 con Bernhard Riemann che la funzione zeta inizi\u00f2 ad assumere un ruolo centrale nella teoria dei numeri. Nel suo unico articolo sull'argomento, \"Ueber die Anzahl der Primzahlen unter einer gegebenen Gr\u00f6sse\", Riemann consider\u00f2 la funzione zeta non pi\u00f9 solo per una variabile reale formula_8, ma per una variabile complessa formula_2, e la studi\u00f2 utilizzando metodi di analisi complessa. I risultati principali ottenuti da Riemann furono:\nOltre a questi risultati, Riemann diede alcune formule senza dimostrazione, tra cui una formula con una stima asintotica del numero di zeri \"non banali\" della funzione zeta, e scrisse che \u00e8 \"molto probabile\" che tutti questi zeri abbiano parte reale uguale a 1/2. Questa congettura ha preso il nome di ipotesi di Riemann ed \u00e8 tuttora uno dei problemi aperti pi\u00f9 importanti di tutta la matematica, grazie alle conseguenze che implicherebbe sulla distribuzione dei numeri primi.\nNegli anni a seguire, vari matematici svilupparono ulteriormente le idee di Riemann, e fornirono dimostrazioni rigorose per alcune sue formule. In particolare i risultati pi\u00f9 importanti furono ottenuti da von Mangoldt e soprattutto da Hadamard e de la Vall\u00e9e Poussin. Questi ultimi infatti riuscirono a dimostrare che la funzione zeta non ha zeri nella retta formula_16 e da questo ottenere come corollario il teorema dei numeri primi.\nDa allora, grossi sforzi sono stati fatti per dimostrare l'ipotesi di Riemann, ma sono stati ottenuti solo risultati parziali che restano molto lontani da quanto previsto da Riemann. Nell'impossibilit\u00e0 di fare ulteriori progressi in questa direzione, lo sforzo dei teorici dei numeri si \u00e8 spostato su altri importanti problemi relativi alla funzione zeta: lo studio della crescita della funzione zeta lungo la \"retta critica\", lo studio dei suoi \"momenti\" e sulla trascendenza o razionalit\u00e0 dei suoi valori sui numeri naturali dispari.\nPropriet\u00e0 principali.\nIl prodotto di Eulero.\nUna delle propriet\u00e0 fondamentali della funzione zeta di Riemann, \u00e8 il prodotto di Eulero,\nvalida per formula_18, e dove il prodotto \u00e8 effettuato su tutti i numeri primi formula_19. La dimostrazione di questa identit\u00e0 usa solo la formula per la somma della serie geometrica e il teorema fondamentale dell'aritmetica. Infatti, per formula_20, si pu\u00f2 calcolare la somma geometrica\nper ogni primo formula_19. Moltiplicando tra loro queste identit\u00e0 per tutti i primi formula_19, (questa ulteriore restrizione serve per assicurare la convergenza) si ha:\nformula_24\ndato che per il teorema fondamentale dell'aritmetica ogni numero naturale si pu\u00f2 decomporre in maniera unica come prodotto di potenze di primi.\n\u00c8 interessante notare che la formula di Eulero ha come conseguenza che vi sono infiniti numeri primi. Infatti, se vi fosse solo un numero finito di numeri primi allora il prodotto di Eulero sarebbe un prodotto finito e quindi sarebbe definito anche per formula_25, mentre in tale punto la funzione zeta ha un polo. Sebbene possa sembrare esageratamente complicata per un teorema di cui esistono dimostrazioni elementari, questa dimostrazione \u00e8 molto importante in quanto una sua generalizzazione \u00e8 stata usata da Dirichlet per dimostrare il teorema dell'infinit\u00e0 dei numeri primi nelle progressioni aritmetiche.\nQuesto prodotto \u00e8 all'origine del collegamento tra funzione zeta e numeri primi.\nAlcune serie correlate.\nOltre alla serie che viene solitamente usata per definirla, la funzione zeta di Riemann \u00e8 strettamente collegata anche con alcune altre serie di Dirichlet. Tra queste, \u00e8 di fondamentale importanza la serie per la derivata logaritmica della funzione zeta,\nche si ottiene derivando il logaritmo del prodotto di Eulero. La funzione formula_27 \u00e8 la Funzione di von Mangoldt, una funzione che \u00e8 diversa da zero solo nelle potenze dei numeri primi. Da questa identit\u00e0 si pu\u00f2 ricavare facilmente, attraverso l'uso della somma per parti, la formula\ndove\n\u00e8 la funzione \u03c8 di \u010ceby\u0161\u00ebv, sostanzialmente una versione pesata della funzione enumerativa dei primi, formula_30.\nAltre serie di Dirichlet importanti collegate con la funzione zeta sono\ndove formula_32 \u00e8 la funzione di M\u00f6bius, e\ndove formula_34 \u00e8 il numero di rappresentazioni di formula_35 come prodotto di formula_36 interi maggiori di formula_4. In particolare,\ndove formula_39 \u00e8 la funzione divisore.\nAnche la funzione eta di Dirichlet\n\u00e8 legata alla funzione zeta di Riemann, tramite la relazione\ne pu\u00f2 essere usata per prolungare analiticamente la funzione zeta sul semipiano formula_42.\nEquazione funzionale.\nUna delle propriet\u00e0 pi\u00f9 importanti della funzione zeta di Riemann \u00e8 che soddisfa la seguente equazione funzionale:\nove formula_44 \u00e8 la funzione Gamma. Questa formula \u00e8 un'uguaglianza tra funzioni meromorfe valida su tutto il piano complesso. Per formula_2 di parte reale negativa, tutte le funzioni a destra dell'uguaglianza non hanno poli e negli interi pari, la funzione seno ha zeri semplici; da ci\u00f2 segue che la funzione zeta ha zeri semplici (detti zeri banali) negli interi negativi.\nQuesta equazione pu\u00f2 essere vista come una formula di riflessione rispetto a \"s\"=1/2 e permette di esprimere la funzione zeta a sinistra della retta Re(\"s\")=1/2 in termine della funzione zeta a destra di tale retta e di alcune funzioni ben note. La funzione zeta di Riemann si pu\u00f2 \"completare\", andando a formare la funzione Xi di Riemann,\nche \u00e8 olomorfa intera, ha gli stessi zeri della funzione zeta, ad eccezione degli zeri banali, e soddisfa l'equazione funzionale simmetrica\nGli zeri e l'ipotesi di Riemann.\nIl prodotto di Eulero ha come immediata conseguenza che la funzione zeta non ha zeri nel semipiano Re(\"s\")&gt;1. Inoltre, grazie all'equazione funzionale, da ci\u00f2 segue che gli unici zeri che la funzione zeta ha nel semipiano Re(\"s\")&lt;0 sono gli zeri banali. Gli zeri restanti possono quindi essere solo nella striscia 0\u2264Re(\"s\")\u22641 e, sempre grazie all'equazione funzionale, sono simmetrici rispetto a \"s\"=1/2 e anche rispetto alla retta Im(\"s\")=0. Di conseguenza, per ogni zero non banale \u03c3+\"it\" ve n'\u00e8 un altro in \u03c3-\"it\" ed altri due in 1-\u03c3\u00b1\"it\" (questi zeri coincidono con i precedenti se \u03c3=1/2). Inoltre, nelle loro dimostrazioni del teorema dei numeri primi, Hadamard e de la Vall\u00e9e Poussin mostrarono che la funzione zeta non ha zeri neanche nella retta Re(\"s\")=1 (e dunque, per l'equazione funzionale, neanche in Re(\"s\")=0). In particolare, tutti gli zeri non banali della funzione zeta sono nella striscia 0&lt;Re(\"s\")&lt;1, che viene dunque detta striscia critica. Nella sua memoria del 1859, Riemann ha espresso la sua convinzione che gli zeri siano disposti proprio al centro di tale striscia, nella retta Re(\"s\")=1/2 (la retta critica); questa congettura \u00e8 tuttora aperta ed ha preso il nome di \"ipotesi di Riemann\" (in inglese \"Riemann hypothesis\" o \"RH\").\nL'ipotesi di Riemann \u00e8 molto lontana dall'essere dimostrata e non \u00e8 ancora noto se esista un \u03b5&gt;0 tale che tutti gli zeri \u03c3+\"it\" di \u03b6 stiano in \u03c3&lt;1-\u03b5 (l'ipotesi di Riemann corrisponde a \u03b5=1/2 e, grazie al teorema di Hadamard e de la Vall\u00e9e Poussin l'asserzione \u00e8 dimostrata essere vera per \u03b5=0). Tuttavia, qualche risultato parziale \u00e8 stato ottenuto; il primo ad estendere la regione priva di zeri (\"zero-free region\") \u00e8 stato de la Vall\u00e9e Poussin, che nel 1899 ha provato che gli zeri della funzione zeta di Riemann soddisfano la disequazione\nper una costante formula_49. Questo risultato \u00e8 stato leggermente migliorato nel corso degli anni, con progressi portati da John Edensor Littlewood, Nikolai Chudakov, Nikolai Mikhailovich Korobov e Ivan Matveevi\u010d Vinogradov. Quest'ultimo nel 1958 ha dimostrato che\nper formula_51 e per una costante formula_52 Se si eccettua per alcuni miglioramenti alla costante formula_53 (il pi\u00f9 recente dei quali \u00e8 dovuto a Ford, che ha dimostrato che si pu\u00f2 prendere formula_54), il teorema di Vinogradov \u00e8 tuttora la migliore disuguaglianza nota per la regione priva di zeri.\nLa formula di Riemann-von Mangoldt.\nNella memoria di Riemann \u00e8 presente una stima asintotica per il numero di zeri non banali con parte immaginaria compresa tra formula_55 e formula_56 per formula_56 che tende all'infinito. Definito\ndove formula_59 denota la cardinalit\u00e0 dell'insieme, si ha\ndove formula_61 denota il simbolo di Landau e\ne formula_63 indica l'argomento. Questa formula, enunciata da Riemann, \u00e8 stata dimostrata da von Mangoldt nel 1905 ed \u00e8 nota come formula di Riemann-von Mangoldt.\n\u00c8 chiaro che l'ipotesi di Riemann \u00e8 vera se e solo se formula_64 coincide con\nSono stati ottenuti alcuni risultati parziali in questa direzione, i pi\u00f9 importanti dei quali sono dovuti ad Hardy e Littlewood, che hanno provato che\na Selberg che ha provato che\nper una qualche costante \"\u03ba\"&gt;0, e a Levinson e Conrey che hanno migliorato tale costante, portandola rispettivamente a 1/3 e poco pi\u00f9 di 2/5.\nUn'altra importante congettura sulla funzione zeta di Riemann (detta \"congettura degli zeri semplici\" o, in inglese, \"Simple Zeros Conjecture\") asserisce che tutti gli zeri della funzione sono semplici. I risultati ottenuti a proposito della percentuale degli zeri semplici sono molto simili a quelli per la percentuale degli zeri sulla retta critica ed anche in questo caso \u00e8 stato provato che\nper una costante \"\u03ba\"*&gt;2/5.\nCorrelazione tra gli zeri.\nDalla formula asintotica per \"N\"(\"T\") \u00e8 facile dimostrare che, assumendo l'ipotesi di Riemann, la distanza media tra due zeri consecutivi di \u03b6(\"s\") ad altezza \"T\" \u00e8 2\u03a0/log\"T\". Ci possono per\u00f2 essere intervalli insolitamente lunghi ed insolitamente corti senza zeri ed infatti, assumendo l'ipotesi di Riemann ed indicando con formula_69 l\"'n\"-esimo zero non banale (di parte immaginaria positiva) della funzione zeta di Riemann, si ha che esistono due costanti \u03bb1&lt;1 e \u03bb2&gt;1 tali che\ne\nUn'importante congettura sugli zeri della funzione zeta di Riemann \u00e8 la \"congettura della correlazione delle coppie\" di Hugh Montgomery (in inglese, \"pair correlation conjecture\"). Questa congettura afferma che, per ogni \u03b2&gt;\u03b1&gt;0, si ha\nper formula_56 che tende all'infinito.\nSerie di Laurent.\nLa funzione zeta di Riemann ha un polo semplice in formula_74 la sua serie di Laurent in tale punto \u00e8\ndove le costanti sono chiamate costanti di Stieltjes e sono definite come:\nLa costante formula_77 \u00e8 dunque la costante di Eulero-Mascheroni.\nProdotto di Hadamard.\nSulla base del teorema di fattorizzazione di Weierstrass, Jacques Hadamard dimostr\u00f2 che:\ndove formula_79 \u00e8 la costante di Eulero-Mascheroni e formula_80 sono gli zeri non banali della funzione zeta.\nRelazione con la funzione digamma.\nLa funzione zeta compare nello sviluppo in serie di Taylor della funzione digamma:\nRelazione con la trasformata di Mellin.\nLa trasformata di Mellin di una funzione formula_82 \u00e8 definita come:\nEssa \u00e8 collegata alla funzione zeta. Infatti:\ndove formula_44 \u00e8 la funzione Gamma di Eulero.\nCi\u00f2 equivale a dire che:\nQuesta rappresentazione converge per formula_87 e non pu\u00f2 essere dunque usata per estendere il dominio della funzione.\nSe \u03c0(\"x\") \u00e8 il numero di numeri primi compresi tra formula_55 e formula_8 allora possiamo scrivere che:\nE considerando la funzione formula_91 come formula_92 abbiamo che:\nI valori della funzione zeta.\nIl calcolo dei valori esatti della funzione zeta \u00e8 stato un compito piuttosto difficile: Eulero riusc\u00ec nel 1735 ad avere una formula esatta per la funzione zeta di formula_94. Il suo metodo si poteva applicare per tutti gli formula_2 pari:\nPi\u00f9 in generale \u00e8 stato dimostrato che:\ndove formula_100 \u00e8 l'formula_35-esimo numero di Bernoulli. Non sono note formule analoghe, per i valori della funzione zeta in corrispondenza di formula_102 n\u00e9 per altri valori dispari (e maggiori di formula_4) di formula_2. Sommando i primi termini della serie che definisce la funzione zeta si possono per\u00f2 ottenere valori approssimati:\nLa razionalit\u00e0 e la trascendenza di questi valori \u00e8 da molti anni al centro dell'interesse di molti studiosi di teoria dei numeri trascendenti. Al 2014, non \u00e8 noto se essi siano trascendenti o meno, mentre l'irrazionalit\u00e0 \u00e8 stata dimostrata solo per la costante di Ap\u00e9ry \u03b6(3) da Roger Ap\u00e9ry nel 1978. Ci sono inoltre altri risultati parziali sull'irrazionalit\u00e0 di queste costanti; ad esempio, \u00e8 stato dimostrato che almeno uno tra \u03b6(5), \u03b6(7), \u03b6(9), e \u03b6(11) \u00e8 irrazionale.\nIl lavoro di Riemann.\nMolto prima che Hadamard e de la Vall\u00e9e Poussin dimostrassero il teorema dei numeri primi, Bernhard Riemann pubblic\u00f2 nel 1859 (come accennato) un articolo in cui trattava la funzione zeta. Oltre a estendere il dominio della funzione tramite prolungamenti analitici Riemann, partendo dal prodotto di Eulero, dimostr\u00f2 una formula straordinaria che esprimeva appieno la correlazione tra numeri primi e funzione zeta\ndove\ncon formula_115 che \u00e8 il logaritmo integrale e la serie sulla destra \u00e8 sommata su tutti gli zeri non banali formula_80 della funzione zeta di Riemann. La formula d\u00e0 sempre un valore numerico reale anche se i formula_80 sono numeri complessi. Questo \u00e8 dovuto al fatto che le parti immaginarie degli zeri sono simmetriche rispetto all'origine. In altre parole se formula_118 anche formula_119 e questa propriet\u00e0 si estende anche a formula_120. Sommando dunque queste quantit\u00e0 la parte immaginaria si annulla."}
{"id": "38754", "revid": "426330", "url": "https://it.wikipedia.org/wiki?curid=38754", "title": "Capi e promontori italiani", "text": "Elenco dei capi italiani suddivisi per regione\nToscana.\nVedere anche: oceano, mare, golfo, capo (geografia), promontorio, costa"}
{"id": "38756", "revid": "11684", "url": "https://it.wikipedia.org/wiki?curid=38756", "title": "Kilowattora", "text": ""}
{"id": "38757", "revid": "640277", "url": "https://it.wikipedia.org/wiki?curid=38757", "title": "DX Cancri", "text": "DX Cancri \u00e8 una stella vicina alla Terra, piccola e poco luminosa, nella costellazione del Cancro. Il nome DX Cancri si riferisce alla sua denominazione di stella variabile; \u00e8 infatti una stella a brillamento soggetta a brevi e imprevedibili eruzioni che causano aumenti di luminosit\u00e0 fino a cinque volte la sua luminosit\u00e0 iniziale.\nLa stella, individuata da Willem Jacob Luyten, \u00e8 localizzata a 11,82 anni luce dal Sole, a nord-est dell'ammasso del Presepe (\"M44\" nel Catalogo di Messier).\nCaratteristiche.\nNonostante la vicinanza DX Cancri \u00e8 troppo debole per poter essere osservata ad occhio nudo. Si tratta infatti di una fredda e piccola nana rossa di classe spettrale M6.5Ve e con una temperatura superficiale di appena . Possiede solo l'8,7% dell massa solare, l'11% del suo diametro e circa della sua luminosit\u00e0. La sua massa \u00e8 di poco superiore a quella necessaria per un corpo celeste perch\u00e9 possa fondere all'interno del suo nucleo lidrogeno in elio ed essere una stella vera e propria, piuttosto che una nana bruna.\nLa stella pi\u00f9 vicina a DX Cancri \u00e8 Procione, che a 5 anni luce di distanza brillerebbe di magnitudine \u22121,43 superando in luminosit\u00e0 Sirio, che a 9 anni luce sarebbe un po' meno luminoso che visto dalla Terra.\nAbitabilit\u00e0.\nUn pianeta per essere nella zona abitabile dovrebbe trovarsi a solo dalla stella. A quella distanza probabilmente avrebbe una rotazione sincrona presentando un emisfero sempre rivolto alla stella ed uno sempre in ombra. Inoltre la luce emanata da DX Cancri sarebbe cos\u00ec rossa da rendere difficile la fotosintesi clorofilliana delle piante di tipo terrestre, rendendo impossibile la vita cos\u00ec come la conosciamo."}
{"id": "38758", "revid": "6923", "url": "https://it.wikipedia.org/wiki?curid=38758", "title": "J\u00f8rn Utzon", "text": "Biografia.\nFiglio di un rinomato architetto navale di Aalborg, a 18 anni comincia a collaborare con suo padre disegnando barche. Si iscrive all'Accademia Reale delle Belle Arti di Copenaghen dove studia architettura. Dopo essersi laureato nel 1942, si trasferisce in Svezia (perch\u00e9 paese neutrale durante la seconda guerra mondiale) a Stoccolma. Parte poi per la Finlandia dove lavora nello studio di Alvar Aalto, che assieme a Gunnar Asplund e Frank Lloyd Wright, influenzer\u00e0 fortemente il suo lavoro. Alla fine della guerra torna con la sua famiglia in Danimarca e apre il proprio studio. In questi anni viaggia molto, soprattutto in America (Messico, Stati Uniti) e in Asia (Cina, Giappone, India). Nel 1947 lavora per alcuni mesi in Marocco; l'incontro con l'architettura islamica avr\u00e0 un'influenza decisiva sul suo lavoro.\nNel 1957 vince il concorso per l'opera di Sydney in Australia, dove nel 1962 si trasferisce per seguire meglio il cantiere. Dopo numerosi problemi con la committenza si trova costretto ad abbandonare il progetto nel 1966 e a lasciare l'Australia. Il progetto che ha subito numerose modifiche rispetto al progetto di Utzon, \u00e8 stato poi ultimato da Peter Hall, David Littlemore e Lionel Todd. L'Opera House \u00e8 stata inaugurata ufficialmente il 23 ottobre 1973 dalla regina Elisabetta II.\nA partire dal 1985 i suoi figli Jan e Kim cominciano a collaborare con lui, e da quando J\u00f8rn Utzon si \u00e8 ritirato proseguono l'attivit\u00e0 dello studio Utzon Architects. Sono stati incaricati di seguire lo sviluppo e il restauro dell'Opera di Sydney, e soprattutto di progettare il completamento degli interni.\n, il Leone d'oro nel 2000 e, a coronamento della sua carriera, nel 2003, \u00e8 stato il vincitore del prestigioso Premio Pritzker.\nMuore a Copenaghen il 29 novembre 2008 per un infarto."}
{"id": "38760", "revid": "838137", "url": "https://it.wikipedia.org/wiki?curid=38760", "title": "535 a.C.", "text": ""}
{"id": "38761", "revid": "1446238", "url": "https://it.wikipedia.org/wiki?curid=38761", "title": "Targhe d'immatricolazione della Turchia", "text": "Le targhe d'immatricolazione della Turchia sono destinate ad identificare i veicoli immatricolati nel Paese eurasiatico.\nCaratteristiche.\nLe targhe automobilistiche della Turchia sono prodotte da laboratori privati autorizzati; quelle standard hanno lettere e cifre nere su fondo bianco. Le lettere seriali sono quelle dell'alfabeto turco eccettuate \u00c7, \u015e, \u0130, \u00d6, \u00dc e \u011e. &lt;br&gt;Dal 24 ottobre 1962 il sistema si basa su una semplice numerazione in ordine alfabetico delle province, similmente a quanto avviene per i dipartimenti francesi; i veicoli turchi vengono pertanto immatricolati con il cosiddetto \"sistema provinciale\". &lt;br&gt;Nel 1996 \u00e8 stata introdotta a sinistra una banda azzurra verticale sulla quale in basso \u00e8 posizionata la sigla automobilistica internazionale TR a caratteri bianchi e in alto, da febbraio 2009, vengono indicate in un bollino adesivo ottagonale le ultime due cifre del mese e dell'anno entro il quale deve essere effettuato il controllo tecnico del veicolo. &lt;br&gt;La banda blu \u00e8 diventata obbligatoria dal 2010; per motivi politici \u00e8 spesso sostituita da alcuni proprietari di veicoli con la bandiera nazionale sopra le lettere bianche \"TR\".&lt;br&gt;Viene rispettato l'ordine alfabetico fino alla provincia con il numero 67; le successive quattordici, invece, furono semplicemente aggiunte in coda."}
{"id": "38762", "revid": "838137", "url": "https://it.wikipedia.org/wiki?curid=38762", "title": "475 a.C.", "text": ""}
{"id": "38765", "revid": "838137", "url": "https://it.wikipedia.org/wiki?curid=38765", "title": "543 a.C.", "text": ""}
{"id": "38766", "revid": "1446238", "url": "https://it.wikipedia.org/wiki?curid=38766", "title": "Targhe d'immatricolazione della Lituania", "text": "Le targhe d'immatricolazione della Lituania sono destinate ai veicoli immatricolati nel paese baltico.\nCaratteristiche.\nDal 20 settembre 2004 le targhe automobilistiche della Lituania sono composte da tre lettere non identificative della provenienza e, separate da due etichette adesive rotonde che a volte sono anteposte alle lettere, tre cifre nere su sfondo bianco riflettente. L'ologramma in basso certifica l'avvenuta immatricolazione; il bollino in alto, non pi\u00f9 obbligatorio dal 2015, indica invece il mese e l'anno dell'ultimo controllo tecnico biennale del veicolo, per verificare la conformit\u00e0 con gli standard sulle emissioni. &lt;br&gt;Come negli altri Stati dell'Unione europea, a sinistra la banda blu con le dodici stelle, rappresentate in cerchio e di colore giallo, dell'UE (fino al 19 settembre 2004 al suo posto c'era la bandiera nazionale come nel vecchio sistema) sormonta la sigla automobilistica internazionale LT di colore bianco. &lt;br&gt;Da maggio al 19 settembre dell'anno sopra specificato, i due bollini erano posizionati subito dopo la banda azzurra anzich\u00e9 dopo le tre lettere. &lt;br&gt;Le misure (520 \u00d7 110 mm) corrispondono agli standard europei, si possono comunque richiedere targhe posteriori su doppia linea (280 \u00d7 200\u00a0mm), con formato americano (circa 300 \u00d7 150\u00a0mm, in tal caso i bollini occupano lo spazio sotto le lettere e le cifre) o, dal 2001, personalizzate, con un massimo di sei caratteri costituiti anche da sole cifre o lettere. &lt;br&gt;Le targhe dei motocicli, le cui dimensioni sono generalmente di 220 \u00d7 180 mm, sono composte dalla banda blu e un numero di tre cifre sulla riga superiore, da un solo bollino e due lettere su quella inferiore (la medesima sequenza alfanumerica nel formato americano \u00e8 disposta su un'unica riga); anche quelle dei ciclomotori e degli scooter sono distribuite su due linee: in alto si trova un numero a due cifre, a destra della banda blu, in basso un unico bollino e tre lettere. &lt;br&gt;Il blocco alfanumerico dei rimorchi consiste in due lettere, uno spazio e tre cifre.\nSistema cessato nel 2004.\nDal 1\u00ba luglio 1992 al 30 aprile 2004 negli autoveicoli la provenienza veniva indicata dalla seconda delle tre lettere. &lt;br&gt;Nei motoveicoli invece la lettera distintiva dell'area d'immatricolazione era la prima delle due, posizionate sotto la numerazione. &lt;br&gt;Nei rimorchi la provenienza era identificata dalla seconda delle due lettere nelle targhe con caratteri disposti su un'unica riga, dalla prima nelle targhe su doppia linea (con la banda blu e le lettere in alto, le tre cifre in basso)."}
{"id": "38771", "revid": "122809099", "url": "https://it.wikipedia.org/wiki?curid=38771", "title": "Equazione di secondo grado", "text": "In matematica, unequazione di secondo grado o quadratica ad un'incognita formula_1 \u00e8 un'equazione algebrica in cui il grado massimo con cui compare l'incognita \u00e8 2, ed \u00e8 sempre riconducibile alla forma:\ndove formula_3 sono numeri reali o complessi.\nPer il teorema fondamentale dell'algebra, le soluzioni (dette anche radici o zeri dell'equazione) delle equazioni di secondo grado nel campo complesso sono sempre due, se contate con la loro molteplicit\u00e0. Nel campo reale invece le equazioni quadratiche possono ammettere due soluzioni, una soluzione doppia, oppure nessuna soluzione.\nSono poi particolarmente semplici da risolvere le cosiddette equazioni \"incomplete\", dove alcuni coefficienti sono uguali a zero.\nIl grafico della funzione\nnel piano cartesiano \u00e8 una parabola, la cui concavit\u00e0 dipende dal segno di formula_5. Pi\u00f9 precisamente: se formula_6 la parabola ha la concavit\u00e0 rivolta verso l'alto, se formula_7 la parabola ha la concavit\u00e0 rivolta verso il basso.\nStoria.\nGli antichi babilonesi lasciarono nelle tavolette di argilla le prime testimonianze della scoperta delle equazioni quadratiche e trovarono le prime tecniche per risolverle. In Mesopotamia spesso le equazioni erano introdotte da problemi di tipo geometrico: ad esempio si chiede di trovare il lato di un quadrato sapendo che l'area meno un lato \u00e8 uguale a 870; problema che corrisponde alla nostra equazione formula_8 (ridotta in forma normale come formula_9). I Babilonesi non accettavano per\u00f2 le soluzioni negative e nulle delle equazioni e, non accettando il fatto che i coefficienti potessero assumere valori sia positivi che negativi, non veniva riconosciuta nemmeno una forma normale unica, ma erano distinti tre casi con coefficienti positivi:\nEspresse nella forma moderna la prima ha il termine noto negativo, la seconda il coefficiente di primo grado negativo, e la terza entrambi i coefficienti minori di zero. L'equazione con tutti i termini positivi non era nemmeno presa in considerazione in quanto ammette solo soluzioni negative.\nNella forma normale babilonese il coefficiente di secondo grado \u00e8 unitario ma non arrivavano a tale forma, come successivamente gli arabi dividendo tutti i membri per formula_5. Data, per esempio, l'equazione formula_14, entrambi i membri venivano infatti moltiplicati per formula_5: formula_16 e poi veniva effettuata la sostituzione formula_17 in modo da ottenere un'equazione in forma normale nella variabile formula_18; formula_19. Questo procedimento testimonia l'elevato grado di flessibilit\u00e0 raggiunto dall'algebra babilonese.\nLa soluzione era data tramite formule che ricordano molto quelle odierne. Per esempio la formula risolutiva per il primo caso era, espressa in notazione moderna, la seguente:\nche pu\u00f2 essere ridotta tramite semplici passaggi algebrici alla formula risolutiva moderna per questo caso:\nIl matematico indiano Baudh\u0101yana, che scrisse un Shulba Sutras nell'antica India all'incirca nell'VIII secolo a.C., us\u00f2 per primo equazioni quadratiche della forma formula_22 e formula_23, indicando i metodi per risolverle.\nI matematici babilonesi (intorno al 400 a.C.) e cinesi utilizzarono il metodo del completamento del quadrato per risolvere varie equazioni quadratiche con radici positive, ma non ottennero una formula generale.\nEuclide descrisse un metodo geometrico pi\u00f9 astratto intorno al 300 a.C.; Diofanto di Alessandria si occup\u00f2 della soluzione delle equazioni di secondo grado, tuttavia il suo lavoro non ebbe conseguenze significative poich\u00e9 la matematica greca era in una fase di declino. Il \"manoscritto di Bakshali\", scritto in India fra il 200 a.C. e il 400 d.C., introdusse la formula risolutiva delle equazioni quadratiche.\nIl primo matematico noto ad aver usato la formula algebrica generale, consentendo sia le soluzioni positive che quelle negative, fu Brahmagupta (India, VII secolo).\nAl-Khwarizmi (Bagd\u0100d, IX secolo d.C) svilupp\u00f2 indipendentemente un insieme di formule che funzionava per le soluzioni positive. Nell\"al-Jabr\", al-Khwarizmi distingue 5 tipi di equazione: i tre gi\u00e0 noti ai babilonesi e in pi\u00f9 l'equazione pura formula_24 e quella spuria formula_25. Anche qui si pone il coefficiente di secondo grado uguale a formula_26, ma ci si arriva tramite divisione. Le soluzioni negative non sono, nemmeno stavolta, accettate.\nIl metodo usato da al-Khwarizmi \u00e8 quello del \"completamento del quadrato\". L'equazione formula_27, per esempio, sarebbe stata risolta aggiungendo formula_28 a entrambi i termini in modo da \"completare\" il quadrato al primo membro: formula_29 ossia formula_30. Da questa si otteneva formula_31 e si trovava cos\u00ec la soluzione positiva formula_32.\nIl matematico arabo proponeva anche una trasposizione grafica. Supponiamo di dover risolvere la stessa equazione formula_27. Il metodo usato dal persiano in questo caso avrebbe potuto essere \"simile\" al seguente: si tracci un quadrato che supponiamo avere lato formula_1 (quello blu in figura). Vi si affianchino due rettangoli di dimensioni formula_1 e formula_36 ossia formula_37 (quelli verdi in figura). L'area della figura verde e blu \u00e8 formula_38. Poniamo ora che quest'area sia uguale a formula_39. Aggiungiamo ora il quadratino rosso di lato formula_36, in modo da \"completare\" il quadrato grande. L'area totale sar\u00e0 quindi formula_41 e il lato del quadrato grande \u00e8 dunque 7. Poich\u00e9 il lato grande \u00e8 dato dal lato del quadrato blu (cio\u00e8 formula_1) sommato al lato del rettangolo verde (cio\u00e8 4); formula_43.\nAl-Khwaritzmi pone per la prima volta l'accento sul segno del discriminante, che deve essere positivo perch\u00e9 l'equazione sia risolubile.\nLa priorit\u00e0 della scoperta della formula generale per risolvere un'equazione quadratica \u00e8 stata attribuita a Sridhara (870-930 circa), sebbene ai suoi tempi vi sia stata una disputa. La regola (come riportata da Bhaskara II) \u00e8:\nAbraham bar Hiyya Ha-Nasi (conosciuto anche con il nome latino Savasorda) fu il primo a introdurre in Europa la soluzione completa con il suo \"Liber embadorum\".\nNell'epoca moderna in Europa si inizi\u00f2 ad accettare le soluzioni negative e, successivamente, quelle complesse e a porre l'equazione in un'unica forma normale.\nVi\u00e8te introdusse per primo delle lettere per esprimere i coefficienti delle equazioni, ipotizzando per primo che potessero assumere anche valori negativi. Scopr\u00ec poi le formule che portano il suo nome e che mettono in relazione i coefficienti dell'equazione con le radici. In particolare per l'equazione di secondo grado si afferma che se il coefficiente di secondo grado formula_5 \u00e8 1, allora il prodotto delle radici d\u00e0 il termine noto e l'opposto della loro somma il coefficiente di primo grado.\nCartesio introdusse nel XVII secolo la regola dei segni, secondo la quale un'equazione di secondo grado ha tante soluzioni positive quanti sono i cambi di segno fra due coefficienti consecutivi. L'equazione formula_45, per esempio, ammette una soluzione negativa, invece formula_46 ne ha due.\nEquazioni quadratiche incomplete.\nEquazione spuria.\nSi dice \"spuria\" un'equazione quadratica che manca del termine noto, ossia avente la forma:\nUn'equazione di questo tipo si risolve facilmente tramite il raccoglimento a fattor comune:\nPer la legge di annullamento del prodotto quest'equazione \u00e8 equivalente alle due:\ne in definitiva le sue soluzioni sono:\nSe i coefficienti dell'equazione spuria sono numeri reali, \u00e8 caratteristica di questa equazione l'avere sempre due soluzioni reali distinte di cui una nulla.\nEquazione pura.\nSi dice \"equazione quadratica pura\" un'equazione polinomiale di secondo grado mancante del termine di primo grado:\nPortando formula_52 al secondo membro e dividendo per formula_5 si ottiene:\nSe formula_55, l'equazione non ammette soluzioni nel campo reale, in quanto non esistono numeri reali che siano radici quadrate di un numero negativo (per esempio formula_56), bens\u00ec esistono due soluzioni nel campo dei numeri complessi.\nSe formula_57, l'equazione \u00e8 risolta da:\nSe i coefficienti dell'equazione pura sono numeri reali, le soluzioni saranno sempre o due numeri reali opposti oppure due numeri complessi coniugati.\nEquazione monomia.\nSi dice \"equazione monomia\" un'equazione quadratica nella quale formula_59 e formula_60, dunque nella forma formula_61. In questo caso l'equazione ammette come unica soluzione doppia, o di molteplicit\u00e0 due, formula_62.\nEquazioni complete e formula risolutiva generale.\nUn'equazione polinomiale di secondo grado viene detta \"equazione quadratica completa\" quando tutti i suoi coefficienti sono diversi da formula_63. Essa viene risolta con il cosiddetto metodo del completamento del quadrato, cos\u00ec chiamato perch\u00e9 si modifica l'equazione fino a ottenere al suo primo membro il quadrato di un binomio nella forma:\nAnzitutto si porti formula_52 al secondo membro:\nMoltiplicando per formula_67 entrambi i membri, si ottiene:\nSi noti che:\ne che:\ndunque \u00e8 possibile considerare il termine formula_71 come la formula_72 della formula del quadrato di binomio e formula_73 come il doppio prodotto formula_74 dove la formula_75 \u00e8 uguale a formula_76; dunque, per fare in modo che al primo membro si abbia un quadrato di binomio, si somma ad ambo i membri dell'equazione formula_77:\novvero:\nIl secondo membro di quest'equazione \u00e8 detto discriminante e in genere viene indicato con la lettera greca delta maiuscola formula_80. Se formula_81 \u00e8 negativo non ci sono soluzioni reali dal momento che il primo membro, essendo un quadrato, \u00e8 sempre maggiore o uguale a formula_63. In caso contrario, si pu\u00f2 scrivere:\nche, con semplici passaggi, pu\u00f2 essere riscritto come:\nQuest'ultima espressione \u00e8 nota come \"formula risolutiva delle equazioni di secondo grado\".\nCalcolo delle soluzioni.\nAlla luce della dimostrazione precedente \u00e8 chiaro che, nella risoluzione di un'equazione quadratica, \u00e8 anzitutto necessario calcolare il discriminante formula_85.&lt;br&gt; \nSi distinguono tre casi:\nInterpretazione geometrica.\nLe radici dell'equazione quadratica\nsono anche i punti in cui la funzione\nassume valore nullo, dal momento che essi sono i valori di formula_1 per cui:\nSe formula_5, formula_76 e formula_52 sono numeri reali e il dominio di formula_93 \u00e8 l'insieme dei numeri reali, allora gli zeri di formula_93 sono esattamente le ascisse dei punti dove il grafico di formula_93 tocca l'asse x.\nDalle considerazioni precedenti si deduce che:\nForma ridotta della formula risolutiva.\nLa formula risolutiva dell'equazione di secondo grado pu\u00f2 essere \"semplificata\" moltiplicando per formula_98 il denominatore e il numeratore:\ne, applicando la sostituzione formula_100, si ottiene:\nQuesta formula pu\u00f2 risultare comoda quando il coefficiente dell'incognita di primo grado dell'equazione, formula_76, \u00e8 esattamente divisibile per due, e viene chiamata \"formula ridotta\".\nNel caso in cui formula_103, allora la formula si semplifica in:\nRelazioni tra radici e coefficienti.\nSi ponga formula_105 uguale alla somma delle due soluzioni dell'equazione quadratica e formula_106 il loro prodotto, quindi formula_107 e formula_108. Sommando membro a membro le due soluzioni si ha:\nEffettuando invece il prodotto membro a membro si ottiene:\nQueste due relazioni consentono di determinare somma e prodotto delle radici senza risolvere l'equazione; esse sono un caso particolare delle formule di Vi\u00e8te. Inoltre, se si riscrive la generica equazione di secondo grado nella cosiddetta \"forma normale\", cio\u00e8 dividendo ambo i termini per formula_5:\ncon banali sostituzioni si ottiene la forma:\nMeno usata ma altrettanto importante \u00e8 la relazione:\ndimostrabile attraverso semplici passaggi algebrici.\nScomposizione in fattori del trinomio.\nSi consideri il polinomio completo di secondo grado:\ne si supponga anche che il discriminante dell'equazione che si ottiene uguagliando a zero il polinomio sia positivo (ipotesi non necessaria nel campo dei numeri complessi). Raccogliendo formula_5 si ottiene:\nSi \u00e8 gi\u00e0 trovato prima che formula_118 e formula_119. Dunque:\nPertanto \u00e8 possibile scomporre un polinomio di secondo grado in due binomi di primo grado, calcolando le soluzioni dell'equazione data dal polinomio eguagliato a zero:\nSe il formula_122 l'equazione associata ha una sola soluzione reale di molteplicit\u00e0 due, la scomposizione del trinomio di secondo grado pu\u00f2 essere cos\u00ec riscritta:\nRegola dei segni.\nLa \"regola dei segni\" o \"regola di Cartesio\" consente di determinare il segno delle radici di un'equazione completa con discriminante non negativo. Si considerino, nell'ordine, i segni di formula_5, formula_76 e formula_52. \u00c8 possibile assumere che sia formula_127, a meno di moltiplicare entrambi i termini per formula_128. Ci sono formula_36 possibili combinazioni:\nChiamando \"permanenza\" ogni successione di due segni uguali e \"variazione\" ogni successione di segni contrari, \u00e8 possibile riassumere i risultati precedenti affermando che a ogni permanenza corrisponde una soluzione negativa, e a ogni variazione una soluzione positiva. Quando le radici sono discordi, in valore assoluto \u00e8 maggiore quella positiva se la variazione precede la permanenza; quella negativa se la permanenza precede la variazione.\nEsempio di risoluzione tramite completamento del quadrato.\nSia:\nallora:\nda cui:\nA questo punto \u00e8 possibile disegnare il grafico di formula_145, traslando la parabola associata a formula_146 di formula_147 lungo l'asse formula_1, e di formula_149 lungo l'asse formula_18.\nMetodo del resto.\nAd alcune equazioni possono essere applicati metodi diversi per trovarne le radici. Si usa il teorema del resto di Ruffini, si controllano i divisori possibili del termine noto formula_52 e si prendono una volta formula_152 e una volta formula_153; considerando poi la formula del teorema del resto di Ruffini formula_154, \u00e8 possibile subito sapere che formula_155, e che sostituendo la formula_18 nell'equazione al posto della formula_1 si pu\u00f2 verificare il resto che ci dar\u00e0 il polinomio diviso con formula_154: se \u00e8 formula_63 allora formula_154 sar\u00e0 il divisore, dove una soluzione dell'equazione \u00e8 formula_18.\nA questo punto si pu\u00f2 trovare l'altra soluzione in due modi:\nApplicando la divisione di Ruffini, o il metodo Canonico, per avere un binomio in cui il termine noto, cambiato di segno, sar\u00e0 la seconda soluzione cercata:\nQuindi: formula_163 formula_164\nSapendo che:\ne che:\navendo trovato la prima soluzione col metodo visto sopra, la seconda soluzione pu\u00f2 essere trovata in modo pi\u00f9 breve senza applicare la divisione ponendo:\nVale anche viceversa.\nCasi particolari.\nDue casi particolari sono formula_169 oppure formula_170. Nel primo caso le soluzioni sono formula_171 e formula_172, mentre nel secondo caso le soluzioni sono formula_173 e formula_174\nFormula alternativa.\nIn certe situazioni \u00e8 preferibile esprimere le radici in una forma alternativa:\nTuttavia, questa formula \u00e8 corretta solo con la condizione aggiuntiva che formula_52 non sia nullo. Se formula_177, questa formula fornisce correttamente la soluzione formula_178, ma non consente di ottenere la radice diversa da zero (dal momento che si otterrebbe la divisione formula_179, che non \u00e8 definita).\nNaturalmente, i valori delle due radici risultano uguali indipendentemente che si usi la formula \"classica\" o quella alternativa, che \u00e8 in effetti una semplice variante algebrica della prima:\nUn'attenta implementazione su un calcolatore dotato di operazioni in virgola mobile differisce da entrambe le formule per garantire la robustezza del risultato. Assumendo che il discriminante sia positivo e formula_181, si pu\u00f2 usare un codice come il seguente:\ndove formula_183 denota la funzione segno, che vale formula_184 se formula_76 \u00e8 positivo e formula_128 se formula_76 \u00e8 negativo; questo accorgimento assicura di sommare due quantit\u00e0 dello stesso segno, evitando l'eventuale perdita di precisione. Il calcolo della seconda radice formula_188 sfrutta il fatto che il prodotto delle radici \u00e8 uguale a formula_189."}
{"id": "38772", "revid": "1924342", "url": "https://it.wikipedia.org/wiki?curid=38772", "title": "Master of Puppets", "text": "Master of Puppets \u00e8 il terzo album in studio del gruppo musicale statunitense Metallica, pubblicato il 3 marzo 1986 dalla Elektra Records e il 7 dello stesso mese dalla Music for Nations.\nIl disco si posizion\u00f2 alla posizione 29 nella Billboard 200 e divenne il primo album dei Metallica a superare le 500.000 copie. Nel 2003, l'album \u00e8 stato certificato sei volte disco di platino dalla RIAA per aver venduto oltre sei milioni di copie negli Stati Uniti d'America. Prima dell'inizio dell'era SoundScan nel 1991, \"Master of Puppets\" ha venduto 4.578.000 copie. Nel 2016 \u00e8 stato inserito nella National Recording Registry dalla Biblioteca del Congresso degli Stati Uniti d'America in quanto \u00abculturalmente, storicamente, ed esteticamente significativo\u00bb.\nNel giugno del 2017 la rivista \"Rolling Stone\" ha collocato l'album al secondo posto tra i 100 migliori album metal di tutti i tempi, dietro soltanto a \"Paranoid\" dei Black Sabbath.\nDescrizione.\nGrazie alle doti compositive dei singoli componenti del gruppo, l'album riesce a ritagliarsi un posto di prima grandezza nel mondo del thrash metal; dalla maggior parte della critica specializzata viene considerato come il miglior album del gruppo, nonch\u00e9 uno dei pi\u00f9 riusciti dischi heavy metal di sempre. Da notare la buonissima produzione per l'epoca (1986): come riport\u00f2 il frontman James Hetfield in varie interviste, venne data una grande attenzione allo spessore e alla potenza del suono delle chitarre, caratteristiche che con il tempo divennero uno dei punti di riferimento per il genere.\nDall'album \u00e8 stato estratto il singolo omonimo, pubblicato esclusivamente in Francia. Nel disco \u00e8 presente il brano strumentale \"Orion\", contenente un assolo del bassista Cliff Burton e una delle ultime canzoni da lui composte, prima della sua scomparsa avvenuta nel 1986.\nIl 10 novembre 2017 il gruppo ha ripubblicato l'album in edizione rimasterizzata e presentata in varie edizioni, tra cui una deluxe comprensiva di concerti inediti, interviste e demo."}
{"id": "38778", "revid": "116383684", "url": "https://it.wikipedia.org/wiki?curid=38778", "title": "Telescopio spaziale", "text": "Un telescopio spaziale \u00e8 un satellite oppure una sonda spaziale lanciata con l'espresso scopo di osservare pianeti, stelle, galassie e altri oggetti celesti, esattamente come un telescopio basato a terra. Sono stati lanciati numerosi telescopi spaziali, che hanno contribuito enormemente alla nostra conoscenza del cosmo.\nConcettualit\u00e0.\nIl motivo che spinge all'osservazione dallo spazio \u00e8 che essa non soffre di numerosi problemi che ha invece l'osservazione dalla superficie della Terra, in ordine crescente di importanza:\nL'ultimo problema \u00e8 quello che ha causato il lancio di quasi tutti i telescopi spaziali, e in parte anche del telescopio spaziale Hubble (\"Hubble Space Telescope\" o HST), che cercava principalmente di aggirare il problema della distorsione atmosferica. I telescopi terrestri possono osservare solo le lunghezze d'onda ottiche (la cosiddetta finestra ottica) e radio, pi\u00f9 alcune porzioni molto limitate della banda infrarossa. Tutto il resto (raggi ultravioletti, raggi X, raggi gamma e la maggior parte dell'infrarosso) deve essere osservato dallo spazio.\nI telescopi spaziali soffrono per\u00f2 di alcuni svantaggi rispetto ai loro cugini terrestri:\nLe missioni spaziali osservative possono essere divise in due grandi classi: quelle che cercano di mappare l'intero cielo (\"survey\") e quelle osservano solo piccole porzioni selezionate, ma a risoluzione molto maggiore.\nMolti osservatori hanno gi\u00e0 completato la loro missione, la maggior parte con successo, e sono stati spenti oppure fatti ricadere nell'atmosfera. Molti altri sono attivi, e di altri ancora \u00e8 previsto il lancio in futuro. Le quattro agenzie spaziali attive in questo campo sono la NASA, l'ESA e quelle del Giappone e del Canada."}
{"id": "38781", "revid": "834", "url": "https://it.wikipedia.org/wiki?curid=38781", "title": "Dorando Petri", "text": ""}
{"id": "38783", "revid": "547034", "url": "https://it.wikipedia.org/wiki?curid=38783", "title": "Avari", "text": "Gli \u00c0vari, noti anche come Obri nelle cronache della Rus', come Abaroi o Varchonitai (in greco antico \u0392\u03b1\u03c1\u03c7\u03bf\u03bd\u03af\u03c4\u03b5\u03c2, traslitterato \"Varchon\u00edtes\"), o pseudo-Avari nelle fonti bizantine, come Apari (in turco antico \ud803\udc2f\ud803\udc3a) per i g\u00f6kt\u00fcrk, furono un'alleanza di diversi gruppi di nomadi eurasiatici di origini sconosciute vissuti tra la Tarda Antichit\u00e0 e l'Alto Medioevo.\nProbabilmente conosciuti soprattutto per le loro invasioni e le distruzioni causate nelle guerre con i bizantini, avvenute dal 568 al 626, si suole anche definirli, nella storiografia straniera, come Avari della Pannonia. La precisazione, la cui origine si deve alla zona in cui si stabilirono, resta necessaria per distinguerli dalle comunit\u00e0 di Avari del Caucaso, un popolo separato con cui non esistette alcun contatto storico o, quanto meno, se cos\u00ec fu non se ne ha certezza.\nPer amministrarsi, gli Avari istituirono un khaganato, che si snodava all'interno del bacino carpatico e porzioni considerevoli dell'Europa centrale e dell'Europa orientale (Ungheria, Austria, Cechia, Slovacchia, Slovenia interna e parti della Polonia, Romania, Croazia interna, Serbia, Bosnia-Erzegovina interna e Bulgaria). Sebbene il primo riferimento agli Avari risalga alla met\u00e0 del V secolo, quelli stanziatisi nella Pannonia comparvero nella scenario storico a met\u00e0 del VI secolo, dopo esser giunti in fuga dalle steppe pontico-caspiche dal dominio dei G\u00f6kt\u00fcrk. Secondo fonti contemporanee, gli avari formarono una classe superiore dominante ma numericamente piccola nei loro domini. Dopo un periodo di crisi, le guerre di conquista effettuate dall'impero carolingio contro gli avari stroncarono definitivamente l'esistenza del loro khaganato negli anni 790, causando la perdita del loro potere politico all'inizio del IX secolo e, poco dopo, della loro identit\u00e0 culturale.\nOrigini.\nAvari e pseudo-Avari.\nIl primo chiaro riferimento all'etnonimo avaro si rintraccia in uno scritto di Prisco di Panion (morto dopo il 472). L'autore racconta che, nel 463 circa, i saraguri, gli onoguri e gli oguri furono attaccati dai sabiri, in fuga perch\u00e9 colpiti dagli avari. Questi ultimi, a loro volta, erano stati costretti a ingaggiare battaglia e a spingersi verso ovest, dovendo fuggire, come indicato in un passaggio poco chiaro, dai \"grifoni mangia-uomini\" provenienti dall'\"oceano\" (\"Priscus Fr 40\"). Mentre i resoconti di Prisco forniscono alcune informazioni sulla situazione etno-politica tra il fiume Don, il territorio del Kuban e il delta del Volga dopo la scomparsa degli Unni, non \u00e8 possibile giungere a conclusioni univoche. Denis Sinor ha sostenuto che chiunque fossero gli \"Avari\" a cui fa riferimento Prisco, non potevano dirsi con certezza gli stessi apparsi un secolo dopo, durante il dominio di Giustiniano (che regn\u00f2 dal 527 al 565).\nIl successivo autore a menzionare gli avari, Menandro Protettore, attivo nel VI secolo, segnala di ambasciatori g\u00f6kt\u00fcrk giunti a Costantinopoli nel 565 e 568. I turchi si erano irritati per la scelta dei bizantini di stringere un'alleanza con gli avari, considerati dai primi come loro sudditi e schiavi. Turxanthos (\"Tamgan\"), un principe turco, definisce gli avari \"Varconiti\" e \"schiavi fuggiti dei Turchi\", in numero massimo di \"circa 20.000\" individui (\"Menander Fr 43\").\nMolti altri dettagli, invero un po' confusionari, provengono da Teofilatto Simocatta, che scrive nel 629 circa, il quale descrive gli ultimi due decenni del VI secolo. In particolare, afferma di citare una lettera di trionfo del signore turco Tamgan:\nSecondo l'interpretazione di alcuni studiosi, i turchi insistevano sul fatto che gli avari fossero in realt\u00e0 solo degli \"pseudo-Avari\", potendo cos\u00ec fregiarsi di essere l'unico formidabile dominatore della steppa eurasiatica. Da qui, le discettazioni sulla provenienza dei \"veri Avari\" si sono susseguite in maniera incessante, con alcuni che hanno segnalato come non si riesca a comprendere, da parte dei turchi, la necessit\u00e0 di sottolineare che gli avari non fossero a loro affiliati, ammesso che effettivamente possa avere ragione di esistere il distinguo tra pseudo e veri avari. Inoltre, si \u00e8 messa in dubbio l'autenticit\u00e0 del racconto di Teofilatto, il quale avrebbe preso in prestito informazioni dai resoconti di Menandro dei negoziati bizantino-turchi per soddisfare le esigenze politiche del suo tempo, ovvero mettere in cattiva luce e sminuire gli avari durante un periodo di relazioni bilaterali politiche tese con i bizantini (in coincidenza con le campagne dell'imperatore Maurizio nei Balcani settentrionali). Il risultato \u00e8 stato spingere gli studiosi a compiere le pi\u00f9 disparate ipotesi sulla loro provenienza, con autori che propendono ora per i monti Altaj (corrispondendo dunque agli Juan-Juan, ovvero gli \"Hua\" delle fonti cinesi), ora per la Manciuria o addirittura per la Corea del Nord.\nUar, rouran e altri popoli dell'Asia centrale.\nSecondo alcuni studiosi, gli avari pannonici avrebbero avuto origine da una confederazione, nata nella regione del mare di Aral, composta dagli uar (noti anche come \"Ouar\", \"Warr\" o \"Var\") e dagli x\u016bn (Chioniti) (noti anche come \"Chionitae\", \"Chunni\", \"Hunni\", \"Yun\" e nomi simili). Gli uar si esprimevano probabilmente in una lingua uralica in precedenza, mentre i chioniti interloquivano adoperandone una iranica e/o turca. Una terza trib\u00f9, precedentemente affiliata agli uar e ai chioniti, gli eftaliti o unni bianchi, era rimasta nell'Asia centrale e nella zona settentrionale nell'Asia meridionale. In alcune traslitterazioni, il termine \"Var\" \u00e8 reso \"Hua\", ovvero un sostantivo cinese alternativo riservato agli eftaliti. Mentre una delle citt\u00e0 pi\u00f9 significative per gli eftaliti era Walwalij o \"Varvaliz\", questo potrebbe anche essere un termine iranico che stava per \"fortezza superiore\". Gli avari pannonici erano inolrre conosciuti con nomi tra cui \"Uarkhon\" o \"Varchonites\", che potrebbero essere state parole macedonie che combinavano \"Var\" e \"Chunni\".\nLo storico del XVIII secolo Joseph de Guignes postul\u00f2 un legame tra gli avari europei con il khaganato rouran () dell'Asia interna sulla base di una coincidenza tra la lettera di Tardan Khan a Costantinopoli e gli eventi registrati in fonti cinesi, in particolare \"Wei Shu\" e \"Bei Shi\". Queste ultime affermano che Bumin Qaghan, fondatore del primo khaganato turco, sconfisse i rouran, alcuni dei quali fuggirono e si unirono alla dinastia Wei occidentale. Pi\u00f9 tardi, il successore di Bumin, Muqan Qaghan, sconfisse gli eftaliti e i Tiele, di etnia turca. Queste vittorie riecheggiano superficialmente in una narrazione di Teofilatto, che descrive con toni lusinghieri i risultati di Tardan riportate su eftaliti, avari e oguri. Tuttavia, le due serie di eventi non sono state redatte negli stessi anni: gli eventi narrati dallo storico bizantino ebbero luogo durante il dominio di Tardan (tra il 580 circa e il 599), mentre le fonti cinesi che si riferiscono alla sconfitta turca dei rouran e di altri popoli dell'Asia centrale parlano di qualcosa accaduto 50 anni prima, nel momento della fondazione del khaganato turco. Per questo motivo, il filone minoritario a cui aderiscono, tra gli altri, il linguista ungherese J\u00e1nos Harmatta e lo storico cinese Yu Taishan, rifiutano di associare gli avari con i rouran.\nSecondo Edwin G. Pulleyblank, la denominazione \"avari\" andrebbe affiliata al \"Wuhuan\" delle fonti cinesi, cio\u00e8 il sostantivo adoperato per indicare il ceto nobile dei rouran. Diversi storici, tra cui Denis Sinor, suggeriscono che gli avari siano di origine turca, probabilmente del ramo oghur. Un'altra teoria immagina che alcuni degli avari fossero di origine tungusa. Uno studio di Emil Her\u0161ak e Ana Sili\u0107 suggerisce che gli avari erano di origine eterogenea, inclusi perlopi\u00f9 gruppi turchi (ogurici) e mongoli. Successivamente, a seguito del loro assestamento in Europa, alcuni gruppi germanici e slavi finirono assimilati agli avari. Nel momento della conclusione del loro lavoro, i due ricercatori hanno concluso che l'esatta affiliazione etnica \u00e8 destinata probabilmente a rimanere sconosciuta, malgrado a loro giudizio si possa azzardare che si trattasse di trib\u00f9 turche (oguriche).\nDinamiche dell'impero della steppa ed etnogenesi.\nNel 2018, Walter Pohl ha riassunto cos\u00ec la formazione di imperi nomadi:\nIn un passaggio successivo, egli ribadisce: \"non si tratt\u00f2 di un processo lineare, in cui una comunit\u00e0 eterogenea poteva trasformarsi negli avari. A seconda delle condizioni politiche, si poteva giungere a un\u2019'avarizzazione' o alla formazione di nuove entit\u00e0 regionali\". Inoltre, l'identit\u00e0 avara era fortemente legata alle istituzioni politiche affiliate al loro khaganato, che amministrava vari gruppi. Con la caduta definitiva della potenza avara all'inizio del IX secolo, l'identit\u00e0 dei suoi membri scomparve abbastanza istantaneamente, mentre il lascito sopravvisse per diverso tempo.\nAntropologia.\nNell'arte contemporanea, gli avari erano talvolta raffigurati come arcieri a cavallo, che cavalcavano all'indietro sui loro equini. Secondo antropologi fisici della met\u00e0 del XX secolo come P\u00e1l Lipt\u00e1k, i resti umani dell'antico periodo avaro (VII secolo) presentavano caratteristiche perlopi\u00f9 \"europoidi\", mentre il materiale funerario indicava legami culturali con la steppa eurasiatica. I cimiteri risalenti al tardo periodo avaro (VIII secolo) includevano molti resti umani con caratteristiche fisiche tipico di individui dell'Asia orientale o eurasiatici (cio\u00e8 persone con origini sia dell'Asia orientale che europea). I resti con tratti genetici dell'Asia orientale o eurasiatici sono stati trovati in circa un terzo delle tombe avare dell'VIII secolo. Secondo Lipt\u00e1k, il 79% della popolazione della regione del Danubio e del Tibisco durante la parentesi avara mostrava caratteristiche europoidi. Tuttavia, Lipt\u00e1k adoperava una classificazione obsoleta nel rivolgersi ai \"mongoloidi\" del nord-est asiatico e ai \"turanidi\" per individui di origine mista. Diverse teorie suggeriscono che la classe dirigente degli avari fosse totalmente o parzialmente tungusa, cio\u00e8 di origine dell'Asia orientale.\nGenetica.\nUno studio genetico pubblicato su \"Scientific Reports\" nel settembre del 2016 ha esaminato il DNA mitocondriale di 31 persone sepolte nel bacino dei Carpazi durante il periodo avaro tra il VII e il IX secolo d.C. Sono stati trovati perlopi\u00f9 portatori di aplogruppi europei come l'H, il K, il T e l'U, mentre circa il 15% recava aplogruppi asiatici come il C, l'M6, il D41c e l'F1a. Il loro DNA mitocondriale \u00e8 risultato essere principalmente caratteristico dell'Europa orientale e meridionale.\nUno studio genetico pubblicato sull\"'American Journal of Physical Anthropology\" nel 2018 ha esaminato 62 individui sepolti nell'VIII e nel IX secolo in una sepoltura avaro-slava a C\u00edfer-P\u00e1c, in Slovacchia. Dei 46 campioni di DNA mitocondriale estratti, il 93,48% apparteneva a lignaggi dell'Eurasia occidentale, mentre il 6,52% apparteneva a lignaggi dell'Eurasia orientale. La prima categoria era superiore, in termini di percentuale, a quella delle moderne popolazioni europee, ma inferiore a quella riscontrata in altri studi genetici concentrati sugli avari. Il DNA mitocondriale degli individui esaminati \u00e8 risultato abbastanza simile agli slavi medievali e moderni, ed \u00e8 stato suggerito che la popolazione mista esaminata fosse emersa attraverso matrimoni misti tra maschi avari e femmine slave.\nUno studio genetico pubblicato su \"Scientific Reports\" nel novembre 2019 ha esaminato i resti di quattordici maschi avari. Undici di essi sono stati ascritti al periodo antico, tre al medio e tardo periodo. Il \"cluster\" degli undici maschi avari del ciclo meno recente erano portatori degli aplogruppi paterni N1a1a1a1a3 (quattro campioni), N1a1a (due campioni), R1a1a1b2a (due campioni), C2 G2a e I1. I tre maschi datati al periodo avaro medio e tardo recavano con s\u00e9 gli aplogruppi paterni C2, N1a1a1a1a3 e E1b1b1a1b1a. Le spoglie studiate hanno permesso di scoprire che i campioni avevano tutti occhi scuri e capelli scuri, con la maggior parte di loro principalmente originaria dell'Asia orientale.\nUno studio genetico pubblicato su \"Scientific Reports\" nel gennaio 2020 ha esaminato i resti di ventisei individui sepolti in vari cimiteri d'\u00e9lite avari nel bacino pannonico risalenti al VII secolo. Il DNA mitocondriale di questi defunti presentava affinit\u00e0 con gli aplogruppi dell'Asia orientale, mentre il cromosoma Y era esclusivamente di origine orientale e \"sorprendentemente omogeneo\", appartenente nel dettaglio ad aplogruppi N-M231 e Q-M242. Quanto appreso ha lasciato scoprire che l'\u00e9lite avara era in gran parte patrilineare ed endogama per una fase lunga circa un secolo, ed \u00e8 entrata nel bacino pannonico attraverso le migrazioni dall'Asia orientale che coinvolsero sia uomini che donne.\nStoria.\nArrivo in Europa.\nDopo il 555, gli avari si spostarono verso ovest sotto la pressione dei g\u00f6kt\u00fcrk. Entro il 557, o poco pi\u00f9 tardi, si stanziarono nell'area della steppa di quella che sarebbe poi diventata la Russia meridionale e l'Ucraina.\nNel 557, gli avari inviarono un'ambasciata a Costantinopoli, presumibilmente dal Caucaso settentrionale: ci\u00f2 segn\u00f2 il loro primo contatto con l'impero bizantino. In cambio dell'oro, accettarono di soggiogare le \"ribelli \"gentes\"\" per conto dei bizantini: successivamente, conquistarono e incorporarono varie trib\u00f9 nomadi (kutriguri e sabiri), inclusi in un momento seguente gli anti. Nel 562 gli avari controllavano il basso bacino del Danubio e le steppe a nord del mar Nero. Quando arrivarono nei Balcani, gli avari contavano numericamente un gruppo eterogeneo composto da circa 20.000 cavalieri: dopo che l'imperatore bizantino Giustiniano I (al potere dal 527 al 565) li assold\u00f2 come mercenari, questi si spinsero verso nord-ovest, in Germania. Tuttavia, la resistenza dei franchi ferm\u00f2 l'espansione degli avari verso quella direzione.\nAlla ricerca di ricche terre dove poter pascolare, gli avari inizialmente chiesero di insediarsi a sud del Danubio nell'attuale Bulgaria, ma i romei rifiutarono, ricorrendo alla minaccia che avrebbero avviato trattative con i g\u00f6kt\u00fcrk per scacciarli qualora avessero decisero di aggredirli. Gli avari rivolsero la loro attenzione al bacino carpatico e alle difese naturali che offriva.\nTuttavia, il bacino dei Carpazi fu poi occupato dai gepidi. Nel 567, gli avari si allearono con i longobardi, nemici dei gepidi, e insieme arrecarono gravi danni a gran parte del regno di questi ultimi. Gli avari poi persuasero i longobardi a trasferirsi nell'Italia settentrionale, un'invasione che segn\u00f2 l'ultimo movimento migratorio germanico nell'ambito delle invasioni barbariche.\nContinuando la loro politica di successo volta a mettere i vari barbari l'uno contro l'altro, i bizantini persuasero gli avari ad attaccare gli sclaveni in Scizia Minore (moderna Dobrugia), una terra ricca di beni. Dopo aver devastato gran parte della terra degli sclaveni, gli avari tornarono in Pannonia, dopo che molti sudditi del khaganato avevano disertato a favore dell'imperatore bizantino. Quando questo non fu in grado di pagare sussidi o assumere mercenari avari, questi fecero irruzione in varie zone dei Balcani. Secondo Menandro, Baian comand\u00f2 un esercito di 10.000 kutriguri bulgari e saccheggi\u00f2 la Dalmazia nel 568, tagliando di fatto il collegamento terrestre bizantino con l'Italia settentrionale e l'Europa occidentale.\nNel 574, dopo numerose scaramucce tra avari e romei nei Balcani, ebbe luogo l'unica grande battaglia campale tra queste due grandi potenze europee dell'Alto Medioevo; in quell'occasione, i primi surclassarono i loro avversari sotto il generale Tiberio, costretto a versare 80.000 pezzi d'oro all'anno. Anche grazie a tale evento, gli avari cominciarono con costanza ad accumulare ingenti ricchezze, in virt\u00f9 dei tributi che venivano loro versati innanzitutto dall'impero bizantino e dai franchi. Dal momento in cui si stipul\u00f2 la pace e fino al 578 fu portata avanti un'insolita cooperazione tra Costantinopoli e il khaganato in chiave anti-slava. Dal 579, come testimoniano le fonti, inizi\u00f2 a fruttare guadagno anche la pratica dello scambio di ostaggi.\nCiclo avaro antico (580-670).\nNel 582, a seguito di due anni di lotte, gli avari avevano terminato di cingere d'assedio Sirmio, un importante forte in Pannonia. Sempre nello stesso anno, il khagan avaro Baian si assicur\u00f2 la supremazia su diverse comunit\u00e0 slave, bulgare e germaniche che vivevano in Pannonia e nel bacino dei Carpazi, facendo raggiungere al suo regno, prima della sua morte, il massimo apogeo. Quando i romei si rifiutarono di aumentare l'importo della paga come richiesto dal figlio e successore di Baian I, Baian II (al potere dal 584), gli avari sottomisero con successo Singidunum e Viminacium. Tuttavia, essi subirono delle battute d'arresto durante le campagne balcaniche dell'imperatore Maurizio negli anni 590.\nAlla fine dell'estate del 591, dopo quasi 20 anni di guerra, Costantinopoli concluse un trattato di pace con l'impero persiano e si sent\u00ec abbastanza potente da riconquistare i Balcani, caduti sotto l'influenza avara e slava. Gi\u00e0 nel 592, l'esercito dell'imperatore Maurizio sottrasse la citt\u00e0 di Singidunum al controllo della popolazione di origine asiatica. Sotto il generale Prisco, i romei tornarono in possesso delle strade principali che collegavano i principali centri urbani romani a sud del Danubio e avanzarono addirittura in territorio slavo. Le incursioni avare e slave nelle zone sopra indicate, tuttavia, continuarono senza sosta. Prisco fu sostituito come comandante in capo dell'esercito bizantino dal fratello di Maurizio, Pietro, il quale continu\u00f2 essenzialmente la stessa tattica del suo predecessore fino al 595. Non si verificarono in quel frangente scontri degni di nota tra le due fazioni.\nNel 595, il merovingio Childeberto II tent\u00f2 di sfruttare la disputa in corso su Singidunum al fine di scatenare un attacco ai possedimenti degli avari sulla Drava (l'odierna Carinzia). Tuttavia, l'esercito invasore bavarese fu completamente sbaragliato. Per rappresaglia, un esercito avaro giunse in Turingia e impervers\u00f2 nelle citt\u00e0 e nelle campagne, e la principessa Brunechilde dovette comprare il loro ritiro a caro prezzo. Tuttavia, poich\u00e9 non ci furono ulteriori avanzamenti nell'ovest dell'impero, si presume che si tratt\u00f2 principalmente di una dimostrazione di forza compiuta dal khaganato per rendere inequivocabilmente chiaro che la valle della Drava apparteneva alla sfera d'influenza avara. Questa scelta tattica si rivel\u00f2 verosimilmente efficace, considerando che non si registra alcuna incursione bavarese in territorio avaro nei successivi 15 anni.\nForti dei successi sul fronte occidentale, gli avari procedettero a realizzare un'altra offensiva nei Balcani dal 597 in poi. L'esercito di Prisco dovette rifugiarsi a Tomis, ma il 30 marzo 598 gli avari interruppero l'assedio da poco avviato perch\u00e9 il generale Comenziolo si appropinqu\u00f2 all'odierna citt\u00e0 romena alla testa di un esercito appena formato. Gli avari sconfissero pi\u00f9 avanti Comenziolo presso una costruzione difensiva situata sulle rive del fiume Jantra. Gli avari approfittarono della vittoria e si spinsero, di gran fretta, fino a Drizipara, situata orientativamente tra Adrianopoli e Costantinopoli. Solo la peste, che decim\u00f2 gran parte dell'esercito avaro e sette figli del khagan Baian, imped\u00ec che proseguisse l'avanzata. Gli avari furono forse persuasi a ritirarsi definitivamente dietro il pagamento di un tributo.\nGi\u00e0 nell'estate del 599, i romei ruppero nuovamente il trattato di pace con gli avari. Prisco e Comenziolo attraversarono il Danubio all'altezza Viminacium e riuscirono a prevalere su un esercito frettolosamente radunato sotto il comando dei figli di Baian, quelli sopravvissuti allo scoppio della peste del 598. Prisco ottenne un risultato positivo inatteso, spingendosi nel cuore della pianura pannonica e nelle regioni a est del Tibisco, mentre Comenziolo si limit\u00f2 a raggiungere quasi le acque del Danubio. Sempre nel 599, il massacro particolarmente crudele di tre villaggi gepidi, con un totale di 30.000 morti e un numero imprecisato di prigionieri, diede il via a una scia di violenza durata fino al 602. Nonostante i danni, all'inizio del nuovo secolo, non senza fatica, gli avari avevano istituito un impero nomade che governava su una moltitudine di popoli e si estendeva, in maniera approssimativa, dall'Austria moderna a ovest fino alle steppe pontico-caspiche a est.\nNel 602 gli avari sotto il comandante Apsich inflissero un colpo devastante agli anti, che erano alleati di Bisanzio. Dopo essere stati per\u00f2 sconfitti nelle battaglie di Viminacium poco dopo averla acquisita, alcuni avari disertarono a favore dei bizantini nel 602, ma l'imperatore Maurizio decise di non fare ritorno a Costantinopoli, come era consuetudine. Al contrario, mantenne il suo accampamento militare oltre il Danubio per tutto l'inverno, ma difficolt\u00e0 di vario genere causarono lotte intestine e costarono la vita all'imperatore, concedendo agli avari la tregua di cui avevano disperato bisogno. Approfittando della situazione, essi tentarono di compiere un'ultima campagna d'invasione nell'Italia settentrionale nel 610. La guerra civile bizantina scaten\u00f2 un'invasione persiana nell'ambito della guerra romano-persiana del 602-628 e, dopo il 615, gli avari godettero della possibilit\u00e0 di agire indisturbati negli indifesi Balcani.\nDurante i negoziati con l'imperatore Eraclio I sotto le mura di Costantinopoli nel 617, gli avari lanciarono un attacco a sorpresa: pur non essendo in grado di catturare il centro della citt\u00e0, ne saccheggiarono i sobborghi e presero 270.000 prigionieri. I pagamenti in oro e merci agli avari raggiunsero il salatissimo totale di 200.000 solidi poco prima del 626. Nel 626, gli avari cooperarono con le forze sasanidi nel fallito assedio avvenuto durante il medesimo anno. In seguito a questa sconfitta, il potere politico e militare cominci\u00f2 una lenta ma graduale fase discendente. Le fonti bizantine e franche documentano una guerra, le cui cause risalivano a prima del 626, tra gli avari e alcune comunit\u00e0 di slavi occidentali sottoposte al loro khaganato, i venedi: il conflitto arrise a questi ultimi, che si separarono e divennero un gruppo autonomo lontano dai Balcani.\nNegli anni 630, Samo, il sovrano del primo governo slavo storicamente noto sotto il nome di Unione tribale di Samo o regno di Samo, aument\u00f2 la sua autorit\u00e0 sulle terre a nord e ad ovest del khaganato a spese degli avari, malgrado gli storici abbiano compiere solo speculazioni su quali esattamente furono le sue conquiste; egli rimase al potere fino alla sua morte, avvenuta nel 658.\nLa \"Cronaca di Fredegario\" registra che, durante la ribellione di Samo del 631, 9.000 bulgari guidati da Alcioco, il primo khagan di quella popolazione di cui si abbia notizia, lasciarono la Pannonia in direzione dell'odierna Baviera, dove Dagoberto I si difese in maniera compatta e massacr\u00f2 la maggior parte degli aggressori. I restanti 700 si unirono poi ai venedi. All'incirca all'epoca del regno di Samo, il capo bulgaro Kubrat della trib\u00f9 dei Dulo condusse con successo una rivolta per porre fine all'autorit\u00e0 avara sulla pianura pannonica, gettando le basi per la fondazione della Grande Bulgaria o \"Patria Onoguria\", ovvero \"la patria degli Onoguri\". La guerra civile, forse una lotta di successione avvenuta in Onoguria tra le forze congiunte dei kutriguri e degli utiguri, infuri\u00f2 dal 631 al 632: il potere dei kutriguri fu spazzato via e gli avari, loro alleati, ricaddero sotto il controllo della Grande Bulgaria. Allo stesso tempo, secondo il \"De administrando imperio\" di Costantino VII Porfirogenito (X secolo), un gruppo di croati si separ\u00f2 dai croati bianchi, che vivevano nella terra omonima, e giunsero di propria volont\u00e0, o su sollecito dall'imperatore bizantino Eraclio (610-641), per combattere gli Avari, dopodich\u00e9, alla fine, si organizzarono in un proprio principato in Dalmazia.\nNel 650, complice la prosecuzione delle incursioni nel regno franco, i primi avari poterono far ritorno nell'attuale Slovacchia occidentale e, dall'VIII secolo in poi, nella Moravia meridionale; l\u00ec, convissero di nuovo con gli slavi. La scoperta \u00e8 avvenuta con lo studio dei reperti archeologici, che presentavano caratteristiche culturali miste. All'estremit\u00e0 orientale del khaganato e nel sud, i principi slavi, in virt\u00f9 del loro isolamento, riuscirono a disfarsi con facilit\u00e0 della sovranit\u00e0 straniera e si trasferirono nella penisola balcanica. Con la morte di Samo, solo alcune trib\u00f9 slave tornarono sotto il dominio degli avari; il khan bulgaro, invece, mor\u00ec nel 665 e gli successe Batbajan.\nCiclo medio (670-720) e tardo avaro (720-804).\nLa \"Chronica Picta\" riporta che, negli anni 670, l'etnia dei bulgari onoguri (\"Ungri\") si stabil\u00ec definitivamente in Pannonia. Dopo la dipartita del khan Kubrat o pochi anni dopo al tempo di Bezmer, l'impero si sciolse in cinque diversi gruppi tribali. Due di essi, capeggiati da Batbajan e Kotrag, furono sottomessi dall'emergente impero cazaro, mentre il terzo, guidato da Asparukh, si insedi\u00f2 nei pressi del Danubio e nella Bulgaria stabilizzando la sua presenza con la vittoria nella battaglia di Ongal. Un quarto nucleo di persone si trasfer\u00ec a Ravenna, mentre il quinto, condotto da Kuber, si trasfer\u00ec nel khaganato avaro. Secondo i \"Miracula Sancti Demetrii\" del VII secolo, l'alleanza avaro-slava dalla Carpazia settentrionale costrinse i Bulgari a sud dell'Onoguria occidentale (nei pressi di Sirmio), all'incirca nello stesso periodo, in cui ebbe luogo la battaglia di Ongal a sud dei Carpazi orientali. La presenza di una fusione culturale emerge dallo studio compiuto dagli archeologi dei reperti: \u00e8 il caso di un nuovo stile di realizzazione dei fermagli per i codini, di sciabole curve o di archi larghi e simmetrici, che segnano l'inizio del ciclo avaro-bulgaro medio (670-720). I bulgari onoguri sotto Kuber finirono espulsi dall'Onoguria occidentale e dovettero spostarsi a sud, stabilendosi nell'attuale regione della Macedonia. Quando poi subentr\u00f2 in veste di khan il gi\u00e0 citato Asparukh, padre di Tervel, il trasferimento dalla Macedonia alle rive del Danubio, tra 679 e 681, avvene in modo permanente, comportando la costituzione del primo impero bulgaro con capitale a Onogur, nell'attuale distretto di Dobri\u010d. Sebbene l'impero avaro si fosse ridotto alla met\u00e0 delle sue dimensioni originali, la nuova alleanza avaro-slava consolid\u00f2 il loro dominio ad occidente, pi\u00f9 nello specifico nelle zone centrali del bacino medio-danubiano, ed estese la loro sfera di influenza ad ovest fino al bacino di Vienna. Comparvero allora nuovi centri regionali, come quelli vicino a Ozora, Dunapentele, Dunapataj, Cibakh\u00e1za, Kisk\u0151r\u00f6s e Igar, tutti compresi nei confini nell'odierna Ungheria. Pertanto, la secolare lotta tra bizantini e avari termin\u00f2 senza che fosse stato mai tracciato un confine comune, essendosi frapposte da allora nuove entit\u00e0 statali o para-statali tra khaganato e impero latino.\nAlla fine del VII secolo, gli avari governavano ancora tutta la Pannonia e la Carantania, quindi essenzialmente parti dell'odierna Austria, Slovacchia, Slovenia, Ungheria e Romania. Ad est la loro influenza si estendeva al Dnestr, nell'odierna Moldavia, e talvolta fino al Dnepr, in Ucraina. La stragrande maggioranza della popolazione si stabil\u00ec e i confini etnici oltre che sociali scomparvero. I villaggi divennero pi\u00f9 grandi e pi\u00f9 popolosi, mentre le tombe che presentano armi di quel periodo sono limitate alle zone di confine e ai luoghi di importanza strategica.\nIntorno al 740, il duca dei carantani, Boruth, si rivolse a Odilone di Baviera per chiedere aiuto contro gli avari, che rispose alla chiamata di aiuto e, nel 741, li sconfisse. Da quel momento, nei decenni seguenti non si conoscono scontri al confine occidentale del khaganato. La salita al potere da parte di Carlo Magno ottenne un'influenza decisiva sulla politica avara. Nel 773-774, il re dei franchi surclass\u00f2 i longobardi sotto il loro sovrano Desiderio e ne cancell\u00f2 il regno, causando per gli avari la perdita del loro principale alleato. Nel 776, dopo una rivolta fallita, l'opposizione longobarda fugg\u00ec alla corte del khagan. In una situazione complicata dal punto di vista geopolitico, gli avari preferirono coltivare relazioni pacifiche con la Baviera. Nel 781, il duca bavarese Tassilone III dovette rinnovare il giuramento di fedelt\u00e0 davanti a Carlo e fornire degli ostaggi. In seguito, nel 782, il capo avaro invi\u00f2 degli ambasciatori alla corte reale Franca a Lippspringe \"per la pace\". Come dimostreranno le azioni future, la \"questione avara\" dovette assumere una certa rilevanza per Carlo Magno negli anni a venire.\nDeclino.\nIl graduale declino del potere degli avari acceler\u00f2 verso le fasi finali, trasformandosi in una rapida caduta. Una serie di campagne del regno franco, avviate nel 788 per rispondere alle incursioni causate nello stesso anno dagli avari, si concluse con la conquista del khaganato nel giro di un decennio. Il conflitto cominci\u00f2 subito dopo la deposizione del duca bavarese Tassilone III, con la conseguente instaurazione del dominio diretto dei franchi sulla Baviera nel 787. A quel tempo, il confine tra i bavaresi e gli avari era situato sul fiume Enns: una prima incursione avara in Baviera fu respinta e le forze franco-bavaresi risposero portando la guerra nei vicini territori avari, situati lungo il Danubio, a est dell'Enns. Le due parti si scontrarono vicino al fiume Ybbs, nelle alture vicine (), dove gli avari riportarono una grande battuta d'arresto (788). Ci\u00f2 preannunciava l'ascesa del potere dei franchi e il declino degli avari nella regione.\nNel 790, gli avari tentarono di negoziare un accordo di pace con i franchi, ma non si raggiunse alcuna intesa. Una nuova campagna, partita nel 791, si concluse con una vittoria per i franchi. Un grande esercito, guidato da Carlo Magno, attravers\u00f2 dalla Baviera il territorio degli avari oltre il fiume Enns, cominciando ad avanzare lungo il fiume Danubio in due tronconi, ma non trov\u00f2 resistenza e raggiunse presto la regione della Selva Viennese, alle porte della pianura pannonica. Non si combatt\u00e9 alcuna battaglia campale, poich\u00e9 la popolazione di origine asiatica prefer\u00ec fuggire davanti all'avanzata dell'esercito carolingio, mentre una pandemia equina lasci\u00f2 la maggior parte dei cavalli avari senza vita. Quando iniziarono a scoppiare delle lotte tribali, la debolezza del khaganato emerse in maniera lampante.\nI franchi erano stati sostenuti dagli slavi, che ormai stavano assumendo un ruolo non trascurabile nel territorio posseduto degli avari al momento della loro passata massima espansione. Il figlio di Carlo Magno, Pipino d'Italia, acquis\u00ec il possesso di un grande accampamento fortificato noto come \"l'Anello\", in cui era stato conservato il grosso del bottino delle precedenti campagne degli avari: in seguito, \"[Pipino] devast\u00f2 il grosso del loro regno\". Occorsero, a quanto sembra, 15 grossi carri trainati ciascuno da quattro buoi per trasportare ad Aquisgrana l'oro, l'argento e le gemme trovate. Tuttavia, sottolinea Pohl, la portata delle vittorie risult\u00f2 di certo enfatizzata oltremodo dalle fonti coeve, non essendosi infatti colpita una gran parte del khaganato, ma una porzione ristretta, altrimenti non si giustificherebbe la necessit\u00e0 di proseguire le ostilit\u00e0. La campagna franca riprese vigore grazie al costante afflusso di reclute provenienti da ogni dove dell'ormai grande regno, costituendo un altro fattore per cui gli avari non avrebbero potuto resistere a lungo. Nell'anno 796, otto anni dopo l'inizio della guerra, gli avari crollarono e rimasero completamente alla merc\u00e9 del re avversario.\nNel 796, mentre cadeva la Pannonia, i capi avari si erano arresi e si erano aperti alla prospettiva di accettare il cristianesimo. Gli \"Annales Regni Francorum\" confermano che gli avari iniziarono a sottomettersi ai franchi nel 796, mentre il canto \"De Pippini regis Victoria Avarica\" persegue proprio il fine di esaltare la campagna vittoriosa di Pipino d'Italia ai loro danni. Nel 799, quando il processo di assimilazione veniva portato avanti, alcuni avari si ribellarono. I carolingi smisero di considerare una minaccia ancora attiva gli avari nell'803, anno a cui risale anche l'ultimo testo bizantino che li cita, il quale li descrive nella lotta, terminata con una sconfitta, contro i bulgari presso il fiume Tibisco.\nNell'804, la Bulgaria conquist\u00f2 le terre avari sudorientali in Transilvania e la Pannonia sudorientale fino al Medio Danubio, costringendo molti avari a divenire sudditi dell'impero bulgaro. Il khagan Teodoro, convertitosi al cristianesimo, mor\u00ec dopo aver chiesto aiuto a Carlo Magno nell'805. Gli successe Abramo, che fu battezzato e ricopr\u00ec il ruolo di governatore di uno stato cliente franco: il suo nome sembra riferirsi a un cabaro piuttosto che a un pseudo-avaro. Tra le ricostruzioni pi\u00f9 suggestive, figurano quelle secondo cui Abramo fosse di origine ebraica, ma ci\u00f2 \u00e8 stato ampiamente smentito. Abramo successe il khagan (o tudun, un ruolo corrispondente a una sorta di governatore) Isacco (), di cui si sa poco. I franchi trasformarono le terre degli avari sotto il loro controllo convertendole in una marca di frontiera. La marca di Pannonia, corrispondente a una met\u00e0 di quello che era l'antico khaganato, fu poi concessa al principe slavo Pribina, il quale istitu\u00ec il principato della Bassa Pannonia nell'840.\nChiunque fosse rimasto effettivamente al potere della marca fu esautorato del tutto quando i bulgari espansero il loro territorio nelle porzioni centrali e orientali delle tradizionali terre avare intorno all'829. Secondo Pohl, la presenza di comunit\u00e0 avare in Pannonia \u00e8 certa tra 871 e 873, ma da allora in poi il nome scompare dal testo di quasi ogni cronista, con l'unica eccezione di Regino di Pr\u00fcm, che parla di loro nell'889. Pohl scrive a tal proposito: \"Si \u00e8 rivelato semplicemente impossibile mantenere un'identit\u00e0 avara dopo che le istituzioni avare e le loro anacronistiche e ataviche tradizioni cedettero il passo\". La crescente quantit\u00e0 di testimonianze archeologiche in Transdanubia lascia presumere la permanenza avara nel bacino dei Carpazi alla fine del IX secolo. I ritrovamenti archeologici suggeriscono una plausibile presenza tardo-avara nella grande pianura ungherese, malgrado sia difficile determinarne la corretta datazione. I risultati preliminari dei nuovi scavi implicano anche la fallacia della teoria proposta dalla precedente impostazione storiografica prevalente, secondo la quale le aree di insediamento avaro subirono un disastroso processo di spopolamento, in realt\u00e0 mai avvenuto. Piuttosto, ebbe luogo un grande processo di assimilazione alle altre comunit\u00e0 europee.\nIn sintesi, l'eredit\u00e0 degli avari non scomparve d'incanto, tanto che le loro tracce sono state parzialmente ricostruite dagli storici in diverse latitudini durante il IX secolo. Essi si erano gi\u00e0 mescolati con i pi\u00f9 numerosi slavi per generazioni, cadendo in seguito sotto il dominio di realt\u00e0 esterne come i franchi, la Bulgaria e la Grande Moravia. Fine presume che i discendenti avari sopravvissuti alla conquista magiara partita nell'890 siano stati probabilmente assorbiti dalla popolazione ungara. Dopo la conquista della Pannonia da parte dei franchi dalla met\u00e0 alla fine dell'VIII secolo, i profughi avari e bulgari migrarono per stabilirsi nell'area della Bulgaria e lungo la sua periferia occidentale. Gli avari nella regione conosciuta come \"solitudo avarorum\", attualmente chiamata Alf\u00f6ld, svanirono in un arco di tre generazioni. Fusisi lentamente con gli slavi per creare un popolo bilingue di lingua turco-slava sottoposto alla dominazione franca, gli invasori magiari trovarono questo popolo dunque in formato gi\u00e0 composito alla fine del IX secolo. Il \"De administrando imperio\", scritto intorno al 950 e basato su documenti pi\u00f9 antichi, afferma che \"vi sono ancora discendenti degli Avari in Croazia, e sono riconosciuti come Avari\": storici e archeologi moderni, per ora, hanno sempre confutato questa ricostruzione, sostenendo che non si pu\u00f2 sostenere con certezza che essi avessero mai vissuto nella Dalmazia di epoca romana sulla base di una singola testimonianza.\nElenco dei khagan avari.\nI khagan avari di cui si ha notizia risultano:\nSociet\u00e0.\nGli studiosi propongono che esistesse una societ\u00e0 avara altamente strutturata e gerarchica, con interazioni complesse con altri gruppi \"barbari\". Il khagan era la figura fondamentale, circondato da una ristretta cerchia aristocratica nomade. La piramide gerarchica sociale condizionava le possibilit\u00e0 economiche in capo al ceto di turno. Le sepolture eccezionalmente ricche ritrovate confermano che il potere era limitato ai khagan e a una classe affiatata di \"guerrieri d'\u00e9lite\". Oltre ai cumuli di monete d'oro che accompagnavano le sepolture, gli uomini venivano spesso sepolti con simboli che mostrassero il rango raggiunto in vita, ad esempio grazie a cinture decorate, armi, staffe simili a quelle trovate in Asia centrale, nonch\u00e9 al loro cavallo.\nIn principio, gli avari e i loro sudditi vivevano in modo separato, a eccezione delle donne slave e germaniche che sposavano uomini avari. Alla fine, i popoli germanici e slavi furono inclusi nell'ordine sociale e nella cultura avara, essa stessa di moda persiano-bizantina. Gli studiosi hanno identificato una cultura congiunta, avaro-slava, caratterizzata da ornamenti come orecchini a forma di mezza luna, fibbie in stile bizantino, perline e bracciali con estremit\u00e0 a forma di corno. Paul Fouracre osserva: \"Qui appare nel VII secolo una cultura materiale mista slavo-avara, interpretata come rapporti pacifici e armoniosi tra guerrieri avari e contadini slavi. Si ritiene possibile che almeno alcuni dei capi delle trib\u00f9 slave potrebbero essere entrati a far parte dell'aristocrazia avara\". Oltre ai gepidi, la cui assimilazione \u00e8 fatto acclarato, nelle terre degli Avari sono state trovate alcune tombe di popolazioni germaniche occidentali (carolinge). Forse, essi avevano prestato servizio in quelle latitudini in veste di mercenari.\nIl khagan e la nobilt\u00e0.\nLa pianura pannonica era il centro della base del potere avaro: qui essi trasferirono i prigionieri catturati da altri imperi verso regioni pi\u00f9 centrali. La cultura materiale avara si rintraccia a sud della Macedonia. Tuttavia, ad est dei Carpazi, non vi \u00e8 quasi nessun ritrovamento archeologico, il che suggerisce che non si concentravano nei Balcani occidentali. Gli avari erano inizialmente guidati da un signore della guerra chiamato khagan, che era la figura fondamentale della piramide sociale. Il termine significa grande khan o khan supremo, circostanza che lascia immaginare come gli avari si considerassero un impero separato. Il khagan arrivava al potere dopo un'elezione che aveva luogo con il kuriltai, un consiglio di \"nobili\", nel caso degli avari una ristretta cerchia. Il khagan era eletto tra i vari membri della famiglia al potere: questa modalit\u00e0 di nomina era comune in vari popoli turchi e mongoli.\nPare che la divisione dei poteri sub\u00ec una modifica in una fase successiva: il khagan, capo politico, vide affiancarsi pi\u00f9 tardi l'iuggur, un capo militare e religioso. Una cronaca indica che Carlo Magno ricevette la resa del khagan e dell'iuggur. \u00c8 noto che gli avari facevano affidamento su piccoli khan locali (quali i tudun, i tarkhan, ecc.). \u00c8 lecito pertanto presumere un certo grado di capacit\u00e0 di amministrazione da parte degli avari, con il khagan che poteva nominare un capo tra i diversi clan, chiamato \"walluc\", termine noto dalle cronache di Sigeberto. Un capo bulgaro di nome Alzeco, cacciato in vita dagli avari, divenne capo dei venedi assumendo questo titolo.\nEsercito.\nL'introduzione in Europa della staffa di ferro, che permetteva al cavaliere di stare in piedi sulla sua cavalcatura e di tirare l'arco con precisione girandosi altrettanto rapidamente, e della sciabola, arma temibile, si fa risalire agli avari. La prima permetteva al cavaliere di scagliare frecce in tutte le direzioni, oltre che di impugnare una pesante lancia perforante utilizzata in caso di evenienza. I guerrieri avari, pi\u00f9 moderni rispetto agli unni, portarono in Europa anche armature lamellari mobili e armature per il dorso del cavallo. Un simile equipaggiamento militare attecch\u00ec tra gli eserciti occidentali, consentendo degli sviluppi tecnologici nell'ambito del cavalierato. Le innovazioni avare furono copiate con particolare frequenza dall'esercito bizantino: nello \"Strategikon\" di Maurizio, l'equipaggiamento degli avari (indicati nel 1\u00b0 libro), il loro coraggio e la destrezza in guerra (2\u00b0 libro) e le loro tattiche (2\u00b0 e 11\u00b0 libro) sono descritte nel dettaglio dall'autore, il quale ne consiglia l'imitazione. \u00c8 il caso delle diverse modalit\u00e0 di disposizione dei cavalieri a seconda della loro funzione nella battaglia o del mantenimento di una riserva.\nL'esercito avaro era particolarmente variegato dal punto di vista etnico, con unit\u00e0 militari slave, gepidiche e bulgare. Sembra anche che fossero esistite trib\u00f9 \"clienti\" semi-indipendenti (prevalentemente slave) che svolgevano ruoli strategici, come impegnarsi in attacchi diversivi e proteggere i confini occidentali degli avari confinanti con il regno franco. I cavalieri corazzati avari, ai quali \"non un singolo avversario\" (franchi, gepidi, slavi e longobardi, ma non sempre i g\u00f6kt\u00fcrk e i bizantini, i quali gi\u00e0 dal V secolo impiegavano la cavalleria) \"era in grado di opporvi resistenza con successo\", rappresentano un ottimo esempio delle innovazioni introdotte sul campo di battaglia e non, considerando l'emergere della cavalleria europea che rese celebre il tardo Medioevo. Oltre agli esempi gi\u00e0 menzionati, si pensi, a titolo di esempio, ai ponti di barche descritti dallo \"Strategikon\", assieme al paracollo in cotta di maglia e alle tuniche, tipiche dei cavalieri dell'Alto Medioevo e che arrivavano fin sopra le ginocchia mentre cavalcavano, come riferisce la \"Suda\". I romei apprezzarono la funzionalit\u00e0 delle tende degli avari, imitandole presto negli accampamenti.\nTra le tattiche preferite si preferivano il ricorso a imboscate, le finte ritirate, il tentativo di circondare il nemico e la distruzione degli approvvigionamenti avversari. Uno dei punti deboli degli eserciti avari era il mancato ricorso a macchine d'assedio, assai diffuse negli eserciti che affrontarono e adoperate solo dal 586 circa. A questo aspetto si ricollega il fallimento dell'assedio di Costantinopoli nel 626: l'arma proverbiale del popolo di origine asiatica, i cavalieri corazzati, non poteva infatti trovare impiego in quel contesto.\nReligione.\nPer quanto sia difficile ricostruire la religione degli avari sulla base di fonti frammentarie o poco numerose, si tende a credere che lo sciamanesimo ricopriva un ruolo indiscutibile nello scenario delle fedi. Tra le alternative, prima dell'affermazione definitiva del cristianesimo durante il ciclo tardo avaro, dovettero coesistere il buddhismo, l'islam, l'ebraismo e il manicheismo.\nEconomia.\nQuando gli avari arrivarono nella pianura pannonica, alla base della loro economia vi era l'allevamento del bestiame. L'animale pi\u00f9 comune era il cavallo, fonte di alimentazione e mezzo necessario per ogni spostamento, ma non mancavano bovini, pecore di una razza portata dall'oriente, capre, maiali, galline e oche. Gli animali fornivano carne, latte e latticini. Dalla fine del VI secolo iniziarono a dedicarsi anche all'agricoltura, in virt\u00f9 anche delle condizioni climatiche migliori, con i campi coltivati che erano vicini alle zone in cui la popolazione svernava nei mesi freddi. I mezzi impiegati comprendevano falci e zappe in ferro. Poco si sa dell'importanza del grano come prodotto sulle tavole degli avari. Si sa invece con certezza che la caccia era una pratica abbastanza comune, con le prede tipiche che erano cervi, caprioli e cinghiali. In casi pi\u00f9 rari, si sono trovate anche delle canne da pesca nei cimiteri: \u00e8 lecito dunque supporre come i fiumi fossero talvolta solcati da piccole imbarcazioni per pescatori. La viticoltura era gi\u00e0 stata introdotta dai romani in Pannonia e fu portata avanti dagli avari, come dimostra la scoperta di anfore per il vino e boccali.\nLa costante necessit\u00e0 di tenere un esercito pronto a intervenire in caso di necessit\u00e0 richiedeva un consistente bisogno di ferro per armi e finimenti. Poco si sa delle modalit\u00e0 di estrazione mineraria e della metallurgia in generale durante tutto il periodo di esistenza del khaganato. In ogni caso, il ferro era in gran parte realizzato e lavorato in loco, ragion per cui, inevitabilmente, l'industria dei fabbri dovette costituire un mercato importante. La produzione nel settore della lavorazione dei metalli raggiunse un livello elevato nella fase tarda. Molto probabilmente, i prodotti pi\u00f9 pregiati per guerrieri e cavalli erano realizzati sotto l'ala protettrice delle stesse corti dei khagan e dei nobili pi\u00f9 ricchi. Non va trascurata la produzione di sale, con l'area tra Teiu\u0219 e C\u00e2mpia Turzii, in Transilvania, densamente popolata. L'artigianato soddisfava i bisogni quotidiani della popolazione: alcuni prodotti erano realizzati da piccoli commercianti, ma non mancavano anche dei laboratori.\nGli orafi godevano di una reputazione particolarmente elevata e l'oro si ritrova in varie sepolture. Nell'VIII secolo, la tecnica della fusione in bronzo divenne la pi\u00f9 diffusa, se non l'unica, nel khaganato. Altre aree di commercio includevano la realizzazione di archi da guerra e di selle per equini, la concia, la lavorazione della ceramica, la produzione tessile e la costruzione di iurte. Nel commercio interno degli avari, il denaro non trovava alcuni spazio come mezzo di pagamento.\nL' \u00e9lite al potere viveva nel cosiddetto Anello (\"Hring\") del khagan. Si trattava probabilmente di un solido insediamento costituito da un palazzo circolare composto da tende e case in legno. Saccheggiato e completamente distrutto nel 796 durante l'attacco di Pipino d'Italia, i suoi resti non sono mai stati trovati fino ad oggi. Probabilmente si trovava tra il Danubio e il Tibisco, ma l'idea, sopravvissuta per lungo tempo, che l'intero regno fosse circondato da nove fortificazioni circolari (i cosiddetti anelli) risale a un resoconto del monaco di San Gallo Notker e non gode oggi di grossa credibilit\u00e0. Il nome \"Hring\" delle fonti teutoniche costituisce forse la versione tedesca del termine \"Hiung-nu\" per una fortificazione asiatica.\nA causa dell'atavico retaggio nomade, si eseguirono pochi tentativi di costruzione degli insediamenti in terra avara. Solo in pochi realizzavano delle stalle per i cavalli e per il bestiame di grossa taglia. Gli agglomerati urbani si sviluppavano perlopi\u00f9 nei pressi dell'acqua, ma nel ciclo antico una fetta consistente della popolazione viveva nelle iurte, ovvero delle tende. Nel corso del tempo, tuttavia, una proporzione sempre maggiore si adatt\u00f2 a uno stile di vita sedentario. La gente comune fin\u00ec per abitare in case a fossa, probabilmente spesso usate come residenze invernali prima che si realizzasse il passaggio definito dal nomadismo. Si conoscono pi\u00f9 di 50 siti con diverse centinaia di case a fossa: alcune di esse vantavano dei forni in pietra. Comunque sia, vi erano anche case con pavimenti non interrati, cos\u00ec come case o capanne che fungevano da alloggi temporanei. La diffusione delle case in pietra o in legno si giustifica anche perch\u00e9 il feltro delle iurte si deteriorava rapidamente a causa delle piogge relativamente frequenti nel bacino dei Carpazi.\nLingua.\nLa lingua o le lingue parlate dagli Avari sono sconosciute. Il filologo classico Samu Sz\u00e1deczky-Kardoss afferma che la maggior parte dei termini avari usati nei testi contemporanei in lingua latina o greca sembrano avere origine probabilmente dal mongolo o da una lingua turca. Altre teorie propongono un origine tungusa. Secondo Sz\u00e1deczky-Kardoss, molti dei titoli e dei gradi impiegati dagli avari pannonici figuravano anche tra popoli turchi, proto-bulgari, uiguri e/o mongoli, inclusi \"khagan\" (o \"kagan\"), \"khan, kapkhan, tudun, tarkhan\" e \"khatoun\". Esistono anche prove, tuttavia, che i clan al potere e i sudditi si esprimessero in una variet\u00e0 di lingue differenti. Le proposte degli studiosi includono variamente lingue caucasiche, iraniane, tunguse, ungherese e turche. Alcuni studiosi hanno ipotizzato che il protoslavo sia stato impiegato come lingua franca del khaganato avaro. Lo storico Gyula L\u00e1szl\u00f3 ha suggerito che gli avari pannonici del tardo IX secolo parlavano una variante dell'antico ungherese, il quale diede vita alla continuit\u00e0 con gli allora appena arrivati magiari.\nCultura.\nLa cultura avara in termini di costumi, armi, finimenti e usanze funerarie attingeva a elementi dell'Asia centrale. Le raffigurazioni corrispondenti sulle cinture indicano riferimenti allo sciamanesimo. La presenza di un capo religioso alla corte del khagan \u00e8 attestato con certezza da fonti scritte. Teofilatto attesta anche qualcosa sulla musica e sui canti degli avari; una ciaramella e uno strumento a corda simile ad un'arpa sono stati trovati nelle tombe. Un importante status e simbolo di identificazione degli avari era rappresentato dalle cinture che utilizzavano, le quali presentavano pi\u00f9 \"tacche\" aggiuntive disposte in maniera verticale. L'ascendenza e il grado militare di una persona potevano essere riconosciute, con ampia plausibilit\u00e0, da queste cinture.\nFinora, nelle tombe avare \u00e8 stata scoperta circa una dozzina di oggetti in osso con sopra delle iscrizioni runiche. La scritta corrisponde al numero di caratteri riportati sugli oggetti dorati di Nagyszentmikl\u00f3s e, pertanto, \u00e8 possibile che quella serie di reperti risalga alla civilt\u00e0 avara.\nArte.\nGli avari portarono in Europa il processo di fusione del bronzo tipico dell'Asia centrale: questa si distingueva, tra l'altro, per la patina dorata o argentata e si diffuse poi in tutta Europa. Solo in seguito subentrarono i lustri di Bisanzio. L'arte avara dell'VIII secolo mostra un misto di stili asiatici con riferimento alle figure animali, pi\u00f9 elementi tardo ellenistici e sasanidi. Sono stati trovati migliaia di accessori per cinture con raffigurazioni di persone, scene di combattimento di animali, motivi sciamanici, ornamenti vegetali e figure mitologiche.\nUn nuovo tipo di ceramica, la cosiddetta \"Dev\u00ednska Nov\u00e1 Ves\", emerse alla fine del VII secolo nella regione tra il Medio Danubio e i Carpazi. I vasi realizzati secondo i nuovi canoni erano simili alle ceramiche lavorate a mano del periodo precedente, ma in pi\u00f9 si individuano oggetti ultimati con l'uso della ruota nei siti di scavo di Dev\u00ednska Nov\u00e1 Ves. I grandi cimiteri a inumazione rinvenuti a Holiare, Nov\u00e9 Z\u00e1mky e altri luoghi in Slovacchia, Ungheria e Serbia dal periodo che comincia intorno al 690 mostrano che la rete di insediamenti del bacino dei Carpazi divenne pi\u00f9 stabile nell'epoca tardo avara. I motivi del tardo avaro pi\u00f9 popolari riguardavano invece grifoni e viticci, attrezzature per cavalli e una serie di altri artefatti collegati ai guerrieri, che possono rappresentare la nostalgia per il passato nomade perduto o evidenziare una nuova ondata di nomadi giunti dalle steppe del Ponto alla fine del VII secolo. Secondo gli storici che accettano quest'ultima teoria, gli immigrati potrebbero essere stati onoguri o alani. Gli studi degli antropologi sugli scheletri indicano la presenza di una popolazione con caratteristiche mongoloidi.\nIl khaganato dei cicli medio e tardo rappresentava una crasi culturale tra elementi slavi e originali avari, con persone che si esprimevano in lingua slava come lingua franca o perch\u00e9 essa era la pi\u00f9 comune.\nAll'inizio dell'VIII secolo, nel bacino dei Carpazi apparve una nuova cultura archeologica, quella cosiddetta \"del grifone e del viticcio\". Alcune teorie, inclusa quella della \"doppia conquista\" dell'archeologo Gyula L\u00e1szl\u00f3, attribuiscono l'evento all'arrivo di nuovi coloni, ovvero gli antichi magiari, ma questa considerazione resta ancora oggetto di dibattito. Gli archeologi ungheresi Laszl\u00f3 Makkai e Andr\u00e1s M\u00f3csy considerano la comparsa di questa corrente dovuta a un'evoluzione interna degli avari risultante dall'integrazione degli emigrati bulgari della precedente generazione degli anni 670. Secondo Makkai e M\u00f3csy, \"la cultura materiale - arte, abbigliamento, equipaggiamento, armi - del tardo periodo avaro/bulgaro si \u00e8 evoluta autonomamente da queste nuove fondamenta\". Molte regioni che un tempo erano state importanti centri dello Stato avaro avevano perso il loro ruolo preminente mentre ne sorgevano di nuove. Sebbene le tracce di cultura materiale avara trovate in gran parte dei Balcani settentrionali potrebbero testimoniare la loro presenza, esse attesterebbero piuttosto la presenza di slavi indipendenti che avevano adottato costumi avari.\nLascito.\nSebbene gli avari governassero un'area geografica simile a quella degli unni per molto pi\u00f9 tempo, non entrarono a far parte dell'immaginario collettivo allo stesso modo. Pi\u00f9 nel dettaglio, se le connessioni politiche e dinastiche con gli unni furono enfatizzate nel caso degli ungheresi e bulgari in epoca successiva, non rimase alcun ricordo legato a un'origine leggendaria degli avari. L'unica eccezione, non fondata su alcuna argomentazione storica, \u00e8 legata al termine in antico russo \"obri\", un termine il cui significato era \"giganti\" e con cui si indicavano gli \"avari\". A coniare la parola fu Nestor, autore della \"Cronaca degli anni passati\" del 1113, che parla di quel popolo con toni critici. Dalla sua espressione si faceva derivare il detto in antico russo: \"Sono scomparsi come gli \"obri\", che non ebbero n\u00e9 discendenti n\u00e9 eredi\". La ragione di questa percezione degli avari rispetto a quella degli unni risiede nella confusione causata dalle cronache teutoniche del IX e X secolo. L'aura di terrore dei loro predecessori (gli unni) e dei loro successori (i magiari) sopravvisse nelle menti delle persone del tempo in maniera molto superiore, anche se si pu\u00f2 sostenere che, in generale, la maggior parte dei popoli che visse lungo il Danubio non veniva distinta in maniera nitida tra l'antichit\u00e0 e l'Alto Medioevo (traci, proto-bulgari, unni, avari, goti, slavi).\nLa scarsa o errata considerazione degli avari da parte delle fonti del tempo si deve probabilmente alla facile associazione agli unni, scomparsi un secolo prima. Ancora nel 562, le cronache medievali raccontavano della lotta di Sigeberto I contro il re degli \"Unni\". Enfatizzate dalla storiografia nazionalista magiara, da un punto di vista culturale, le influenze avare possono essere dimostrate pure nel IX secolo, ad esempio, nel Principato della Bassa Pannonia. In seguito, svanisce ogni segno dell'identit\u00e0 e della cultura indipendenti. Tuttavia, anche dopo la caduta dell'impero avaro, i nobili slavi indossavano le tipiche trecce avare e le caratteristiche cinture con cinghie laterali; allo stesso modo, le sepolture di individui di sesso femminile hanno permesso di scoprire tessuti e altri elementi legati all'epoca passata. Fino ai tempi dell'imperatore bizantino Costantino VII Porfirogenito, alcuni dei croati in carica, perch\u00e9 avevano legami di discendenza con essi, erano conosciuti anche come avari.\nLa maggioranza degli studiosi attribuisce il termine Banato e il titolo di bano a un probabile retaggio avaro, forse del tempo di Baian. Lo stesso discorso pu\u00f2 farsi anche per la carica slava di zupano. Nomi geografici come \"Avaria\", \"provincia Avarorum\" (a ovest del fiume Enns) e persino \"regnum Avarorum\" permasero fino alla fine del IX secolo. Inoltre, malgrado le aperte discussioni in merito ad alcuni, numerosi toponimi e nomi di persona hanno ancora oggi un'origine avara, soprattutto in Ungheria e Austria, ma anche in Baviera (Kirchkagern, Kagen, Kaging, Tarchant, ecc.).\nAd ogni modo, la cultura e il mondo degli avari non influenzarono solo la vita nel proprio regno, avendo infatti avuto un impatto che si estese oltre i confini. I miti avari presentavano degli elementi di contatto con alcune saghe germaniche e slave. Oltre alle innovazioni in campo bellico, quasi tutti i popoli germanici ripresero le briglie decorate per i cavalli e la moda delle cinture in stile avaro, con tanto di accessori decorativi disegnati artisticamente sulla cintura stessa o sulle sezioni verticali. Anche gli orecchini con grandi pendenti e alcune altre forme di gioielli entrarono nel mondo della moda in Europa grazie al khaganato, ulteriore segno del contributo avaro nello scenario medievale europeo.\nTeoria della continuit\u00e0 avaro-ungherese.\nGyula L\u00e1szl\u00f3 suggerisce che gli ultimi avari, arrivati al khaganato nel 670 in gran numero, vissero nel periodo compreso tra la distruzione e il saccheggio dello stato avari da parte dei franchi durante il 791\u2013795 e l'arrivo dei magiari, avvenuto nell'895. L\u00e1szl\u00f3 fa notare che gli insediamenti degli ungari completavano, piuttosto che sostituire, quelli degli avari. Questi ultimi rimasero dunque impiegati nell'agricoltura e per lavorare con l'aratro, mentre gli ungari acquisivano il dominio delle rive del fiume e delle pianure fluviali, ovvero le zone pi\u00f9 adatte al pascolo. L'autore nota anche che, mentre i cimiteri ungheresi consistono in media di 40-50 tombe, quelli degli avari ne contengono 600-1.000. Stando a questi risultati, gli avari non solo sopravvissero alla fine del governo del khaganato, ma vissero in grandi comunit\u00e0 e superavano di gran lunga il seguito di \u00c1rp\u00e1d. \u00c8 interessante notare che gli ungari occuparono in primis solo il centro del bacino dei Carpazi, mentre gli avari vivevano in un territorio pi\u00f9 ampio. Concentrando la lente d'ingrandimento su quei territori popolati esclusivamente dai secondi, si rintracciano solo toponimi ungheresi, pertanto n\u00e9 slavi n\u00e9 turchi, come ci si dovrebbe aspettare seguendo la tradizione ricostruzione storiografica. Ci\u00f2 corroborerebbe ulteriormente dunque la tesi della continuit\u00e0 avaro-ungarica. I nomi delle trib\u00f9 ungare, dei capi, le parole adoperate per indicare i capi e altri elementi, suggeriscono che almeno lo stato maggiore militare magiaro si esprimesse in turco. Tuttavia, l'ungherese non \u00e8 una lingua turca, ma piuttosto uralica, e quindi devono essere stati assimilati dagli avari, che erano pi\u00f9 numerosi di loro. La teoria della continuit\u00e0 avaro-ungherese di L\u00e1szl\u00f3 postula che l'ungherese moderno discenda dalla lingua parlata dagli avari piuttosto che dai conquistatori magiari. Sulla base delle prove del DNA studiato dalle tombe, i magiari originali assomigliavano di pi\u00f9 ai moderni baschiri, ovvero ai popoli turchi situati vicino agli Urali, mentre gli ostiachi e i mansi, le cui lingue presentano pi\u00f9 somiglianze all'ungherese, vivono grosso modo a nord-est dei baschiri."}
{"id": "38784", "revid": "399", "url": "https://it.wikipedia.org/wiki?curid=38784", "title": "Informazione", "text": "L'informazione \u00e8 l'insieme di dati, correlati tra loro, con cui un'idea (o un fatto) prende forma ed \u00e8 comunicata. I dati oggetto della stessa possono essere raccolti in un archivio o in un'infrastruttura dedicata alla sua gestione, come nel caso di un sistema informativo. Essa \u00e8 oggetto di studio e applicazione in vari settori della conoscenza e dell'agire umano. \nAd esempio in campo tecnico \u00e8 oggetto di studio dell'ingegneria dell'informazione, sul fronte delle scienze sociali \u00e8 oggetto d'indagine delle scienze della comunicazione e in generale della sociologia, con particolare riguardo agli aspetti legati alla diffusione dei mezzi di comunicazione di massa nell'attuale societ\u00e0 dell'informazione (o era dell'informazione).\nEtimologia.\nLa parola deriva dal sostantivo latino \"informatio(-nis)\" (dal verbo \"informare\", nel significato di \"dare forma alla mente\", \"disciplinare\", \"istruire\", \"insegnare\"). Gi\u00e0 in latino la parola veniva usata per indicare un \"concetto\" o un'\"idea\", ma non \u00e8 chiaro se questa parola possa avere influenzato lo sviluppo della parola \"informazione\".\nInoltre la parola greca corrispondente era \"\u03bc\u03bf\u03c1\u03c6\u03ae\" (\"morf\u00e8\", da cui il latino \"forma\" per metatesi), oppure \"\u03b5\u1f36\u03b4\u03bf\u03c2\" (\"\u00e9idos\", da cui il latino \"idea\"), cio\u00e8 \"idea\", \"concetto\" o \"forma\", \"immagine\"; la seconda parola fu notoriamente usata tecnicamente in ambito filosofico da Platone e Aristotele per indicare l'identit\u00e0 ideale o essenza di qualcosa (vedi Teoria delle forme). \"Eidos\" si pu\u00f2 anche associare a \"pensiero\", \"asserzione\" o \"concetto\".\nEvoluzione concettuale.\nCol progredire delle conoscenze umane il concetto di informazione si \u00e8 evoluto divenendo via via pi\u00f9 vasto e differenziato: informazione \u00e8 in generale qualunque notizia o racconto, inoltre qualunque comunicazione scritta o orale contiene informazione. I dati in un archivio sono informazioni, ma anche la configurazione degli atomi di un gas pu\u00f2 venire considerata informazione. L'informazione pu\u00f2 essere quindi misurata come le altre entit\u00e0 fisiche ed \u00e8 sempre esistita, anche se la sua importanza \u00e8 stata riconosciuta solo nel XX secolo.\nPer esempio, la fondamentale scoperta della \u201cdoppia elica\u201d del DNA nel 1953 da parte di James Watson e Francis Crick ha posto le basi biologiche per la comprensione della struttura degli esseri viventi da un punto di vista \"informativo\". La doppia elica \u00e8 costituita da due filamenti accoppiati e avvolti su se stessi, a formare una struttura elicoidale tridimensionale. Ciascun filamento pu\u00f2 essere ricondotto a una sequenza di acidi nucleici (adenina, citosina, guanina, timina). Per rappresentarlo, si usa un alfabeto finito come nei calcolatori, quaternario invece che binario, dove le lettere sono scelte tra A, C, G e T, le iniziali delle quattro componenti fondamentali. Il DNA rappresenta quindi il contenuto informativo delle funzionalit\u00e0 e della struttura degli esseri viventi.\nDescrizione.\nIn generale un'informazione ha valore in quanto potenzialmente utile al fruitore per i suoi molteplici scopi: nell'informazione, infatti, \u00e8 spesso contenuta conoscenza o esperienza di fatti reali vissuti da altri soggetti e che possono risultare utili senza dover necessariamente attendere di sperimentare ognuno ogni determinata situazione. Sotto questo punto di vista il concetto utile di informazione e la parallela necessit\u00e0 di comunicare o scambiare informazione tra individui nasce, nella storia dell'umanit\u00e0, con l'elaborazione del linguaggio da parte della mente umana e si sviluppa con la successiva invenzione della scrittura come mezzo per tramandare l'informazione ai posteri. Secondo quest'ottica la storia e l'evoluzione della societ\u00e0 umana sono frutto dell'accumulazione di conoscenza sotto forma di informazione. Nell'informazione ad esempio \u00e8 contenuto \"know how\" utile per eseguire una determinata attivit\u00e0 o compito, cosa che la rende ad esempio una risorsa strategica in ambito economico dell'economia aziendale.\nL'informazione e la sua elaborazione attraverso i computer hanno avuto certamente un impatto notevole nella nostra attuale vita quotidiana. L'importanza \u00e8 testimoniata, ad esempio, dai sistemi di protezione escogitati mediante la crittografia e dal valore commerciale della borsa tecnologica. L'uso appropriato dell'informazione pone anche problemi etici di rilievo, come nel caso della riservatezza riguardo alle informazioni cliniche che potrebbero altrimenti avvantaggiare le compagnie di assicurazioni mediche e danneggiare i pazienti.\nL'importanza e la diffusione dell'informazione nella societ\u00e0 moderna \u00e8 tale che a questa spesso ci si riferisce come la Societ\u00e0 dell'Informazione.\nNei vari contesti.\nAltre definizioni provengono dall'informatica e dalla telematica:\nInformatica.\nI computer, nati come semplici calcolatori, sono diventati col tempo dei potenti strumenti per memorizzare, elaborare, trovare e trasmettere informazioni. La diffusione di Internet come rete globale ha d'altro canto messo a disposizione una mole di informazioni mai prima d'ora a disposizione dell'umanit\u00e0. Alla base di ogni informazione in un computer c'\u00e8 il concetto di dato: sebbene all'interno del calcolatore elettronico tutti i dati siano digitali, cio\u00e8 memorizzati come semplici numeri, dal punto di vista umano, invece, si pu\u00f2 attribuire un significato anche ai numeri. Per questo motivo, nei linguaggi di programmazione, spesso esistono alcuni formati specifici per indicare in modo esplicito quale significato dare ai dati. \nFermandosi ai tipi di base abbiamo essenzialmente numeri, caratteri e stringhe (successioni finite di caratteri). \nMatematica e logica.\nAd esempio, 1492 \u00e8 un numero che da solo non significa niente: potrebbe essere una quantit\u00e0 di mele (se correlato mediante la relazione di quantit\u00e0 con l'oggetto mela), il costo di un anello o l'anno in cui Cristoforo Colombo si imbarc\u00f2 e scopr\u00ec l'America. La parola \"calcio\" pu\u00f2 essere uno sport, un elemento chimico o un colpo dato col piede. In genere le basi di dati che contengono informazioni relative ad un determinato campo del sapere non risentono molto del problema dell'ambiguit\u00e0: in una base dati di chimica la parola calcio indicher\u00e0 certamente l'elemento chimico. Nelle basi di dati relazionali, sistemi di tabelle e relazioni permettono di organizzare i dati per poter ottenere delle informazioni senza ambiguit\u00e0: se la tabella \"elementi_chimici\" contiene la parola calcio, questo sar\u00e0 senza dubbio l'elemento chimico. La semplice immissione del dato nella tabella \"elementi_chimici\" ha implicitamente classificato la parola \"calcio\", conferendole un significato, dato dalla scelta della tabella in cui inserire un dato (la scelta della tabella rappresenta il trasferimento di conoscenza da una persona alla base dati). Inoltre, le basi di dati relazionali permettono la creazione di relazioni tra dati di diverse tabelle.\nOltre alle relazioni esplicite, ci possono essere delle relazioni dedotte. Supponiamo di avere la tabella \"figlio_di\": se abbiamo che Antonio \u00e8 figlio di Luigi (informazione 1), e che Luigi \u00e8 figlio di Nicola (informazione 2), allora possiamo dedurre che Nicola \u00e8 il nonno di Antonio (informazione 3). \u00c8 quindi possibile formalizzare la relazione e inserirla nella base di dati, ottenendo la tabella nonno_di senza dover immettere altri dati:\n se A \u00e8 figlio di B e B \u00e8 figlio di C, allora C \u00e8 nonno di A\noppure, ogni volta che si ha bisogno di conoscere eventuali nipoti/nonni di qualcuno, analizzare la relazione figlio_di. E le informazioni possono essere maggiori: analizzando il sesso di B, si potr\u00e0 sapere se C \u00e8 nonno paterno o materno.\nLe basi di conoscenza pensate per la deduzione sono pi\u00f9 elastiche delle tradizionali basi di dati relazionali. Un esempio sono le ontologie.\nAnalisi particolarmente ricercate per il loro valore economico ai fini commerciali sono quelle che analizzano grandi flussi di informazioni per scoprire tendenze che permettono dedurre delle informazioni che hanno una buona probabilit\u00e0 di essere vere riguardo utenti singoli o categorie di utenti. Supponendo che Antonio abbia sempre acquistato in internet dei libri di fantascienza, allora la pubblicit\u00e0 che gli si mostrer\u00e0 potr\u00e0 mostrare dei libri di fantascienza o simili, che molto probabilmente lo interesseranno. Questi tipi di analisi possono fornire informazioni talvolta sorprendenti: una catena di supermercati in un paese anglosassone avrebbe scoperto, analizzando gli scontrini, qualcosa altrimenti difficilmente immaginabile: le persone che acquistavano pannolini spesso compravano pi\u00f9 birra delle altre, per cui mettendo la birra pi\u00f9 costosa non lontano dai pannolini, poteva incrementarne le vendite. Infatti le persone che avevano figli piccoli passavano pi\u00f9 serate in casa a guardare la TV bevendo birra, non potendo andare nei locali con gli amici. L'esempio dell'associazione tra pannolini e birra \u00e8 usato spesso nei corsi universitari di data mining; tuttavia c'\u00e8 da precisare che non \u00e8 chiaro quale sia la catena di supermercati in questione, e l'esempio, seppur valido a scopi didattici, potrebbe essere inventato.\nAspetti tecnici.\nL'informazione \u00e8 generalmente associata a segnali, trasmissibili da un sistema di telecomunicazioni e memorizzabili su supporti di memorizzazione.\nLa misurazione.\nSecondo la Teoria dell'Informazione in una comunicazione, che avviene attraverso un dato alfabeto di simboli, l'informazione viene associata a ciascun simbolo trasmesso e viene definita come \"la riduzione di incertezza che si poteva avere a priori sul simbolo trasmesso\".\nIn particolare, la \"quantit\u00e0 di informazione\" collegata a un simbolo \u00e8 definita come\ndove \"formula_2\" \u00e8 la probabilit\u00e0 di trasmissione di quel simbolo. La quantit\u00e0 di informazione associata a un simbolo \u00e8 misurata in bit. La quantit\u00e0 di informazione cos\u00ec definita \u00e8 una variabile aleatoria discreta, il cui valor medio, tipicamente riferito alla sorgente di simboli, \u00e8 detto entropia della sorgente, misurata in bit/simbolo. La velocit\u00e0 di informazione di una sorgente, che non coincide con la frequenza di emissione dei simboli, dato che non \u00e8 detto che ogni simbolo trasporti un bit di informazione \"utile\", \u00e8 il prodotto dell'entropia dei simboli emessi dalla sorgente per la frequenza di emissione di tali simboli (velocit\u00e0 di segnalazione).\nQuanto sopra pu\u00f2 essere generalizzato considerando che non \u00e8 assolutamente obbligatorio che ogni simbolo sia codificato in maniera binaria (anche se questo \u00e8 ci\u00f2 che accade pi\u00f9 spesso). Quindi l'informazione collegata a un simbolo codificato in base formula_3 \u00e8 per definizione pari a\ncon \"formula_2\" pari alla probabilit\u00e0 di trasmissione associata a quel simbolo. L'entropia della sorgente \u00e8 per definizione pari alla sommatoria, estesa a tutti i simboli della sorgente, dei prodotti tra la probabilit\u00e0 di ciascun simbolo e il suo contenuto informativo. Nei casi particolari in cui formula_3 sia 10 l'entropia della sorgente \u00e8 misurata in hartley, se invece formula_3 \u00e8 pari al Numero di Eulero formula_8 si misura in nat.\nDalla formula si evince che se la probabilit\u00e0 Pi di trasmettere il simbolo \u00e8 pari a uno, la quantit\u00e0 di informazione associata \u00e8 nulla; viceversa se nel caso limite ideale di Pi=0 la quantit\u00e0 di informazione sarebbe infinita. Ci\u00f2 vuol dire in sostanza che tanto pi\u00f9 un simbolo \u00e8 probabile tanto meno informazione esso trasporta e viceversa: un segnale costante o uguale a se stesso non porta con s\u00e9 alcuna nuova informazione essendo sempre il medesimo: si dice allora che l'informazione viaggia sotto forma di \"Innovazione\". I segnali che trasportano informazione non sono dunque segnali deterministici, ma processi stocastici. Nella teoria dei segnali e della trasmissione questa informazione affidata a processi aleatori \u00e8 la modulante (in ampiezza, fase o frequenza) di portanti fisiche tipicamente sinusoidali che traslano poi in banda il segnale informativo.\nLa codifica dell'informazione.\nLa codifica dell'informazione consiste nel trasformare un'informazione generica in un'informazione comprensibile da un dispositivo o che sia adatta alla successiva elaborazione. Il primo problema da affrontare nei processi di elaborazione dell'informazione \u00e8 la rappresentazione dell'informazione. L'informazione consiste nella ricezione di un messaggio tra un insieme di possibili messaggi. La definizione esatta \u00e8 che l'informazione si rappresenta usando un numero finito di simboli affidabili e facilmente distinguibili.\nAll'interno delle apparecchiature digitali l'informazione \u00e8 rappresentata mediante livelli di tensione o mediante magnetizzazione di dispositivi appropriati. Le esigenze di affidabilit\u00e0 impongono che tali simboli, per una maggiore efficienza, siano due o al massimo tre: nel primo caso si hanno solo 0 e 1, corrispondenti a 2 livelli di tensione (standard TTL: 0/5\u00a0V; standard RS-232: +12/-12\u00a0V) che vanno a formare la numerazione binaria; nel secondo caso si pu\u00f2 avere un terzo stadio, indicato come \"HiZ\" (alta impedenza), che rappresenta un livello indeterminato, causato ad esempio dal filo \"scollegato\".\nLa portata dei flussi.\nIl concetto di informazione trasportato su un canale di comunicazione pu\u00f2 essere messo in analogia con quello della portata in idrodinamica, mentre la velocit\u00e0 del flusso rappresenta la velocit\u00e0 di propagazione del segnale che trasporta l'informazione sulla linea.\nAl riguardo ogni linea di trasmissione o mezzo trasmissivo ha un suo quantitativo massimo di informazione trasportabile, espresso dalla velocit\u00e0 di trasmissione della linea stessa secondo il Teorema di Shannon.\nIl rapporto con la \"privacy\".\nIl settore dell'informazione \u00e8 un settore interessato da una continua evoluzione e da una rilevante importanza sociale. Basta pensare alla quantit\u00e0 e qualit\u00e0 delle informazioni sotto forma di dati personali, abitudini e consumi dei clienti, che posseggono le aziende. La tutela dei dati personali risulta essere argomento di controversia, tra quelli che vorrebbero un libero scambio delle informazioni e quelli che vorrebbero delle limitazioni attraverso la tutela e il controllo. Oltre alla tutela dei dati personali e sensibili di clienti, fornitori e dipendenti, le aziende hanno la necessit\u00e0 di tutelare la propriet\u00e0 intellettuale, i brevetti e il \"know-how\" interno, in generale le informazioni confidenziali (materia che non ha nulla a che vedere con la privacy)."}
{"id": "38785", "revid": "466539", "url": "https://it.wikipedia.org/wiki?curid=38785", "title": "Alberto Juantorena", "text": "\u00c8 stato il primatista mondiale degli 800 metri piani dal 1976 al 1979, quando \u00e8 stato battuto da Sebastian Coe. \u00c8 stato inoltre il primo, e finora unico, atleta della storia in grado di vincere sia i 400 che gli 800 metri piani in una stessa edizione dei Giochi olimpici. Per i suoi meriti sportivi, nel 2012 \u00e8 stato inserito nella IAAF Hall of Fame.\nBiografia.\nGli inizi.\nNato a Santiago di Cuba, Juantorena inizia giocando a pallacanestro, fin quando viene scoperto da un allenatore polacco di atletica, Zygmunt Zabierzowski, che lo convince a dedicarsi alla corsa. Solo un anno dopo partecipa ai Giochi olimpici di Monaco di Baviera 1972, venendo eliminato per soli cinque centesimi di secondo dal finlandese Kukkoaho nelle semifinali dei 400 metri con il tempo di 46\"07. Ironia della sorte volle che nei due turni precedenti il cubano fosse sempre sceso sotto i 46 secondi (45\"94 e 45\"96).\nNel 1973 diviene noto, vincendo due medaglie d'oro sui 400 metri piani in due diverse competizioni internazionali: una alle Universiade di Mosca con il tempo di 45\"36 e una ai Campionati centroamericani e caraibici con 46\"4 (cronometraggio manuale). L'anno dopo vince la medaglia d'oro ai Giochi centramericani e caraibici in Citt\u00e0 del Messico con 45\"52, mentre ai Giochi panamericani del 1975 vince l'argento con 44\"80, dietro allo statunitense Ronnie Ray che vince in 44\"45 (da tenere conto dell'altitudine).\nIl doppio oro olimpico a Montr\u00e9al 1976.\nInizia a dedicarsi seriamente agli 800 metri piani nel 1976, ma pochi lo ritengono un serio candidato all'oro olimpico in vista delle Olimpiadi di Montr\u00e9al della specialit\u00e0. Nonostante non sia tra i favoriti della vigilia, Juantorena raggiunge la finale olimpica e guida il gruppo per gran parte della gara, concludendola vittorioso con il tempo da record mondiale di 1'43\"50. Tre giorni dopo bissa l'oro, vincendo anche la finale dei 400 metri con il proprio personale di 44\"26 e diventando l'unico atleta ad aver vinto l'oro, in un'edizione dei Giochi olimpici, sia sui 400 che sugli 800 m piani. Nella staffetta 4\u00d7400 metri Cuba arriva soltanto settima con 3'03\"81.\nL'anno seguente si ripete con il record mondiale sugli 800 metri alle Universiadi di Sofia vincendo in 1'43\"44, sei centesimi meglio del precedente primato. Ai Campionati centroamericani e caraibici di Xalapa arriva secondo sui 400 metri con 45\"67,\nGli ultimi anni di carriera ed il ritiro.\nJuantorena, conosciuto in patria come \"El Caballo\" (il cavallo), continua la sua carriera, anche senza pi\u00f9 raggiungere i livelli di Montr\u00e9al. Ai Giochi centramericani e caraibici del 1978 ripete la doppietta 400-800 metri, rispettivamente con 44\"27 (solo un centesimo dal proprio primato personale) e un pi\u00f9 modesto 1'47\"23; ai Giochi panamericani di San Juan dell'anno dopo invece, non riesce ad andare oltre l'argento in entrambe le discipline.\nPerde una medaglia nei 400 metri ai Giochi olimpici di Mosca 1980, piazzandosi solo al quarto posto, ma si rif\u00e0 con due ori i due anni seguenti, entrambi sugli 800 metri ai Campionati centroamericani e caraibici e ai Giochi centramericani e caraibici, vincendo rispettivamente con 1'47\"59 e 1'45\"15. Ai Campionati del mondo del 1983, fa la sua ultima apparizione internazionale, arrivando secondo in batteria dietro al brasiliano Agberto Guimar\u00e3es, tuttavia un infortunio lo costringe ad abbandonare la manifestazione.\nDall'11 giugno 2012 \u00e8 membro della IAAF Hall of Fame ed \u00e8 membro del consiglio della IAAF. Suo nipote \u00e8 il noto pallavolista Osmany Juantorena."}
{"id": "38787", "revid": "149485", "url": "https://it.wikipedia.org/wiki?curid=38787", "title": "Olga Korbut", "text": "Soprannominata \"il passerotto di Minsk\" per il suo fisico esile e le sue origini bielorusse, \u00e8 negli Stati Uniti (Paese del quale dal 2000 \u00e8 cittadina) dal 1991, e vi ha intrapreso l'attivit\u00e0 di allenatrice di ginnastica.\nBiografia.\nNata a Hrodna, nella repubblica sovietica di Bielorussia, da Valentin, ingegnere, e Valentina Korbut, cuoca, era la pi\u00f9 giovane di quattro sorelle.\nLa Korbut, all'et\u00e0 di 11 anni, entra nella scuola sportiva sovietica diretta dal futuro allenatore Renald Kny\u0161.\nL\u00ec impara un difficile salto mortale all'indietro sulla trave.\nNel 1978 sposa il musicista Leonid Bortkevi\u010d, cantante dei Pesnjary, matrimonio che finir\u00e0 nel 2000.\nNel 1979 nasce il figlio Richard; in seguito allo scioglimento dell'URSS nel 1991 si trasferisce negli Stati Uniti, dei quali diviene cittadina qualche anno dopo. Si stabilisce a Scottsdale, in Arizona, dove dirige l'accademia di ginnastica da lei fondata.\nCarriera.\nTermina quinta nella sua prima competizione nei campionati sovietici del 1969, mentre l'anno seguente vince l'oro al volteggio. A causa di infortuni e malattia non \u00e8 in grado di competere in molti dei tornei che precedono le Olimpiadi del 1972. In quell'edizione dei giochi olimpici la sua grazia minuta affascina il pubblico di Monaco, dove diviene la prima ginnasta ad eseguire un salto mortale all'indietro alle parallele asimmetriche. Vince tre medaglie d'oro alla trave, al corpo libero e nel concorso a squadre (insieme a Ljudmila Turi\u0161\u010deva, Tamara Lazakovi\u010d, Ljubov' Burda, Elvira Saadi, Antonina Ko\u0161el), e una d'argento nelle parallele asimmetriche.\nNel 1973 vince i Giochi Studenteschi russi e quelli mondiali, e una medaglia d'argento ai Campionati europei. Nel 1976 ai Giochi Olimpici di Montreal, vince la medaglia d'oro del concorso a squadre e un argento alla trave. La Korbut nella sua carriera ha inventato e dato il suo nome a due nuovi movimenti ginnici: il Salto Korbut (salto mortale all'indietro eseguito sulla trave) e il Korbut Flip (salto mortale all'indietro eseguito alle parallele asimmetriche, mossa riuscita nella variante con torsione completa solo da Elena Mukhina ed in seguito vietata ai giochi olimpici per questioni di sicurezza).\nSuccessivamente si laurea all'Istituto pedagogico di Hrodna nel 1977, ritirandosi dalle competizioni subito dopo.\nDopo il ritiro.\nNel giugno del 1999 rilascia un'intervista al quotidiano russo \"Komsomol'skaja Pravda\" dove parla delle violenze subite da parte del suo allenatore Renald Knish, che messo sotto inchiesta viene assolto per mancanza di prove, affermando \"\"La verit\u00e0 \u00e8 che molte ginnaste non erano solo \"macchine sportive\", ma anche schiave del sesso per i loro allenatori. Io ero una di loro\"\".\nNel febbraio del 2017 i giornali russi annunciano la vendita da parte della ginnasta di una parte delle medaglie vinte nella sua carriera sportiva per far fronte a problemi di natura finanziaria. Lei ha negato il fatto via Twitter, ma la casa d'aste Heritage Auctions ha confermato che un lotto di 32 cimeli dell'ex atleta, sono stati messi in aste online e tutti venduti. Sembra che la Korbut abbia ricavato tra i 230.000 dollari e 330.000 dollari lordi dalla vendita(66.000 dollari per il pezzo pi\u00f9 prezioso, la medaglia d'oro a squadre dell'Olimpiade del 1972)."}
{"id": "38788", "revid": "182193", "url": "https://it.wikipedia.org/wiki?curid=38788", "title": "Papa Paolo VI", "text": "Biografia.\nInfanzia e formazione.\nGiovanni Battista Montini nacque il 26 settembre 1897 a Concesio, un piccolo paese all'imbocco della Val Trompia, a nord di Brescia, dove la famiglia Montini, di estrazione borghese, aveva una casa per le ferie estive. I genitori, l'avvocato Giorgio Montini e Giuditta Alghisi (appartenente alla piccola nobilt\u00e0 rurale locale), si erano sposati nel 1895 ed ebbero tre figli: Lodovico, nato nel 1896, che divenne avvocato, deputato e senatore della Repubblica, morto nel 1990, Giovanni Battista e, nel 1900, Francesco, medico, morto improvvisamente nel 1971. Il padre, al momento della nascita del futuro pontefice, dirigeva il quotidiano cattolico Il Cittadino di Brescia, e fu poi nominato deputato per tre legislature nel Partito Popolare Italiano di don Luigi Sturzo; Giorgio Montini e Giuditta Alghisi morirono entrambi nel 1943 a pochi mesi di distanza.\nVenne battezzato il 30 settembre 1897, medesimo giorno in cui mor\u00ec Teresa di Lisieux , nella chiesa parrocchiale di Concesio (dove ancora oggi \u00e8 conservato il fonte battesimale originario), coi nomi di Giovanni Battista Enrico Antonio Maria Montini.\nNel 1903 venne iscritto come studente esterno (a causa della cagionevole salute) nel collegio \"Cesare Arici\" di Brescia, retto dai padri Gesuiti. In questa medesima scuola, frequent\u00f2 fino al liceo classico, partecipando attivamente ai gruppi giovanili degli oratoriani di Santa Maria della Pace.\nNel 1907 comp\u00ec il suo primo viaggio con la famiglia a Roma, in occasione di un'udienza privata di papa Pio X. Nel giugno dello stesso anno gli vennero impartiti i sacramenti della prima comunione e della cresima.\nNel 1916 ottenne la licenza presso il liceo statale \"Arnaldo da Brescia\" e nell'ottobre dello stesso anno entr\u00f2, sempre come studente esterno, nel seminario della sua citt\u00e0.\nDal 1918 collabor\u00f2 con il periodico studentesco \"La Fionda\", pubblicando numerosi articoli di notevole spessore. Scrisse, ad esempio, nei primi di novembre del 1918:\nNel 1919 entr\u00f2 nella Federazione Universitaria Cattolica Italiana (FUCI), che raccoglieva i gruppi studenteschi universitari cattolici.\nOrdinazione sacerdotale.\nIl 29 maggio 1920 ricevette l'ordinazione sacerdotale nella cattedrale di Brescia dal vescovo Giacinto Gaggia; il giorno successivo celebr\u00f2 la sua prima messa nel Santuario di Santa Maria delle Grazie di Brescia, concludendo i suoi studi in quello stesso anno a Milano con il dottorato in diritto canonico.\nNel novembre dello stesso anno si trasfer\u00ec a Roma dove si iscrisse ai corsi di Diritto civile e di Diritto canonico alla Pontificia Universit\u00e0 Gregoriana e a quelli di Lettere e filosofia all'Universit\u00e0 statale oltre, su richiesta di Giuseppe Pizzardo, a entrare nell\"'Accademia dei Nobili Ecclesiastici\".\nNel 1923, sempre su consiglio di Pizzardo, viene avviato agli studi diplomatici presso la Pontificia accademia ecclesiastica, collaborando tra gli altri con Francesco Borgongini Duca, Alfredo Ottaviani, Carlo Grano, Domenico Tardini e Francis Spellman. Inizi\u00f2 cos\u00ec la sua collaborazione con la Segreteria di Stato, per volere di papa Pio XI, dovette perci\u00f2 rinunciare all'esperienza parrocchiale che egli avrebbe voluto perseguire e che non speriment\u00f2 mai nella sua vita. Fu inviato a Varsavia per cinque mesi (giugno-ottobre 1923) come addetto alla nunziatura apostolica. Continu\u00f2 a finanziare anche a distanza le opere della Biblioteca Morcelliana di Brescia, focalizzata nella promozione di una \"cultura cristiana ispirata\".\nEsperienza diplomatica in Polonia.\nL'unica esperienza di diplomazia estera di Montini fu al seguito dell'arcivescovo Lorenzo Lauri alla nunziatura apostolica di Varsavia, in Polonia, nel 1923. Come Achille Ratti prima di lui, Montini dovette confrontarsi con il problema del nazionalismo locale: \"Questa forma di nazionalismo tratta gli stranieri come nemici, in particolari quelli con cui lo stato ha frontiere comuni, quasi che uno cerchi l'espansione del proprio paese a spese degli immediati vicini. Le persone crescono con un sentimento in tal guisa. La pace diventa un compromesso di transizione tra le guerre.\" Quando venne richiamato a Roma fu lieto di ritornare in patria, dicendo \"questo conclude un episodio della mia vita, utile certo, ma non una delle esperienze pi\u00f9 felici che io abbia mai provato\".\nQuando da papa era intenzionato a fare ritorno in Polonia nell'ambito di un pellegrinaggio mariano, tale permesso gli venne negato dal governo comunista dell'epoca, richiesta che non pot\u00e9 essere invece negata al nativo Giovanni Paolo II qualche anno dopo.\nRientrato in Italia, nel 1924 consegu\u00ec tre lauree: in filosofia, diritto canonico e diritto civile.\nIncarico nella FUCI.\nNell'ottobre 1925 fu nominato assistente ecclesiastico nazionale della FUCI. Collabor\u00f2 a fianco del presidente nazionale Igino Righetti, che era stato nominato nello stesso anno, e i due si trovarono ad agire in un iniziale clima di diffidenza, rasserenatosi solo col tempo, tra studenti che vedevano con sospetto la nuova dirigenza imposta forzosamente dalle gerarchie. Montini speriment\u00f2 ben presto le resistenze opposte da alcuni ambienti della chiesa (come i Gesuiti) che resero difficile il suo compito e lo portarono, nel giro di meno di otto anni, alle dimissioni. Tali resistenze originavano da divisioni ecclesiastiche non solo sul comportamenti da tenere nei confronti del fascismo, ma anche sugli atteggiamenti culturali e le scelte educative.\nMontini profuse un attivo impegno nella FUCI con un'azione di profonda riorganizzazione della Federazione. Divenne cos\u00ec il bersaglio privilegiato delle accuse e denunce degli ambienti ecclesiastici ostili. La situazione degener\u00f2 al punto tale da convincerlo, a malincuore, a rinunciare all'incarico. Le dimissioni, presentate in febbraio, furono accettate e formalizzate il mese successivo. Motiv\u00f2 la sua scelta con la difficolt\u00e0 di conciliare quel ruolo con gli impegni, in effetti sempre crescenti, in Segreteria di Stato.\nNel 1931, durante il suo lavoro nella FUCI, Montini aveva avuto l'incarico di visitare celermente Germania e Svizzera, per organizzare la diffusione dell'enciclica \"Non abbiamo bisogno\", nella quale Pio XI condannava lo scioglimento delle organizzazioni cattoliche da parte del regime fascista. Nel 1933 ebbe termine il suo impegno di essere assistente ecclesiastico nazionale della FUCI.\nSostituto alla Segreteria di Stato, poi Pro-segretario.\nIl 13 dicembre 1937 Montini fu nominato sostituto della Segreteria di Stato; inizi\u00f2 a lavorare strettamente al fianco del cardinale segretario di Stato Eugenio Pacelli. Il 10 febbraio 1939, per un improvviso attacco cardiaco, mor\u00ec papa Pio XI. Alle soglie della seconda guerra mondiale, Pacelli venne eletto pontefice con il nome di Pio XII.\nPoche settimane dopo, Montini collabor\u00f2 alla stesura del radiomessaggio di papa Pacelli del 24 agosto per scongiurare lo scoppio della guerra, ormai imminente, in cui furono pronunciate le famose parole: Durante tutto il periodo bellico svolse un'intensa attivit\u00e0 nell'Ufficio informazioni del Vaticano, occupandosi dello scambio di informazioni sui prigionieri di guerra sia civili sia militari.\nIn questo periodo fu l'interlocutore principale delle autonome iniziative intentate in tutta segretezza dalla principessa Maria Jos\u00e9 di Savoia, nuora del re Vittorio Emanuele III, per stringere contatti con gli americani ai fini di una pace separata. Tali iniziative, peraltro, non ebbero esito. \nIl 19 luglio 1943 accompagn\u00f2 Pio XII nella visita al quartiere San Lorenzo colpito dai bombardamenti alleati.\nVa ricordato che terminata la guerra vi furono violentissime polemiche relative al ruolo della Chiesa, e in particolare di Pio XII, che fu accusato di aver mantenuto verso il nazismo un atteggiamento privo di prese di posizione, anzi sospetto di collaborazionismo. Montini fu investito solo relativamente dalla tempesta, nonostante la sua vicinanza al Papa, tenuto anche conto che, nel periodo dell'occupazione tedesca di Roma era ancora vivo il Segretario di Stato Luigi Maglione, al quale erano affidate le relazioni con la diplomazia germanica. Peraltro, Montini si occup\u00f2 pi\u00f9 volte e a vario titolo dell'assistenza che la Chiesa forniva ai rifugiati e agli ebrei, ai quali distribu\u00ec ripetute provvidenze economiche a nome di Pio XII. In tale periodo la Chiesa riusc\u00ec di nascosto a salvare oltre 4 000 ebrei romani dalle deportazioni, azione che, secondo alcuni studiosi, non avrebbe potuto compiere se si fosse schierata apertamente contro gli occupanti tedeschi.\nDopo la liberazione di Roma, nell'estate del 1944 Montini, alla morte del cardinale Maglione, assunse la carica di Pro-segretario di Stato, insieme a Domenico Tardini (futuro segretario di Stato di Giovanni XXIII), e si trov\u00f2 a lavorare ancor pi\u00f9 a stretto contatto con Pio XII.\nAl termine della seconda guerra mondiale, Montini fu in piena attivit\u00e0 per salvaguardare il mondo cattolico nello scontro con la diffusione delle idee marxiste; ma in modo meno aggressivo rispetto a molti altri esponenti. Nelle elezioni amministrative del 1952 non fece mancare il suo appoggio a uno dei politici che stimava di pi\u00f9, Alcide De Gasperi.\nIl 29 novembre 1952 Pio XII suddivise le funzioni dei due pro-segretari di Stato affidando a Montini gli affari ordinari e a Tardini quelli straordinari.\nArcivescovo di Milano.\nIl 1\u00ba novembre 1954, dopo la morte di Alfredo Ildefonso Schuster, Pio XII lo nomin\u00f2 arcivescovo di Milano. A molti questo parve un allontanamento dalla Curia romana, perch\u00e9 improvvisamente egli venne estromesso dalla Segreteria di Stato e assegnato all'arcidiocesi ambrosiana per precise disposizioni di papa Pacelli.\nTuttavia non esistono dati storicamente certi per interpretare questa decisione del Pontefice; ci fu chi parl\u00f2 di \u201cesilio\u201d dalla Santa Sede, dando dunque una connotazione negativa alle disposizioni di papa Pacelli, per\u00f2 questa ipotesi non \u00e8 l'unica n\u00e9 la pi\u00f9 attendibile: il filosofo Jean Guitton ne parla in altri termini: la nuova missione che veniva affidata a Montini doveva essere una sorta di prova per verificare la sua forza e il suo carattere pastorale.\nMontini fu consacrato vescovo il 12 dicembre nella basilica di San Pietro in Vaticano dal cardinale Eug\u00e8ne Tisserant, co-consacranti Giacinto Tredici, vescovo di Brescia e Domenico Bernareggi, vicario capitolare di Milano. Il 6 gennaio 1955 prese possesso dell'arcidiocesi.\nCome arcivescovo di Milano seppe risollevare le precarie sorti della Chiesa lombarda in un momento storico difficilissimo, in cui emergevano i problemi economici della ricostruzione, l'immigrazione dal sud, il diffondersi dell'ateismo e del marxismo all'interno del mondo del lavoro.\nNei primi mesi del suo episcopato a Milano, esperienza che lo form\u00f2 e lo segn\u00f2 profondamente, Montini mostr\u00f2 grande interesse per le condizioni dei lavoratori e personalmente si preoccup\u00f2 di contattare unioni e associazioni nel campo oltre a tenere conferenze e relazioni sul tema. Credendo che le chiese non fossero solo strutture architettoniche ma che necessitassero di un vero corpo dato dalle anime che le animano, inizi\u00f2 la costruzione di oltre 100 nuovi luoghi di culto nella regione.\nA Milano disse pi\u00f9 volte di considerarsi un liberale, chiedendo con forza ai cattolici di non amare unicamente quanti abbracciavano la loro fede, ma anche gli scismatici, i protestanti, gli anglicani, gli indifferenti, i musulmani, i pagani, gli atei. Intraprese a questo scopo delle relazioni amichevoli con un gruppo di chierici anglicani in visita alla cattedrale milanese nel 1957 e continu\u00f2 poi una fitta corrispondenza con Geoffrey Francis Fisher, Arcivescovo di Canterbury.\nDurante il periodo di reggenza della cattedra episcopale milanese, Montini divenne noto come uno dei membri pi\u00f9 progressisti della gerarchia cattolica. L'arcivescovo intraprese nuovi metodi per la cura pastorale che a sua detta erano necessari per un'accurata riforma. Utilizz\u00f2 la propria autorit\u00e0 per assicurarsi che le riforme liturgiche volute da Pio XII fossero portate a compimento anche a livello locale anche attraverso mezzi di comunicazione nuovi per l'epoca: grandi manifesti affissi per le vie di Milano e provincia annunciarono la cosiddetta \"Grande missione di Milano\": 1 000 voci avrebbero parlato al popolo dal 10 al 24 novembre 1957, coinvolgendo cos\u00ec circa 300 religiosi, 83 preti, 18 vescovi, oltre a diversi cardinali e laici che tennero circa 7 000 omelie durante quel periodo in 302 sedi di predicazione: non solo nelle chiese, ma anche in fabbriche, case, cortili, scuole, uffici, caserme, ospedali, alberghi e altri luoghi pubblici. Fra le sedi di predicazione meno scontate c'erano la Scala, la Borsa, il Rotary e il Circolo della Stampa. Come predicatori l'arcivescovo aveva chiamato anche sacerdoti all'epoca discussi, da don Primo Mazzolari a don Divo Barsotti, da padre Turoldo a padre Balducci, da padre Fabbretti a padre Bevilacqua e padre De Piaz.\nL'obiettivo era quello di reintrodurre la fede in una citt\u00e0 che a causa di molti eventi e del relativismo moderno aveva perso il senso della religione. L'arcivescovo disse a tal proposito \"Se solo noi potessimo dire Padre Nostro sapendo cosa significhi, noi capiremmo dunque la fede cristiana.\"\nSe la grande missione da lui avviata non trov\u00f2 completo sviluppo, seppe tuttavia coinvolgere forze economiche di rilievo a vantaggio della Chiesa; cerc\u00f2 il dialogo e la conciliazione con tutte le forze sociali e avvi\u00f2 una vera e propria cristianizzazione delle fasce lavoratrici, soprattutto attraverso le Associazioni cristiane dei lavoratori italiani (ACLI); e questo gli garant\u00ec notevoli simpatie.\nPio XII convoc\u00f2 a Roma nell'ottobre del 1957 l'arcivescovo Montini perch\u00e9 questi gli riferisse di tale sua nuova attivit\u00e0; fu quella l'occasione, per il prelato milanese, di presentare al pontefice il Secondo Congresso Mondiale per l'Apostolato Laico. Gi\u00e0 come vice-segretario di Stato, aveva lavorato infatti all'unificazione delle organizzazioni del mondo laicale in 58 nazioni, rappresentanti 42 organizzazioni nazionali. \"Apostolato - scriveva Montini a tal proposito - significa amore. Noi ameremo tutti, specialmente quanti hanno bisogno di aiuto... Ameremo il nostro tempo, la nostra tecnologia, la nostra arte, i nostri sport, il nostro mondo.\"\nLa nomina a cardinale.\nAlla morte di Pio XII, il conclave elesse papa, il 28 ottobre 1958, l'anziano patriarca di Venezia Angelo Giuseppe Roncalli, il quale aveva grande stima di Montini (fra i due vi era una consolidata amicizia fin dal 1925), tanto che lo invi\u00f2 in molte parti del mondo a rappresentare il papa. Quando ancora era a Venezia, Roncalli scherzava con i familiari, dicendo: \"Ora resterebbe solo il papato, ma il prossimo papa sar\u00e0 l'arcivescovo di Milano\", segno della stima che provava per Montini e del fatto che si aspettava che Pio XII lo nominasse cardinale; papa Pacelli, tuttavia, mor\u00ec prima. Alla vigilia del conclave che lo avrebbe eletto, Roncalli disse al suo segretario Loris Francesco Capovilla: \"Se ci fosse stato Montini, non avrei avuto una sola esitazione, il mio voto sarebbe stato per lui\".\nMontini fu il primo cardinale creato da Giovanni XXIII, nel Concistoro del 15 dicembre 1958. Avevano avuto stretti rapporti di collaborazione quando erano entrambi arcivescovi, come testimonia una lettera inviata da Roncalli a Montini nel giorno della sua consacrazione episcopale:\nCome cardinale, Montini viaggi\u00f2 in Africa (1962), dove visit\u00f2 il Ghana, il Sudan, il Kenya, il Congo, la Rodesia, il Sudafrica e la Nigeria. Di ritorno da questa esperienza, Giovanni XXIII gli diede udienza privata per rendergli conto di quanto visto, con un dialogo che dur\u00f2 diverse ore. Nel 1960 viaggi\u00f2 in Brasile, Stati Uniti (toccando tappe importanti come New York, Washington, Chicago, l'University of Notre Dame in Indiana, Boston, Filadelfia e Baltimora). Durante questo periodo prese per abitudine anche di trascorrere le vacanze nell'Abbazia di Engelberg, uno sperduto monastero benedettino in Svizzera.\nIl breve ma intenso pontificato di Giovanni XXIII vide Montini attivamente coinvolto, soprattutto come membro della commissione preparatoria del Concilio Vaticano II, aperto con una solenne celebrazione l'11 ottobre 1962. Il Concilio per\u00f2 si interruppe il 3 giugno 1963 per la morte di papa Roncalli, malato da qualche mese.\nIl conclave del 1963 e l'elezione a pontefice.\nDopo il decesso di papa Giovanni XXIII, Montini era visto generalmente come il suo pi\u00f9 probabile successore per via dei suoi stretti legami coi due papi predecessori, per il suo retroterra nell'attivit\u00e0 pastorale e amministrativa e per la sua cultura e determinazione. Giovanni XXIII, che era giunto al Vaticano all'et\u00e0 di 76 anni, si era sentito sempre fuori posto negli ambienti professionali della Curia Romana del tempo; Montini al contrario conosceva bene i lavori interni all'amministrazione della curia stessa, per il fatto di avervi lavorato.\nA differenza di altri cardinali papabili, come Giacomo Lercaro di Bologna o Giuseppe Siri di Genova, egli non veniva identificato n\u00e9 come una personalit\u00e0 di sinistra n\u00e9 come una personalit\u00e0 di destra, n\u00e9 era visto come un riformatore radicale. Era percepito come la persona pi\u00f9 adatta per continuare il Concilio Vaticano II i cui lavori erano gi\u00e0 stati intrapresi sotto il pontificato di Giovanni XXIII.\nMontini venne eletto papa al sesto ballottaggio del conclave, il 21 giugno, e scelse il nome di Paolo VI. Quando il decano del Collegio dei Cardinali Eug\u00e8ne Tisserant gli chiese se accettasse o meno la sua elezione, Montini disse \"Accepto, in nomine Domini\" (\"Accetto, in nome del Signore\"). Era l'epilogo di un travagliato conclave che aveva visto intervenire il cardinale Gustavo Testa, il quale perse la calma e chiese energicamente agli oppositori di Montini di non cercare pi\u00f9 di contrastare la sua imminente elezione.\nQuando la fumata bianca emerse dal camino della Cappella Sistina alle 11:22, il cardinale Alfredo Ottaviani, nel ruolo di Protodiacono, annunci\u00f2 l'elezione di Montini. Il nuovo papa apparve alla loggia centrale della Basilica di San Pietro, impartendo la tradizionale benedizione \"Urbi et Orbi\". L'incoronazione si svolse in piazza San Pietro la sera di domenica 30 giugno.\nDue giorni dopo la sua elezione a vescovo di Roma, ricevette la visita di John Fitzgerald Kennedy, il primo presidente cattolico degli Stati Uniti, che stava effettuando un giro delle capitali europee, tra cui la famosa visita a Berlino.\nPaolo VI incontr\u00f2 subito i sacerdoti della sua nuova diocesi. Egli spieg\u00f2 loro come a Milano egli avesse iniziato il dialogo con il mondo moderno e chiese loro di prendere contatto con tutte le persone che avessero incontrato nella loro vita. Sei giorni dopo la sua elezione egli annunci\u00f2 per questo scopo la riapertura del concilio, prevista gi\u00e0 per il 29 settembre 1963. In un messaggio radio al mondo, Paolo VI richiam\u00f2 alcune delle virt\u00f9 dei suoi predecessori, la forza di Pio XI, la saggezza e l'intelligenza di Pio XII nonch\u00e9 l'amore di Giovanni XXIII. Tra i suoi obiettivi per dialogare con il mondo pose anche la riforma del diritto canonico e il miglioramento della pace sociale e della giustizia nel mondo. L'unit\u00e0 della cristianit\u00e0 fu uno dei suoi principali impegni come pontefice.\nUomo mite e riservato, dotato di vasta erudizione e, allo stesso tempo, profondamente legato a un'intensa vita spirituale, seppe proseguire il percorso innovativo iniziato da Giovanni XXIII, consentendo una riuscita prosecuzione del Concilio Vaticano II.\nDavanti a una realt\u00e0 sociale che tendeva sempre pi\u00f9 a separarsi dalla spiritualit\u00e0, che andava progressivamente secolarizzandosi, di fronte a un difficile rapporto Chiesa-mondo, Paolo VI indic\u00f2 le vie della fede e dell'umanit\u00e0 attraverso le quali \u00e8 possibile avviare una solidale collaborazione verso il bene comune. A tal proposito, significativo fu il suo impegno in ambito umanitario: a soli venti giorni dall'elezione al Soglio pontificio, diede avvio, con la collaborazione di Adele Pignatelli e, in seguito, della beata Luisa Guidotti Mistrali, alla missione dell'Associazione Femminile Medico-Missionaria (la cui fondazione era stata da lui stesso incoraggiata) a Chirundu, in Africa. Un anno prima si era recato personalmente sul posto per stabilire la costruzione di un ospedale missionario, il quale oggi porta il suo nome.\nNon fu facile mantenere l'unit\u00e0 della Chiesa cattolica, mentre da una parte gli ultratradizionalisti lo attaccavano accusandolo di aperture eccessive, se non addirittura di modernismo, e dall'altra parte i settori ecclesiastici pi\u00f9 vicini alle idee socialiste lo accusavano d'immobilismo.\nDi grande rilievo fu la sua scelta di rinunciare, nel 1964, all'uso della tiara papale, mettendola in vendita per aiutare, con il ricavato, i pi\u00f9 bisognosi. Il cardinale Francis Joseph Spellman, arcivescovo di New York, la acquist\u00f2 con una sottoscrizione che super\u00f2 il milione di dollari, e da allora \u00e8 conservata nella basilica dell'Immacolata Concezione di Washington.\nParticolarmente significativo fu il suo primo viaggio, in Terrasanta nel gennaio 1964. Per la prima volta un pontefice viaggiava in aereo, e tornava nei luoghi della vita di Cristo. Durante il viaggio indoss\u00f2 la \"Croce pettorale di San Gregorio Magno\", conservata nel Duomo di Monza.\nIn occasione di questa visita abbracci\u00f2 il patriarca ortodosso di Costantinopoli Atenagora I, recatosi anch'egli in Palestina appositamente per questo incontro.\nIl colloquio port\u00f2 a un riavvicinamento tra le due chiese scismatiche, suggellato con la Dichiarazione comune cattolico-ortodossa del 1965.\nCompletamento del Concilio Vaticano II.\nPaolo VI decise di continuare il Concilio Vaticano II (il diritto canonico infatti prevede la sospensione dei lavori di un concilio in caso di morte del papa) e lo port\u00f2 a compimento nel 1965. Lo guid\u00f2 con grande capacit\u00e0 di mediazione, garantendo la solidit\u00e0 dottrinale cattolica in un periodo di rivolgimenti ideologici e aprendo fortemente verso i temi del Terzo mondo e della pace. Confrontandosi con conflitti, interpretazioni e controversie, egli condusse personalmente i lavori e raggiunse diversi obiettivi.\nDurante il Concilio Vaticano II, i padri conciliari e quanti seguirono le mosse del cardinale Augustin Bea, presidente del Segretariato per l'Unit\u00e0 dei Cristiani, ottennero il pieno supporto di Paolo VI nel tentativo di assicurare che il linguaggio del Concilio apparisse amichevole e sensibile anche ad altre confessioni religiose cristiane non cattoliche come i protestanti o gli ortodossi, che seguendo l'esempio di papa Giovanni XXIII invit\u00f2 in rappresentanza a ogni sessione. Bea venne inoltre direttamente coinvolto nel passaggio del \"Nostra aetate\", che regol\u00f2 le relazioni della Chiesa con la religione ebraica.\nCon la riapertura del Concilio, il 29 settembre 1963 (seconda sessione), Paolo VI evidenzi\u00f2 quattro priorit\u00e0 chiave per i padri conciliari:\nIl Papa ricord\u00f2 ai padri conciliari che solo alcuni anni prima Pio XII aveva emesso l'enciclica \"Mystici Corporis Christi\" sul corpo mistico di Cristo. Egli chiese dunque a loro non di ripetere o creare nuove definizioni dogmatiche, ma di spiegare in parole semplici come la Chiesa vede s\u00e9 stessa. Ringrazi\u00f2 pubblicamente i rappresentanti delle altre comunit\u00e0 della Chiesa e domand\u00f2 perdono per le divisioni che la Chiesa cattolica aveva creato nei secoli. Sottoline\u00f2 anche come molti vescovi orientali non potessero prendere parte ai lavori del Concilio, perch\u00e9 non avevano ottenuto il permesso da parte dei loro governi.\nPaolo VI apr\u00ec la terza sessione del Concilio il 14 settembre 1964 con un discorso ai padri conciliari ribadendo l'importanza del testo finale del Concilio come linea guida della chiesa stessa.\nQuando il Concilio discusse del ruolo dei vescovi nel papato, Paolo VI invi\u00f2 una \"Nota Praevia\" confermando il primato del papato sui vescovi, un passo che da alcuni venne giudicato come un'interferenza nei lavori del Concilio. I vescovi americani fecero pressione per la libert\u00e0 religiosa, ma Paolo VI ribad\u00ec queste condizioni per un perfetto ecumenismo. Il papa concluse la sessione il 21 novembre 1964, con il pronunciamento formale di Maria come Madre della Chiesa.\nSecondo Paolo VI, \"il pi\u00f9 importante e rappresentativo dei proponimenti del Concilio\" era la chiamata universale alla santit\u00e0: \"tutti i fedeli in Cristo di qualsiasi rango o status, sono chiamati alla pienezza della vita cristiana ed alla perfezione della carit\u00e0; con questo la santit\u00e0 \u00e8 pu\u00f2 essere promossa nella societ\u00e0 della terra.\"\nQuesto insegnamento \u00e8 tra l'altro uno dei cardini della \"Lumen Gentium\", la costituzione dogmatica sulla Chiesa, promulgata dallo stesso Paolo VI il 21 novembre 1964.\nIl 27 marzo 1965 Paolo VI, in presenza di mons. Angelo Dell'Acqua, lesse il contenuto di una busta sigillata, che in seguito rinvi\u00f2 all'Archivio del Sant'Uffizio con la decisione di non pubblicare il contenuto. In questa lettera era scritto il Terzo segreto di F\u00e1tima.\nDurante tutto il suo pontificato, la tensione tra il primato papale e la collegialit\u00e0 episcopale rimase fonte di dissenso. Il 14 settembre 1965, anche per effetto dei risultati conciliari, Paolo VI annunci\u00f2 la convocazione del Sinodo dei Vescovi, come istituzione permanente della chiesa e corpo consigliante del pontefice. Escluse per\u00f2 dall'ambito di questo nuovo organismo la trattazione di quei problemi riservati al papa, dei quali apprest\u00f2 una ridefinizione. Vennero tenuti subito diversi incontri durante il suo pontificato, alcuni memorabili, come ad esempio il Sinodo dei Vescovi per l'evangelizzazione del mondo moderno, iniziato il 9 settembre 1974.\nTra la terza e la quarta sessione, il papa annunci\u00f2 delle riforme imminenti nelle aree della curia romana, una revisione del diritto canonico, la regolamentazione dei matrimoni misti che coinvolgevano diverse fedi, il tema del controllo delle nascite. Apr\u00ec l'ultima sessione del concilio concelebrando con i vescovi provenienti da quei paesi dove la Chiesa era all'epoca ancora perseguitata.\nDurante l'ultima fase del Concilio, Paolo VI annunci\u00f2 l'apertura dei processi di canonizzazione dei suoi due immediati predecessori, papa Pio XII e papa Giovanni XXIII. Il 7 dicembre 1965 fu letta, nell'ambito del Concilio Vaticano II, la Dichiarazione comune cattolico-ortodossa che revocava le reciproche scomuniche tra le due confessioni, al fine di una riconciliazione tra la Chiesa romana e la Chiesa ortodossa. Il concilio venne concluso il giorno dopo, 8 dicembre 1965, festa dell'Immacolata Concezione.\nLe riforme postconciliari.\nConcluso il Concilio l'8 dicembre 1965, si apr\u00ec per\u00f2 un periodo difficilissimo per la Chiesa cattolica, che si trov\u00f2 in un periodo storico e culturale di forte antagonismo tra i difensori di un cattolicesimo tradizionale che attaccavano gli innovatori accusandoli di diffusione di ideologie marxiste, laiciste e anticlericali. La stessa societ\u00e0 civile era attraversata da forti scontri e contrasti politici e sociali, che sfoceranno nel sessantotto in quasi tutto il mondo occidentale. Celebre la sua frase: \u00abAspettavamo la primavera, ed \u00e8 venuta la tempesta\u00bb.\nNel 1966, Paolo VI abol\u00ec, dopo quattro secoli, e non senza contestazioni da parte dei , l'indice dei libri proibiti. A Natale celebr\u00f2 la Messa a Firenze, ancora scossa dall'alluvione del 4 novembre, definendo il Crocifisso di Cimabue \u00abla vittima pi\u00f9 illustre\u00bb. Nel 1967 annunci\u00f2 l'istituzione della Giornata mondiale della pace, che si celebr\u00f2 la prima volta il 1\u00ba gennaio 1968.\nIl tema del celibato sacerdotale, sottratto al dibattito della quarta sessione del concilio, divenne oggetto di una sua specifica enciclica, la \"Sacerdotalis Caelibatus\" del 24 giugno 1967, nella quale papa Montini riconferm\u00f2 quanto decretato in merito dal Concilio di Trento.\nPaolo VI rivoluzion\u00f2 le elezioni papali e fu il primo a stabilire il limite di 80 anni per la partecipazione a un conclave.\nNell\"'Ecclesiae Sanctae\", il suo \"motu proprio\" del 6 agosto 1966, invit\u00f2 tutti i vescovi a considerare la possibilit\u00e0 del pensionamento dopo il compimento del settantacinquesimo anno di et\u00e0. Questa richiesta venne estesa anche a tutti i cardinali della Chiesa cattolica il 21 novembre 1970. Con queste due stipulazioni, il papa si assicur\u00f2 un continuo ricambio generazionale di vescovi e cardinali oltre a una maggiore internazionalizzazione della curia romana alla luce di quanti erano costretti a ritirarsi per raggiunti limiti di et\u00e0.\nPaolo VI conosceva bene la curia romana, avendovi lavorato dal 1922 al 1954. Egli decise dunque di condurre le proprie riforme passo dopo passo, anzich\u00e9 di getto. Il 1\u00ba marzo 1968, promosse una regolamentazione della curia, processo gi\u00e0 iniziato da Pio XII e continuato da Giovanni XXIII. Il 28 marzo, con la \"Pontificalis Domus\", e con altre costituzioni apostoliche negli anni successivi, rinnov\u00f2 l'intera curia, riducendo la burocrazia, introducendo anche rappresentanze non italiane al suo interno.\nNel 1968, col motu proprio \"Pontificalis Domus\", abol\u00ec molte delle vecchie funzioni della nobilt\u00e0 romana alla corte papale, con l'eccezione dei ruoli dei principi assistenti al Soglio pontificio. Abol\u00ec inoltre la Guardia Palatina e la Guardia Nobile: la Guardia Svizzera rest\u00f2 l'unico corpo militare in Vaticano.\n1968: l'enciclica \"Humanae Vitae\".\nUna delle questioni pi\u00f9 rilevanti, per la quale papa Montini stesso dichiar\u00f2 di non aver mai sentito cos\u00ec pesanti gli oneri del suo alto ufficio, fu quella della contraccezione, con la quale si precludeva alla vita coniugale la finalit\u00e0 della procreazione.\nTali questioni furono trattate nella \"Humanae Vitae\" del 25 luglio 1968, la sua ultima enciclica. Il dibattito lacerante che si innest\u00f2 nella societ\u00e0 civile su queste posizioni, in un'epoca in cui il cattolicesimo vedeva sorgere fra i fedeli dei \"distinguo\" di laicismo, appann\u00f2 la sua autorevolezza nei rapporti con il mondo laico. In tale frangente i suoi critici gli affibbiarono il nomignolo di \"Paolo Mesto\".\nIl Pontefice non pot\u00e9 mettere in disparte il problema, e per la sua gravit\u00e0 destin\u00f2 al proprio personale giudizio lo studio di tutte le implicazioni di tipo morale legate a tale argomento.\nPer avere un quadro completo, decise di avvalersi dell'ausilio di una Commissione di studio, istituita in precedenza da papa Giovanni XXIII, che egli ampli\u00f2.\nLa decisione era molto onerosa, soprattutto perch\u00e9 alcuni misero in dubbio la competenza della Chiesa su temi non strettamente legati alla dottrina religiosa. Tuttavia il Papa ribatt\u00e9 a queste critiche, che il Magistero ha facolt\u00e0 d'intervento, oltre che sulla legge morale evangelica, anche su quella naturale: quindi la Chiesa doveva necessariamente prendere una posizione in merito.\nBuona parte della Commissione di studio si mostr\u00f2 a favore della \"pillola cattolica\" (come venne soprannominata), ma una parte di essa non condivise questa scelta, ritenendo che l'utilizzo degli anticoncezionali violasse la legge morale, poich\u00e9, attraverso il loro impiego, la coppia scindeva la dimensione unitiva da quella procreativa.\nPaolo VI appoggi\u00f2 questa posizione e, riconfermando quanto aveva gi\u00e0 dichiarato papa Pio XI nell'enciclica \"Casti Connubii\", decret\u00f2 illecito per gli sposi cattolici l'utilizzo degli anticoncezionali di natura chimica o artificiale:\nMa nella stessa, nel paragrafo \"Paternit\u00e0 responsabile\", si dice:\nQuesta decisione di papa Montini ricevette molte critiche. Tuttavia, Paolo VI non ritratt\u00f2 mai il contenuto dell'enciclica, motivando in questi termini a Jean Guitton le proprie ragioni:\nPaolo VI non manc\u00f2 di smentire quelle posizioni che volevano attribuire al suo operato un tono dubbioso, amletico o malinconico, asserendo che:\nLa riforma liturgica.\nLa riforma della liturgia nel corso del XX secolo era stata uno dei punti cardine fortemente voluti gi\u00e0 da Pio XII nella sua enciclica \"Mediator Dei\". Nel 1951 e nel 1955, i riti della Settimana Santa erano stati sottoposti a revisione. Durante il pontificato di Pio XII, fu permesso l'uso della lingua volgare nei battesimi, nei funerali e in altri eventi. Il Concilio Vaticano II, non apport\u00f2 modifiche al Messale Romano, ma nella costituzione \"Sacrosanctum Concilium\" richiese una \u00abriforma generale\u00bb.\nNella suddetta costituzione, i padri tracciarono i principi generali della riforma: in essa si chiedeva che fossero tolte le duplicazioni presenti nei riti, fosse introdotto un numero maggiore di brani scritturali e una qualche forma di \"preghiera dei fedeli\", Si chiedeva: \"L'uso della lingua latina, salvo diritti particolari, sia conservato nei riti latini. Dato per\u00f2 che, sia nella messa che nell'amministrazione dei sacramenti, sia in altre parti della liturgia, non di rado l'uso della lingua nazionale pu\u00f2 riuscire di grande utilit\u00e0 per il popolo, si conceda alla lingua nazionale una parte pi\u00f9 ampia, specialmente nelle letture e nelle ammonizioni, in alcune preghiere e canti\". E si affidava \"alla competente autorit\u00e0 ecclesiastica territoriale\" (la conferenza episcopale) la decisione \"circa l'ammissione e l'estensione della lingua nazionale\". Riguardo alla musica liturgica, si dichiar\u00f2: \"La Chiesa riconosce il canto gregoriano come canto proprio della liturgia romana; perci\u00f2 nelle azioni liturgiche, a parit\u00e0 di condizioni, gli si riservi il posto principale. Gli altri generi di musica sacra, e specialmente la polifonia, non si escludono affatto dalla celebrazione dei divini uffici, purch\u00e9 rispondano allo spirito dell'azione liturgica, a norma dell'art. 30\" (articolo che riguarda la partecipazione attiva dei fedeli).\nLa notte di Natale del 1968 Paolo VI si rec\u00f2 a Taranto e celebr\u00f2 la messa di mezzanotte nelle acciaierie dell'Italsider: fu la prima volta che la messa di Natale venne celebrata in un impianto industriale (evento documentato dal breve filmato di Franco Morabito intitolato \"L'acciaio di Natale\"). Con questo gesto il pontefice volle rilanciare l'amicizia tra Chiesa e mondo del lavoro in tempi difficili.\nNella costituzione conciliare \"Sacrosanctum Concilium\" il Concilio Vaticano II aveva chiesto al Papa di rivedere le norme e i testi liiturgici del rito romano. Fra le revisioni da lui compiute ci sono stati:\nL'attentato.\nIl 27 novembre 1970, nel corso del viaggio nel Sud-est asiatico, appena atterrato all'aeroporto di Manila, capitale delle Filippine, il pontefice fu vittima di un attentato da parte del pittore boliviano Benjam\u00edn Mendoza y Amor Flores che, munito di un kriss, lo fer\u00ec al costato. Ulteriori danni furono evitati grazie al pronto intervento del segretario personale, Pasquale Macchi.\nLa maglietta insanguinata indossata dal Papa al momento dell'attentato \u00e8 conservata in un reliquiario realizzato dalla scuola di arte sacra Beato Angelico di Milano ed \u00e8 stata esposta durante la cerimonia della sua beatificazione.\nNella cattedrale di Manila \u00e8 conservata la croce astile (opera dello scultore Felice Mina) dono di Sua Santit\u00e0 in segno di riconoscimento.\nUltimi anni di pontificato.\nIl 16 settembre del 1972 Paolo VI fece una breve visita pastorale a Venezia durante la quale incontr\u00f2 l'allora patriarca Albino Luciani e celebr\u00f2 la messa in piazza San Marco. Al termine della celebrazione papa Montini si tolse la stola papale, la mostr\u00f2 alla folla e davanti alla piazza, con un gesto che sembrava quello di un'investitura, la mise sulle spalle del patriarca Luciani visibilmente imbarazzato. Il gesto del Pontefice non fu ripreso dalle telecamere, che avevano gi\u00e0 chiuso il collegamento, ma fu documentato da numerose fotografie. Quell'anno celebr\u00f2 la messa di Natale a Ponzano tra i minatori rispondendo a un invito del parroco.\nIl 24 dicembre 1974 Paolo VI inaugur\u00f2 l'Anno santo del 1975 che dedic\u00f2 al \"Rinnovamento e alla Riconciliazione\". La cerimonia di apertura della porta santa, trasmessa in diretta televisiva con la regia di Franco Zeffirelli, fu l'ultima a prevedere l'abbattimento fisico del muro di chiusura, simbolicamente praticato dal pontefice mediante un piccone; nel corso della manovra, dall'architrave si staccarono pesanti calcinacci, che caddero a poca distanza dal papa. A seguito di questo inconveniente, gi\u00e0 nella cerimonia di chiusura venne eliminata la cerimonia della suggellatura con cazzuola, calce e mattoni: Paolo VI si limit\u00f2 infatti a chiudere a chiave i due battenti. Paolo VI impresse un sigillo potente al Giubileo che andava a concludersi, baciando in segno di umilt\u00e0 i piedi al metropolita ortodosso Melitone, capo della delegazione del patriarcato di Costantinopoli.\nPaolo VI fu il papa che rimosse la maggior parte degli ornamenti che contraddistinguevano lo splendore di cui nei secoli si era rivestito il soglio pontificio. Nel 1975 con la costituzione apostolica \"Romano Pontifici Eligendo\" in occasione dell'inaugurazione del ministero petrino, modific\u00f2 sostanzialmente l'incoronazione papale. Il suo successore, Giovanni Paolo I, la sostitu\u00ec del tutto. Montini fu quindi l'ultimo papa a essere incoronato di fronte ai fedeli.\nIl 29 dicembre 1975 la Congregazione per la dottrina della fede, con il documento della \"Persona Humana\", dichiarava contrarie all'etica della fede l'omosessualit\u00e0 e altre pratiche sessuali.. Tale atto suscit\u00f2 la protesta dello scrittore francese Roger Peyrefitte, cristiano ma apertamente omosessuale ed autore del libro \"Le amicizie particolari\". In un articolo al settimanale \"Tempo\", Peyrefitte tacci\u00f2 il Papa di ipocrisia, affermando che - in base ad informazioni riservate ottenute da persone dell'alta nobilt\u00e0 italiana - Paolo VI alla fine degli anni cinquanta, quando era ancora arcivescovo di Milano, avrebbe avuto una relazione omosessuale con un giovane attore cinematografico. Durante l'Angelus della Domenica delle Palme del 4 aprile 1976, Paolo VI sment\u00ec pubblicamente tali accuse, denunciando \"Le cose calunniose e orribili che sono state dette sulla mia santa persona...\". In tutto il mondo furono organizzate veglie di preghiera per il Papa. In seguito il giornalista Paul Hofmann, corrispondente a Roma del \"New York Times\", riprese le dichiarazioni di Peyrefitte e aggiunse che l'amante del Papa sarebbe stato l'attore Paolo Carlini.\nIl 17 settembre 1977 Paolo VI si rec\u00f2 nella citt\u00e0 di Pescara in occasione del Congresso Eucaristico Nazionale. Fu una delle sue ultime visite fuori dal territorio romano, ma rimase impressa nel ricordo dei presenti per un curioso avvenimento. In un'intervista rilasciata in occasione del XXX anniversario di quell'evento, mons. Antonio Iannucci, allora titolare dell'arcidiocesi di Pescara-Penne, cos\u00ec ricorda l'arrivo del Pontefice sul luogo previsto per le Celebrazioni Eucaristiche (la grande Rotonda in riva al mare): \nIl giornalista Giuseppe Montebello racconta l'accaduto con maggiore dovizia di particolari: \nDurante il Sequestro Moro, il 16 aprile 1978 Paolo VI implor\u00f2 personalmente e pubblicamente, con una lettera diffusa su tutti i quotidiani nazionali il 21 aprile, la liberazione \"senza condizioni\" dello statista e caro amico Aldo Moro, rapito dagli \"uomini delle Brigate Rosse\" alcune settimane prima.\nA nulla valsero le sue parole: il cadavere di Aldo Moro fu ritrovato il 9 maggio 1978, nel bagagliaio di una Renault color amaranto, in via Caetani a Roma, a pochi metri dalle sedi della Democrazia Cristiana e del Partito Comunista Italiano.\nLa salma di Moro fu portata dalla famiglia a Torrita Tiberina per un funerale riservatissimo, ma il 13 maggio, nella Basilica di San Giovanni in Laterano, alla presenza di tutte le autorit\u00e0 politiche, si celebr\u00f2 un rito funebre in suffragio dell'onorevole, al quale prese parte anche il Pontefice. Ci fu chi eccep\u00ec, soprattutto nella Curia, che la partecipazione di un papa a una messa esequiale privata, soprattutto se di un uomo politico, non rientrasse nella tradizione (si cita, a proposito, il caso di Alessandro VI che non partecip\u00f2 nemmeno ai funerali del figlio Giovanni), ma Paolo VI non mostr\u00f2 interesse verso queste critiche; provato dall'evento, recit\u00f2 un'omelia ritenuta da alcuni una delle pi\u00f9 alte nell'omiletica della Chiesa moderna. Questa omelia inizia con un profondo rammarico, ma prosegue affidandosi nuovamente alla misericordia del Padre:\nLa morte.\nDa una parte, Paolo VI appoggi\u00f2 l'\"aggiornamento\" e la modernizzazione della Chiesa, ma dall'altra, come tenne a sottolineare il 29 giugno 1978, in un bilancio a poche settimane dalla morte, la sua azione pontificale aveva tenuto quali punti fermi la \"tutela della fede\" e la \"difesa della vita umana\".\nIl suo stato di salute da allora si deterior\u00f2 progressivamente e poco pi\u00f9 di un mese dopo, alle 21:40 del 6 agosto 1978, Paolo VI si spense nella residenza di Castel Gandolfo a causa di un edema polmonare, all'et\u00e0 di 79 anni.\nLasci\u00f2 un testamento, scritto il 30 giugno 1965, salvo due successive lievi aggiunte; esso fu reso noto cinque giorni dopo la morte, l'11 agosto. In esso egli confida le sue paure, la sua esperienza di vita, le sue debolezze, ma anche le proprie gioie per una vita donata al servizio di Cristo e della Chiesa.\nNelle sue ultime disposizioni, Paolo VI dispose l'abbandono dei tradizionali fasti delle esequie pontificali:\nLa salma, rivestita senza sfarzo (una semplice casula rossa, pallio, mitra e camice bianchi, mocassini rossi), dopo un primo omaggio riservato agli intimi e alle autorit\u00e0, venne ricondotta in Vaticano il 9 agosto ed esposta per tre giorni all'omaggio dei fedeli dinnanzi al baldacchino di San Pietro: sempre su indicazioni testamentarie, l'ostensione non avvenne su di un alto catafalco (come da prassi secolare), ma su un basso cataletto. Complice la calura estiva e un intervento conservativo inappropriato, il corpo di papa Montini pales\u00f2 presto i sintomi della decomposizione.\nInnovativa e sobria fu anche la messa esequiale, celebrata il 12 agosto, per la prima volta non nella basilica petrina, ma in Piazza San Pietro: la salma venne ricomposta in una bara semplicissima, di legno chiaro, che fu deposta a terra sul sagrato; sopra di essa venne posto un Vangelo aperto. Terminata la cerimonia, la cassa, inserita in altre due casse di zinco e legno, fu tumulata nelle Grotte Vaticane.\nFu la prima volta da secoli che il funerale di un pontefice romano si svolse con un rito cos\u00ec sobrio: i suoi due immediati successori, che non mancheranno di richiamarsi a Paolo VI e di citarlo come loro guida spirituale, si conformeranno a tali novit\u00e0.\nUn papa riservato.\nIn confronto al predecessore Giovanni XXIII, che aveva goduto di una popolarit\u00e0 d'ampiezza internazionale, Paolo VI ebbe un'immagine pubblica diversa: apparve spesso come un pontefice pi\u00f9 distaccato. Se Giovanni XXIII sembr\u00f2 in molte situazioni gioviale e spontaneo, papa Montini si mostr\u00f2 alla pubblica opinione dignitoso e riflessivo, a volte austero e controllato.\nSerrato tra i pontefici delle masse, come Giovanni XXIII e Giovanni Paolo II, Paolo VI si distinse per il suo comportamento pacato e signorile, e fu pi\u00f9 preoccupato della riflessione, della formazione e del dialogo culturale che dei gesti semplificati e d'effetto imposti o suggeriti dalla societ\u00e0 di massa.\nDovette comunque attuare e ampliare le innovazioni cominciate da papa Roncalli, e in ci\u00f2 incontr\u00f2 gravi difficolt\u00e0. Pes\u00f2 in questo, oltre all'indole stessa del papa, anche la sua intrinseca tendenza alla moderazione, al dialogo e all'equidistanza, che lo port\u00f2 a essere talvolta poco accetto alle diverse tendenze culturali, politiche e teologiche.\nPapa Montini aveva appreso dai suoi studi diplomatici l'attitudine alla mediazione, all'attesa della fisiologica sedimentazione delle emergenze; egli sembr\u00f2 a qualcuno un valente temporeggiatore, secondo un'antica tradizione curiale. Non di rado la sua figura apparve alle opposte fazioni viziata da una sorta di timore della conflittualit\u00e0 e racchiusa in un'alt\u00e8ra rarefazione, che sfuggiva lo scontro frontale, da molti ritenuto inevitabile, con le opposizioni: che, su fronti distinti, presentavano riserve fra loro antagoniste, e nessuna di poco conto.Da una parte vi erano gli ambienti dell'estremismo liberale, contrari alla dottrina tradizionale riaffermata da Paolo VI fra l'altro sul controllo delle nascite e in genere in materia morale, sul celibato sacerdotale, sull'eucaristia; dall'altra i conservatori e i tradizionalisti, della cui corrente estrema fu esponente di punta monsignor Marcel Lefebvre, che rimproverava al papa di tradire secoli d'insegnamento cristiano, affossando non solo la Messa tridentina ma l'intera Tradizione della Chiesa.\nTestimonianze di coloro che lo conobbero pi\u00f9 da vicino lo descrissero come un uomo colto e brillante, profondamente spirituale, umile e riservato, di \"cortesia infinita\", fedele alle amicizie, di grande e ricca umanit\u00e0. Intellettuale raffinato, diplomatico e politico avvezzo all'equilibrio e al dialogo paziente, aristocratico di vecchia scuola italiana ed europea, dalla spiritualit\u00e0 tormentata e sottile, papa Montini non poteva essere pienamente apprezzato nel clima, di estrema semplificazione e saturo di emotivit\u00e0, della societ\u00e0 e cultura di massa.\nCentro Internazionale di Studi dell'Istituto Paolo VI.\nSubito dopo la sua scomparsa per conservare il ricordo della personalit\u00e0 di Paolo VI l'Opera per l'Educazione Cristiana di Brescia avanz\u00f2 la proposta di fondare una specifica istituzione, al fine di promuovere lo studio scientifico e storico della figura di papa Montini: per delibera del vescovo di Brescia e con riconoscimento giuridico del Presidente della Repubblica, nacque nel 1978 l\"'Istituto internazionale di studi e documentazione Paolo VI\".\nGiovanni Paolo II, ricevendo in udienza i Comitati dell'Istituto il 26 maggio 1980, li esort\u00f2 a studiare e approfondire la conoscenza del pensiero e della vita di Paolo VI, asserendo che:\nQuesto importante centro \u00e8 al giorno d'oggi la sede principale, a livello mondiale, per lo studio della vita, degli anni e delle opere di Paolo VI, con una biblioteca specializzata (in costante aggiornamento) e un vastissimo archivio di autografi paolini editi e inediti, donati in maggior parte da mons. Pasquale Macchi, ex segretario personale di Paolo VI e suo esecutore testamentario.\nInoltre l'Istituto promuove colloqui e giornate di studio e cura la traduzione delle opere montiniane in diverse lingue. Nel 2009 l'Istituto ha trasferito la propria sede da Brescia a Concesio. Dopo la scomparsa di Giuseppe Camadini, attuale Presidente dell'Istituto \u00e8 don Angelo Maffeis. La casa editrice ufficiale dell'Istituto \u00e8 la romana Studium.\nPaolo VI nel ricordo dei suoi successori.\nI primi tre successori di Paolo VI furono da lui stesso elevati al rango cardinalizio: Albino Luciani (5 marzo 1973), Karol Wojty\u0142a (26 giugno 1967) e Joseph Ratzinger (27 giugno 1977).\nCon queste parole hanno ricordato l'illustre predecessore:\nIl processo di canonizzazione e il culto.\nPer volere di papa Giovanni Paolo II, l'11 maggio 1993 il cardinale Camillo Ruini, allora vicario per la citt\u00e0 di Roma, apr\u00ec il processo diocesano per la causa di beatificazione di Paolo VI, dichiarandolo quindi servo di Dio.\nIl 10 dicembre 2012 la consulta della Congregazione delle Cause dei Santi espresse formalmente il suo parere favorevole al proseguimento della causa. Il 20 dicembre 2012 papa Benedetto XVI, ricevendo in udienza privata il cardinale Angelo Amato, S.D.B., prefetto della Congregazione delle Cause dei Santi, autorizz\u00f2 la medesima congregazione a promulgare il decreto riguardante le sue virt\u00f9 eroiche, e cos\u00ec Paolo VI assunse il titolo di venerabile.\nSuccessivamente furono vagliate alcune guarigioni attribuite alla sua intercessione, per giungere al riconoscimento del miracolo che gli avrebbe consentito di esser proclamato beato. La sede diocesana della causa di beatificazione si trovava presso il santuario di Santa Maria delle Grazie a Brescia. Come postulatore e referente fu scelto il padre redentorista Antonio Marrazzo.\nIl 6 maggio 2014 fu diffusa la notizia dell'imminente beatificazione, essendo stato attribuito a papa Montini il miracolo della guarigione, scientificamente inspiegabile, avvenuta negli Stati Uniti nel 2001, di un feto al quinto mese di gravidanza, in condizioni critiche per la rottura della vescica fetale, la presenza di liquido nell'addome e l'assenza di liquido nel sacco amniotico. I medici consigliarono l'interruzione della gravidanza, sostenendo il rischio di morte del piccolo o di gravissime malformazioni future, ma la madre rifiut\u00f2 e si rivolse in preghiera all'intercessione di Montini. Il parto avvenne all'ottavo mese con taglio cesareo, con il neonato in buone condizioni. Paolo VI fu beatificato il 19 ottobre 2014 da papa Francesco, in una celebrazione tenutasi in piazza San Pietro a conclusione del sinodo straordinario dei vescovi sulla famiglia. Inizialmente fu stabilito come data della sua ricorrenza il 26 settembre, giorno della sua nascita.\nIl 6 marzo 2018, papa Francesco riconobbe un secondo miracolo avvenuto per intercessione di Paolo VI: Vanna Pironato, infermiera quarantenne dell'ospedale di Legnago, e il marito Alberto Tagliaferro erano in attesa della nascita della loro figlia, che avevano deciso di chiamare Amanda, fino a quando un esame di villocentesi aveva causato, alla tredicesima settimana di gestazione, la rottura delle membrane e la totale fuoriuscita del liquido amniotico. I medici avevano sostenuto che non ci sarebbero state speranze per la piccola, ma i genitori rifiutarono l'aborto terapeutico, invocando invece l'intercessione del beato Montini. Il 25 dicembre 2014 Amanda Tagliaferro nacque, inspiegabilmente viva e perfettamente formata.\nNel concistoro ordinario pubblico del 19 maggio 2018 fu comunicata la data per la canonizzazione, il 14 ottobre 2018. In quel giorno, con papa Montini furono proclamati altri sei nuovi santi: \u00d3scar Arnulfo Romero, Nazaria Ignazia di Santa Teresa di Ges\u00f9, Francesco Spinelli, Vincenzo Romano, Katharina Kasper e Nunzio Sulprizio. Bergoglio indoss\u00f2 per la cerimonia il pallio e la ferula di Paolo VI, con il cingolo macchiato del sangue di Oscar Romero.\nCon decreto del 25 gennaio 2019, papa Francesco ha stabilito la memoria liturgica di san Paolo VI, con iscrizione nel Calendario romano generale, il 29 maggio, giorno della sua ordinazione sacerdotale, col grado di memoria facoltativa. Nel rito ambrosiano la memoria \u00e8 fissata al 30 maggio, giorno della sua prima messa.\nRiepilogo riforme e innovazioni.\nFra le riforme e le innovazioni apportate da Paolo VI nelle strutture e nella vita della Chiesa si possono ricordare l'istituzione dei seguenti organismi:\nCome gi\u00e0 ricordato, a Paolo VI si deve anche la riforma del Sant'Uffizio, che nel 1965 prese il nome di Congregazione per la dottrina della fede, e, nel 1967, l'istituzione della Giornata mondiale della pace.\nPoco prima del centenario della fine del potere temporale, sciolse tutti i rimanenti corpi armati pontifici, lasciando in attivit\u00e0 solamente la Guardia svizzera.\nPrincipali incontri e udienze.\nFurono numerose le personalit\u00e0 del mondo civile, politico e religioso che Paolo VI incontr\u00f2 durante il suo pontificato. Fra questi:\nI viaggi.\nPaolo VI fu il primo papa a viaggiare in aereo: vol\u00f2 per raggiungere terre lontanissime, come nessuno dei suoi predecessori aveva ancora fatto; \u00e8 stato il primo papa a visitare tutti i cinque continenti.Questi i paesi esteri visitati durante il pontificato:\nQuesti, invece, i pellegrinaggi in Italia:\nConcistori per la creazione di nuovi cardinali.\nPaolo VI ha creato 143 cardinali (provenienti da 52 nazioni) in sei concistori. Tra costoro i suoi tre immediati successori al Soglio di Pietro: papa Giovanni Paolo I, papa Giovanni Paolo II e papa Benedetto XVI.\nBeatificazioni e canonizzazioni del pontificato.\nPaolo VI nei suoi 15 anni di pontificato ha beatificato 61 servi di Dio e ha proclamato santi 86 beati.\nOpere di Paolo VI.\nDocumenti ed encicliche.\nDurante il suo pontificato si ricordano sette encicliche\nDi tutte le encicliche, la \"Populorum Progressio\" fu quella pi\u00f9 celebre e che riscosse le maggiori approvazioni. Per la prima volta dalla \"Rerum novarum\" di Leone XIII (1891) un pontefice riaffrontava in modo specifico, quasi analitico, i problemi di una societ\u00e0 mai, come in questi anni, in rapida trasformazione. Celebri i passi:\nIn alcuni ambienti tradizionalisti questo documento venne tacciato di essere vicino a una dottrina sociale troppo clemente verso la sinistra e il suo pensiero. All'indomani di quest'enciclica, il quotidiano del MSI il Secolo d'Italia titol\u00f2 in tono polemico: \"Avanti Populorum!\".\nIn pratica, si ripet\u00e9 la critica avanzata a Giovanni XXIII con l'enciclica Pacem in Terris (ribattezzata sempre negli stessi ambienti \"Falcem in terris\"). Le due encicliche vennero studiate dai due Pontefici con gli stessi collaboratori.\nAltri documenti.\nAssai numerose sono anche le lettere apostoliche, le esortazioni e le costituzioni.Fra le altre ricordiamo:\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:\nOnorificenze.\nOnorificenze della Santa Sede.\nIl papa \u00e8 sovrano degli ordini pontifici della Santa Sede mentre il Gran magistero delle singole onorificenze pu\u00f2 essere mantenuto direttamente dal pontefice o concesso a una persona di fiducia, solitamente un cardinale."}
{"id": "38790", "revid": "1515", "url": "https://it.wikipedia.org/wiki?curid=38790", "title": "Numeri irrazionali", "text": ""}
{"id": "38795", "revid": "125644496", "url": "https://it.wikipedia.org/wiki?curid=38795", "title": "Becquerel", "text": "Il becquerel (simbolo formula_1) \u00e8 l'unit\u00e0 di misura del sistema internazionale dell'attivit\u00e0 di un radionuclide (spesso chiamata in modo non corretto radioattivit\u00e0), ed \u00e8 definito come l'attivit\u00e0 di un radionuclide che ha un decadimento al secondo, perci\u00f2 dimensionalmente equivale a formula_2.\nPrima del becquerel erano usate grandezze come il \"rutherford\" (simbolo: formula_3) e il \"curie\" (simbolo: formula_4). Le equivalenze rispetto alle vecchie unit\u00e0 sono:\nIl becquerel deve il suo nome a Henri Becquerel, che nel 1903 vinse il premio Nobel insieme a Marie Curie e Pierre Curie per il loro pionieristico lavoro sulla radioattivit\u00e0."}
{"id": "38797", "revid": "834", "url": "https://it.wikipedia.org/wiki?curid=38797", "title": "Alberto Juantorena Danger", "text": ""}
{"id": "38800", "revid": "834", "url": "https://it.wikipedia.org/wiki?curid=38800", "title": "Olga Valentinovna Korbut", "text": ""}
{"id": "38803", "revid": "1305772", "url": "https://it.wikipedia.org/wiki?curid=38803", "title": "Onda (disambigua)", "text": "Il termine onda \u00e8 utilizzato in numerosi contesti:"}
{"id": "38805", "revid": "1812835", "url": "https://it.wikipedia.org/wiki?curid=38805", "title": "Effetto Casimir", "text": "In fisica l'effetto Casimir consiste nella forza attrattiva che si esercita fra due corpi estesi situati nel vuoto, ad esempio due piastre parallele, dovuta all'energia di punto zero prevista dalla meccanica quantistica.\nTale energia si identifica con l'energia del vuoto determinata da particelle virtuali che si creano continuamente per l'effetto di fluttuazioni quantistiche, secondo il principio di indeterminazione di Heisenberg.\nIl fenomeno prende il nome dal fisico olandese Hendrik Casimir, che, nel corso delle sue ricerche sull'origine delle forze viscose nelle soluzioni colloidali, nel 1948 lo teorizz\u00f2 in base a considerazioni di meccanica quantistica.\nBasi teoriche.\nNella formulazione originaria, Casimir calcol\u00f2 l'effetto per due lastre metalliche piane parallele, distanti tra loro pochi micron e tra cui era stato creato il vuoto, non soggette ad alcun campo elettromagnetico. La teoria prevede che solo le particelle virtuali la cui lunghezza d'onda sia un sottomultiplo intero della distanza tra le lastre contribuiscano all'energia del vuoto tra esse. Potendo esistere tra le piastre solo determinate particelle, l'interazione con le pareti dell'apparato provoca una spinta inferiore a quella generata dalle particelle libere che si trovano all'esterno. Il risultato \u00e8 una forza netta che tende a spingere le lastre una contro l'altra e che pu\u00f2 essere misurata.\nFormulazione matematica.\nLa forza di Casimir per unit\u00e0 di superficie (formula_1), nel caso ideale di piastre metalliche perfettamente conduttive tra cui sia stato creato il vuoto, \u00e8 calcolata come:\ndove:\nIl valore della forza \u00e8 negativo e indica che la sua natura \u00e8 attrattiva: infatti la densit\u00e0 di energia decresce avvicinando le lastre.\nPer esempio, nel caso di lastre poste alla distanza di 1\u00a0micron (\u00b5m), la forza per unit\u00e0 di superficie risultante \u00e8 di . La presenza di formula_9 mostra quanto piccola sia formula_1 e testimonia l'origine quanto-meccanica della forza.\nVerifica sperimentale.\nUna delle prime verifiche fu quella condotta nel 1958 presso il Philips Natuurkundig Laboratorium della Philips a Eindhoven da Marcus Sparnaay, che cerc\u00f2 di misurare l'attrazione tra due piastre parallele. I risultati ottenuti, seppur viziati da consistenti errori sperimentali, non contraddicono la teoria di Casimir.\nL'effetto Casimir fu dimostrato sperimentalmente nel 1997 da Steven Lamoreaux che, all'Universit\u00e0 di Washington a Seattle, misur\u00f2 la forza d'attrazione tra una sfera e una piastra separate da distanze comprese tra 0,6\u00a0\u00b5m e 6\u00a0\u00b5m. Nello stesso anno, sulla scorta del successo ottenuto da Lamoreaux, Umar Mohideen e Anushree Roy dell'Universit\u00e0 della California condussero un analogo esperimento su distanze comprese tra 0,1 e 0,9\u00a0\u00b5m. Al posto di due piastre parallele, che richiedevano un difficile allineamento estremamente preciso per assicurare il parallelismo, gli sperimentatori statunitensi utilizzarono una piastra piana e una piastra sferica di raggio molto ampio.\nLa prima misura con la configurazione originaria delle due piastre parallele proposta da Casimir fu condotta solo nel 2002 da un gruppo di ricercatori dell'Universit\u00e0 di Padova (Giacomo Bressi, Giovanni Carugno, Roberto Onofrio e Giuseppe Ruoso), che ottennero un allineamento delle piastre con precisione submicrometrica tramite l'ausilio di microrisonatori.\nIl gruppo di ricerca dell'Universit\u00e0 della California guidato da Xiang Zhang ha dimostrato che sfruttando questo fenomeno quantistico si riesce a trasferire calore attraverso uno spazio completamente vuoto."}
{"id": "38807", "revid": "809148", "url": "https://it.wikipedia.org/wiki?curid=38807", "title": "Onda marina", "text": "Onda marina \u00e8 un termine con il quale si vuole definire un caso particolare di onda fisica in cui \u00e8 messa in moto la superficie d'acqua di un ampio bacino come il mare (da cui il nome). Si tratta di un caso particolare di onde di gravit\u00e0, ossia di onde che si propagano all'interfaccia di due fluidi con densit\u00e0 diversa (in questo caso acqua e aria).\nFormazione.\nUna delle cause principali delle onde marine \u00e8 l'azione del vento, ma pi\u00f9 in generale esse dipendono dalla circolazione atmosferica, collegate quindi anche a pressione e temperatura sia dell'aria che dell'acqua. \nI venti possono farsi sentire, nel mare aperto, fino ad una profondit\u00e0 massima di 150 metri. In questo caso l'onda si forma perch\u00e9 il vento spinge lo strato d'acqua superficiale, cui cede parte della sua energia cinetica e quantit\u00e0 di moto, e ne aumenta la velocit\u00e0 rispetto allo strato d'acqua sottostante; per attrito viscoso ogni strato d'acqua con velocit\u00e0 differente tende a trascinare lo strato sottostante pi\u00f9 lento e nel contempo a rallentare, da cui si intuisce che, se non sono continuamente alimentate o non incontrano prima un ostacolo, le onde sono destinate a dissolversi o dissiparsi in un intervallo di tempo finito. \nL'attrito tra il vento e la superficie dell'acqua fa muovere le particelle superficiali di un moto circolatorio: l'onda prodotta cio\u00e8 non \u00e8 perfettamente trasversale n\u00e9 longitudinale, ma assume una forma d'onda ed una propagazione \"mista\" tra le due. A volte il mare o l'oceano appare mosso da onde superficiali anche in assenza di vento: questo semplicemente accade perch\u00e9 il moto ondoso osservato \u00e8 un moto ondoso \"residuo\" ovvero prodotto in altre zone dell'oceano o del mare dove invece si fa sentire l'azione dei venti che generano onde in successiva propagazione. L'onda \u00e8 dovuta all'energia che il vento imprime sull'acqua.\nAltre cause.\nLe onde marine sono anche formate dalle correnti marine che determinano la circolazione delle acque nei mari a causa della differente temperatura e salinit\u00e0 delle acque. Le correnti marine possono avere movimenti orizzontali e verticali (cavalloni).\nLe onde marine possono anche formarsi a causa di eventi non comuni come terremoti che creano onde chiamate tsunami o maremoti.\nI maremoti possono essere generati sia da terremoti sottomarini sia da eruzioni vulcaniche o frane sottomarine.\nAnche il distacco di ghiacci dal fronte di ghiacciai che terminano sul mare possono in alcuni casi generare delle onde di notevoli dimensioni. Tipici di questo fenomeno sono, per esempio, i ghiacciai dell'Antartide durante la stagione estiva. \nDimensioni.\nLa dimensione delle onde dipende molto dall'ampiezza del bacino d'acqua in cui si formano e dall'energia della sorgente che le ha generate. In condizioni normali, nel mare aperto, si possono raggiungere i 7 o 8\u00a0m di altezza nel Mar Mediterraneo e i 18 metri di altezza nell'Oceano Atlantico e nell'Oceano Pacifico. Quando per\u00f2 un'onda incontra un ostacolo pu\u00f2 innalzarsi e raggiungere altezze ragguardevoli; le onde pi\u00f9 alte formate in questo modo possono essere viste nelle tempeste a sudovest del Capo di Buona Speranza. \nLe dimensioni maggiori si raggiungono proprio nell'emisfero australe in quelle zone dell'oceano a latitudini medio-alte dove, in assenza di terraferma e continenti e quindi di attrito, i venti oceanici occidentali spirano costanti e indisturbati (i noti \"ruggenti 40\u00b0\" e i \"50\u00b0 urlanti\").\nSono state inoltre osservate particolari onde dette onde anomale, alte da 25 a 30 metri, di cui non si conoscono con precisione n\u00e9 le cause n\u00e9 l'origine e soprattutto con caratteristiche di imprevedibilit\u00e0.\nDescrizione matematica.\nNonostante le onde marine possano essere considerate uno degli esempi pi\u00f9 comuni di onde, la loro descrizione matematica risulta essere molto pi\u00f9 complicata rispetto a quella di altri fenomeni ondulatori (come le onde elettromagnetiche, almeno nel vuoto), e spesso si deve ricorrere ad approssimazioni. Una delle pi\u00f9 note \u00e8 quella di Boussinesq, valida per onde sufficientemente lunghe (ossia aventi una lunghezza d'onda nettamente maggiore della profondit\u00e0 dell'acqua), che porta all'omonima equazione (da cui poi si pu\u00f2 ricavare quella di Korteweg-de Vries). Se l'ampiezza dell'onda pu\u00f2 essere vista come una perturbazione infinitesima della superficie, allora si pu\u00f2 utilizzare la teoria lineare. In generale per\u00f2, molte caratteristiche delle onde marine richiedono equazioni non lineari per poter essere descritte.\nOnda piana sinusoidale.\nUn'onda marina piana, matematicamente descrivibile da una sinusoide se si considera l'approssimazione lineare, \u00e8 caratterizzata da:\nSi distinguono le onde in:\nLa pi\u00f9 semplice teoria per lo studio del fenomeno di moto ondoso \u00e8 fornita dalla teoria lineare che considera il fluido perfetto (non viscoso), forze conservative e moto irrotazionale.\nIn base ai caratteri cinematici del loro moto, le onde marine si distinguono infine in \nFrangimento.\nTutte le onde marine che avvicinandosi alla linea di costa interagiscono con la risalita del fondale marino incorrono nella maggioranza dei casi nel fenomeno del frangimento. La risalita del fondo marino determina che per attrito le onde diminuiscano la propria velocit\u00e0 nella loro parte inferiore e vedano ridotto il loro spazio d'azione. Parte dell'energia dell'onda viene cos\u00ec trasformata determinandone un aumento in altezza oltre la misura in cui la struttura dell'onda stessa risulta instabile causandone il collasso per gravit\u00e0. Durante il frangimento dell'onda, una massa d'acqua scivola dunque per gravit\u00e0 su se stessa determinando il suo avanzamento nello spazio. In generale, possiamo dire che il fenomeno \u00e8 determinato dall'aumento dell'altezza dell'onda oltre un settimo della propria lunghezza e per questo motivo, a queste condizioni, avviene anche in mare aperto. Il frangere dell'onda, insieme all'onda di marea e alle onde di origine tettonica, rappresentano i soli casi di spostamento di masse d'acqua nella direzione dell'onda e non di oscillazioni inerziali. Il frangimento \u00e8 il fenomeno che pi\u00f9 di tutti dissipa energia.\nEffetti.\nLe onde hanno due effetti sulle coste: la loro azione violenta erode il litorale su cui si abbattono, specie in occasione di mareggiate; in altri luoghi ove la loro azione \u00e8 pi\u00f9 dolce possono portare dei sedimenti facendo avanzare la costa verso il mare.\nQuando le onde formatesi in un bacino marino o lacustre giungono in prossimit\u00e0 della costa, a causa dell'interazione con il fondale , che a loro volta possono causare fenomeni di erosione e sedimentazione.\nTempeste e maree.\nQuando s'incontrano due correnti di aria fredda e calda possono formarsi dei vortici d'aria e acqua, che a seconda della grandezza e velocit\u00e0 vengono chiamati con nomi differenti: uragano, tifone, ciclone, tromba marina.\nLa Luna esercita una forte attrazione sulle masse d'acqua (in maniera molto minore la stessa attrazione \u00e8 effettuata anche sulla crosta terrestre). Quest'attrazione genera movimenti superficiali, ossia le maree.\nEnergia del moto ondoso.\nL'energia che ha il moto ondoso, viene descritta come densit\u00e0 di energia E composta sia da un contributo di energia cinetica sia da uno di energia potenziale, che dipendono principalmente dalla variabile altezza d'onda:\nformula_9\nDove:\nIpotizzando l'assenza di dissipazione possiamo scrivere il flusso di energia in direzione \"x\" per unit\u00e0 di lunghezza di cresta in direzione z, compresa tra -h e \u03b7:\nformula_10\nCon cg la velocit\u00e0 del gruppo.\nGenerazione di energia elettrica dal moto ondoso.\nL'energia del moto ondoso, cos\u00ec come l'energia delle maree, possono essere sfruttate a fini energetici per la produzione di energia elettrica tramite appositi generatori rappresentando una fonte di energia alternativa e rinnovabile."}
{"id": "38808", "revid": "122627355", "url": "https://it.wikipedia.org/wiki?curid=38808", "title": "Onda anomala", "text": "In oceanografia le onde anomale sono un fenomeno marino di cui non si conoscono esattamente n\u00e9 le cause n\u00e9 l'origine. Come definizione un'onda \u00e8 considerata anomala se supera 2,2 volte l'altezza significativa del treno d'onde a cui appartiene. Sono state osservate onde anomale alte da 25 a 30 metri e che sembrano formarsi in modo imprevedibile.\nSi tratta di un fenomeno nettamente distinto dai maremoti, con i quali c'\u00e8 spesso confusione. Un'onda anomala si distingue infatti da uno tsunami per vari motivi: la causa (per le onde anomale non \u00e8 ben chiara ma si ritiene sia legata a interazioni fra onde generate dal vento, mentre uno tsunami \u00e8 generato da eventi traumatici di grande scala come terremoti, eruzioni vulcaniche o frane), dalle caratteristiche fisiche peculiari (un'onda anomala si distingue dal treno d'onde a cui appartiene per la sua ampiezza elevata, mentre uno tsunami si distingue dalle onde marine usuali per la sua lunghezza d'onda, che pu\u00f2 raggiungere le decine di chilometri), e anche dal fatto che le onde anomale si osservano solitamente in alto mare, mentre gli effetti dei maremoti si osservano principalmente nelle coste su cui impattano.\nCaratteristiche.\nTali onde possono essere estremamente pericolose poich\u00e9 sono in grado di affondare navi anche di grande stazza. Mancando prove scientifiche della loro esistenza, fino a poco tempo fa questo fenomeno era ritenuto da molti esperti una pura invenzione dei marinai. I pochi sopravvissuti hanno sempre riportato racconti ritenuti non realistici, anche perch\u00e9 secondo i modelli statistici la probabilit\u00e0 di formarsi di un'onda di tali altezze era di una ogni 10.000 anni. \n\u00c8 stato calcolato che negli ultimi vent'anni siano scomparse in mare pi\u00f9 di 200 grosse navi e alcuni pensano che nella maggior parte dei casi la causa vada ricercata nelle onde anomale e non nel maltempo (causa indicata nella maggior parte dei rapporti). Il gran numero di grosse navi scomparse \u00e8 dovuto anche al fatto che sono tutte progettate per resistere senza problemi a onde alte fino a un massimo di 15 metri. Il 1\u00ba gennaio del 1995, le strumentazioni presenti su una piattaforma petrolifera nel Mare del Nord misurarono per la prima volta un'onda anomala, che dal nome della piattaforma \u00e8 stata chiamata onda della Draupner. Tale misurazione rappresent\u00f2 la prima evidenza strumentale del fenomeno delle onde anomale.\nPer poter studiare il fenomeno e documentare queste formazioni ondose \u00e8 stato creato il progetto \"MaxWave\", un consorzio formato da 11 organizzazioni presenti in 6 paesi dell'Unione europea. Grazie all'utilizzo dei satelliti Ers-1 ed Ers-2, che hanno una risoluzione di 10 metri e sfruttano potenti radar in grado di prelevare immagini della superficie marina in ogni condizione atmosferica, si \u00e8 potuto finalmente fotografare il fenomeno dallo spazio. Sono state inizialmente analizzate ed elaborate oltre 30.000 immagini risalenti al 2001, periodo in cui sono avvenuti due avvistamenti: tra febbraio e marzo del 2001 due grosse navi da crociera (la \"Bremen\" e la \"Caledonian Star\") erano state investite e gravemente danneggiate da due onde anomale. \nMalgrado il periodo preso in esame fosse di durata cos\u00ec breve, sono state individuate una decina di onde anomale alte pi\u00f9 di 25 metri, fino a un massimo di 30 metri e lunghe parecchi chilometri.\nQuesti rilevamenti hanno permesso l'avvio di vari progetti volti a studiare il fenomeno e a poterlo prevedere.\nUn ulteriore caso documentato si \u00e8 verificato il 3 marzo 2010 nel Golfo del Leone, dove un'onda di 8 metri ha danneggiato la nave da crociera cipriota \"Louis Majestic\" causando due vittime e il ferimento di diversi passeggeri.\nCause possibili.\nIl fenomeno delle onde anomale \u00e8 ancora argomento di ricerca, ed \u00e8 troppo presto per poter stabilire quali siano le cause principali o come cambino da luogo a luogo. Le zone maggiormente a rischio sembrano essere quelle dove una forte corrente marina si muove in senso contrario alla direzione principale del moto delle onde: la zona vicino a Capo Agulhas nell'estremit\u00e0 meridionale dell'Africa \u00e8 una di queste. Le tesi proposte non spiegano l'esistenza di tutte le onde anomale osservate, quindi molti altri meccanismi di formazione sono possibili con locali varianti. Alcuni meccanismi proposti per la formazione di onde anomale sono:\nSecondo alcune ricerche \u00e8 possibile che si generi naturalmente un'onda anomala da un fondo casuale di onde pi\u00f9 piccole. In questo caso, \u00e8 ipotizzato, un insolito e instabile tipo di onda si pu\u00f2 formare assorbendo energia dalle altre onde, sviluppando spontaneamente un \"mostro\" quasi verticale prima di diventare instabile e collassare in breve tempo.\nSembrano esistere tre categorie di onde anomale:\nBibliografia.\nOnorato, Alfred Richard Osborne, Serio, \"Modulational Instability in Crossing Sea States: A Possible Mechanism for the Formation of Freak Waves\", Phys. Rev. Lett. 96, 014503 (2006)"}
{"id": "38810", "revid": "1300843", "url": "https://it.wikipedia.org/wiki?curid=38810", "title": "Sicurezza", "text": "La sicurezza (dal latino \"sine cura\": senza preoccupazione) pu\u00f2 essere definita come la \"conoscenza che l'evoluzione di un sistema non produrr\u00e0 stati indesiderati\". In altri termini \u00e8 l'essere consapevoli che una certa azione non provocher\u00e0 dei danni futuri. Il presupposto della conoscenza \u00e8 fondamentale da un punto di vista epistemologico, poich\u00e9 un sistema \"pu\u00f2\" evolversi senza dar luogo a stati indesiderati, ma non per questo esso pu\u00f2 essere ritenuto sicuro. Solo una conoscenza di tipo scientifico, basata quindi su osservazioni ripetibili, pu\u00f2 garantire una valutazione sensata della sicurezza.\nLa sicurezza totale si ha in assenza di pericoli. In senso assoluto, si tratta di un concetto difficilmente traducibile nella vita reale anche se l'applicazione delle \"norme di sicurezza\" rende pi\u00f9 difficile il verificarsi di eventi dannosi e di incidenti e si traduce sempre in una migliore qualit\u00e0 della vita.\nTerminologia.\nNel termine italiano \"sicurezza\" collassano due distinti concetti che in altre lingue sono espressi da parole differenti:\nQuando si verifica un incidente, ancora oggi si sente parlare di \"sfortuna\". Si pu\u00f2 affermare che un incidente pu\u00f2 essere causato dal mancato rispetto delle norme di sicurezza e/o della pianificazione/prevenzione relativa.\nCampi di applicazione.\nI campi in cui la sicurezza \u00e8 un obiettivo primario sono numerosi, cos\u00ec come vari sono i sistemi per raggiungere un grado di sicurezza accettabile. Le attivit\u00e0 lavorative in genere ma anche la vita domestica, gli hobby, il gioco e lo sport richiedono alcune attenzioni particolari.\nSicurezza nazionale.\nUn capitolo a parte \u00e8 costituito dalla sicurezza nazionale e internazionale, dalla difesa da atti di terrorismo e da catastrofi (terremoti, maremoti, uragani, etc.), i relativi compiti di assistenza alle popolazioni colpite sono svolti in Italia con un Servizio Tecnico Urgente dal Corpo Nazionale dei Vigili del Fuoco, componente fondamentale della Protezione Civile, attraverso le direzioni regionali, i comandi provinciali e i distaccamenti presenti sul territorio nazionale, che dipendono dal ministero dell'Interno. La Protezione Civile, su delega del Consiglio dei Ministri (art.1 della Legge del 24 febbraio 1992 n.225) coordina tutte le attivit\u00e0 delle amministrazioni dello Stato, centrali e periferiche, delle regioni, delle province, dei comuni, degli enti pubblici nazionali e territoriali e di ogni altra istituzione ed organizzazione pubblica e privata presente sul territorio nazionale.\nSicurezza dei luoghi, delle abitazione e delle strade.\nNella vita quotidiana, per migliorare la sicurezza, diminuire la possibilit\u00e0 di infortuni e incidenti, aumentando nel contempo la probabilit\u00e0 di risolvere favorevolmente le situazioni di emergenza, sono necessarie azioni preventive ed organizzative adeguate, che includono:\nSicurezza sul lavoro.\nNel mondo del lavoro organizzato, il compito di garantire la sicurezza dei lavoratori \u00e8 del datore di lavoro che, per le leggi della Unione europea, deve adoperarsi per rendere \"sicura\" l'attivit\u00e0 dei propri sottoposti.\nLa pi\u00f9 recente norma italiana in materia di sicurezza sul lavoro \u00e8 il Decreto Legislativo 81/2008, che ha abrogato e sostituito molte delle precedenti norme, tra cui Decreto del presidente della Repubblica 547/1955 (sicurezza sul lavoro); Decreto del presidente della Repubblica 303/1956 (igiene sul lavoro); D.lgs. 626/94 (organizzazione della sicurezza); D.Lgs. 494/1996 (cantieri edili); il D.lgs. 81/08 \u00e8 stato integrato e corretto dal Decreto \"correttivo\" D.Lgs. 106/09. In Italia l'ISPESL () svolgeva attivit\u00e0 di definizione e diffusione delle linee guida per l'adozione di misure di prevenzione e protezione, sino all'attribuzione all'INAIL () delle proprie funzioni (tale passaggio \u00e8 avvenuto in seguito alla legge 30 luglio 2010, n. 122 di conversione con modificazioni del D.L. 78/2010).\nSicurezza alimentare.\nLa sicurezza alimentare \u00e8 l'insieme delle metodiche applicate nel settore alimentare, specifiche dato il tipo di prodotto.\nSicurezza delle informazioni.\nLa Sicurezza delle informazioni, di cui la Sicurezza informatica \u00e8 tuttalpi\u00f9 solo una parte, ha assunto una dimensione talmente rilevante che, in taluni contesti, \u00e8 sinonimo di sicurezza.\nSicurezza stradale.\nLa sicurezza stradale riguarda le regole e le procedure da osservare per gli utenti delle strade del codice stradale"}
{"id": "38811", "revid": "181699", "url": "https://it.wikipedia.org/wiki?curid=38811", "title": "Comma (musica)", "text": "In musica il termine comma indica la differenza di frequenza che si ha a seconda del temperamento. \nLa causa del comma deriva dal fatto che i rapporti tra le frequenze dei gradi della scala all'interno dell'ottava sono numeri indefiniti o irrazionali, e occorre approssimarli. \u00c8 un problema simile a dover proiettare una semisfera su un piano. \nIn conseguenza il temperamento dipende dal gusto musicale, dallo strumento e dall'epoca storica. \nSe ci si basa sugli armonici naturali e prendiamo la scala diatonica di do maggiore, abbiamo che il re si pu\u00f2 ricavare come quinta di quinta (cio\u00e8 la quinta di sol maggiore, a sua volta quinta della scala di do maggiore) e ha pertanto un rapporto di 9/8 rispetto al do; il la si pu\u00f2 vedere come una terza minore sotto il do, e il rapporto \u00e8 5/3. Ma il rapporto reciproco tra il re e il la, che sono a distanza di una quinta, non \u00e8 3/2 ma 40/27, che \u00e8 un po' di meno (\"quinta stretta\"). Il rapporto tra questi due valori, cio\u00e8 80/81 (o se si preferisce, circa 21,5 cent) viene chiamato comma sintonico.\nSe per completare le note all'interno dell'ottava si preferisce continuare a fare salti di quinta, abbassandoci di un'ottava quando serve, non \u00e8 che la situazione migliori. Arrivati al si diesis dovremmo essere di nuovo al do: invece notiamo che abbiamo esagerato, e la differenza tra il si diesis e il do \u00e8 data dal rapporto 531441/524288, pari a circa 23,46 cent. Questo \u00e8 il comma pitagorico; la differenza tra i commi pitagorico e sintonico vale meno di 2 cent ed \u00e8 detta schisma. Arrotondando, con 11 schismi si ottiene un comma sintonico, e con 12 schismi uno pitagorico.\nIn sintesi il comma pitagorico rappresenta il rapporto tra semitono cromatico e diatonico.\nEsiste infine un terzo comma, il comma enarmonico che si ottiene accordando per terze maggiori: do-mi-sol#-si#. In questo\ncaso la differenza tra il si diesis e il do \u00e8 ancora maggiore: il rapporto \u00e8 infatti 128/125, pari a pi\u00f9 di 41 cent, che \u00e8 davvero troppo per essere usato in pratica. \nNel caso del temperamento equabile naturalmente non si parla di comma: nessun intervallo segue gli armonici, e ci si accontenta di avere un'approssimazione costante.\n Tuttavia \u00e8 di uso comune fra alcuni musicisti parlare di un comma generico inteso come la nona parte di un tono (o la cinquantatreesima parte di ottava), il quale \u00e8 inteso anche come somma di un semitono cromatico (5 comma) e uno diatonico (4 comma).\nIn realt\u00e0 questa divisione del tono non ha alcuna base teorica ed \u00e8 il risultato di un atteggiamento divulgativo di alcuni studiosi che, per facilitare l'apprendimento delle teorie sull'accordatura, favorirono tale approssimazione."}
