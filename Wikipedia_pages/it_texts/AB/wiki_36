{"id": "52480", "revid": "1543377", "url": "https://it.wikipedia.org/wiki?curid=52480", "title": "Thierry Henry", "text": "\u00c8 primatista di presenze (86) e di reti (42) con la maglia dell'Arsenal nelle competizioni UEFA per club. Con la nazionale francese, di cui con 51 reti \u00e8 il miglior marcatore di tutti i tempi, vinse il campionato del mondo del 1998 e il campionato europeo del 2000.\nLanciato nel professionismo nel 1994 dal Monaco e passato nel 1999 alla Juventus, fu con l'Arsenal che si consacr\u00f2 come cannoniere; per i \"Gunners\" ha totalizzato 228 gol, vinto due Premier League, tre FA Cup e due Community Shield. L'esperienza con il Barcelona gli permise di conquistare la UEFA Champions League (2008-2009), Coppa del mondo per club FIFA (2009) e la Supercoppa UEFA (2009), oltre ai due Campionati spagnoli, alla Copa del Rey e alla Supercopa de Espa\u00f1a. Nel gennaio 2012 Henry \u00e8 tornato a vestire la maglia dell'Arsenal, essendo stato ceduto in prestito per due mesi dai New York Red Bulls.\nA livello individuale vanta quattro titoli di capocannoniere in Premier League e due Scarpe d'oro. Si aggiudic\u00f2 altres\u00ec due volte il premio di Giocatore dell'anno della PFA e in tre occasioni quello di Giocatore dell'anno della FWA, risultato, questo, mai conseguito da nessun altro calciatore da quando \u00e8 stato istituito il riconoscimento. Nel 2004 venne inserito nella FIFA 100, una lista dei 125 pi\u00f9 grandi giocatori viventi stilata da Pel\u00e9 e dalla FIFA in occasione delle celebrazioni del centenario della federazione. \u00c8 stato inserito nella \"squadra ideale del decennio\" dal \"Sun\" nel 2009. Nell'agosto 2008 Henry risult\u00f2 da un sondaggio proposto ai tifosi dell'Arsenal primo tra i 50 migliori giocatori della storia del club londinese.\nBiografia.\nHenry \u00e8 originario delle Piccole Antille: il padre, Antoine, viene dalla Guadalupa, mentre la madre, Maryse, \u00e8 martinicana. Thierry nasce e cresce a Les Ulis, un distretto di Parigi che, nonostante le ristrettezze, lo ha aiutato ad apprendere i rudimenti del calcio.\nNel luglio 2003 ha sposato la modella inglese Claire Merry, dalla quale ha divorziato quattro anni dopo, nel 2007.\nCampagna contro il razzismo.\nSpesso Henry \u00e8 stato vittima del fenomeno del razzismo negli stadi. Suscit\u00f2 clamore quanto avvenne in Spagna nel 2004, quando la nazionale francese affrontava quella iberica. Il tecnico degli spagnoli Aragon\u00e9s si rivolse durante la conferenza stampa pre-partita al proprio giocatore Reyes con queste parole:\nLo sdegno non fu solo fra i francesi ma anche fra gli inglesi, che successivamente in un incontro contro la a Madrid furono bersaglio di cori razzisti da parte della curva di estrema destra del Bernab\u00e9u. Per promuovere la lotta a questo fenomeno, Henry ed altri colleghi, sponsorizzati dalla Nike diedero vita al progetto \"Stand Up Speak Up\".\nCaratteristiche tecniche.\nNonostante nel periodo delle giovanili avesse giocato prevalentemente da centravanti, venne impiegato sia dal Monaco che dalla Juventus come ala.\nAll'Arsenal l'allenatore Ars\u00e8ne Wenger lo riport\u00f2 al centro dell'attacco, spesso proponendolo in coppia con l'olandese Dennis Bergkamp.\nDall'annata 2004-2005 il francese si dovette adattare al nuovo modulo scelto dall'allenatore, il 4-5-1, e dunque ricoprire il ruolo di unica punta.\nTale posizione, che caratterizz\u00f2 anche le successive stagioni con i \"Gunners\", gli diede pi\u00f9 spazio e gli permise in pi\u00f9 occasioni di marcare reti spettacolari; \u00abThierry Henry potrebbe prendere palla in mezzo al campo e segnare un gol che nessun altro al mondo potrebbe segnare\u00bb, dichiar\u00f2 Wenger.\nConsiderato uno dei pi\u00f9 prolifici ed eleganti goleador del suo tempo, dotato di una tecnica sopraffina, tra le qualit\u00e0 pi\u00f9 evidenti di Henry che testimoniano l'attitudine al gioco offensivo c'era la facilit\u00e0 di segnare in situazioni di \"uno-contro-uno\".\nA ci\u00f2 egli univa un passo ed un dribbling fuori dal comune, che sfruttava per inserirsi nelle difese e creare circostanze favorevoli.\nNotevole \u00e8 il suo peso anche in materia di assist, dacch\u00e9 con i suoi movimenti il francese tendeva a decentrarsi in posizione di ala sinistra; sostenuto da grande fantasia e altruismo, tra il 2002-2003 e il 2004-2005 mand\u00f2 in gol circa 50 volte i suoi compagni.\nRiusciva molto spesso a eludere gli avversari posizionandosi di proposito in fuorigioco, per poi rientrare repentinamente nell'azione prima del passaggio a lui diretto.\nNon particolarmente efficace nel gioco aereo; viceversa, ha mostrato una straordinaria abilit\u00e0 e precisione nel calciare sia da distanza ravvicinata con tocchi morbidi o secchi, sia da fuori dall'area di rigore con veemenza.\nAll'Arsenal era infatti lui il giocatore incaricato di battere a rete in occasione di calci di punizioni e rigori.\nCarriera.\nGiocatore.\nClub.\nEsordi.\nA sette anni Henry dimostra di avere un gran potenziale, il che suggerisce a Claude Chezelle di farlo entrare nel club calcistico locale, il CO Les Ulis. Il padre lo convince a partecipare agli allenamenti. Nel 1989 Henry passa all'US Palaiseau, ma dopo un anno il padre inizia ad avere dei problemi con il club, cos\u00ec Henry si trasferisce nel Viry-Ch\u00e2tillon per due stagioni. L'allenatore del Palaiseau, Jean-Marie Panza (futuro mentore di Henry), lo segue allo Ch\u00e2tillon.\nMonaco.\nNel 1990 l'osservatore del Monaco Arnold Catalano \u00e8 mandato dal club a guardare una partita in cui gioca Henry, che in quell'incontro segna tutte e sei le reti del 6-0 finale. Impressionato dalla sua prestazione, Catalano gli offre l'ingresso nel Monaco senza provino preliminare, a condizione che Henry frequenti i corsi dell'accademia di Clairefontaine. Malgrado le resistenze del preside, poco propenso ad ammettere Henry all'accademia per via dei suoi scarsi risultati scolastici, il giovane completa il corso ed entra a far parte del settore giovanile del Monaco, allenato da Ars\u00e8ne Wenger. Firmato il contratto professionistico, poco dopo Henry fa il proprio debutto da professionista nel 1994. Wenger lo utilizza come ala sinistra, perch\u00e9 ritiene che il suo passo e la sua naturale abilit\u00e0 nel controllo di palla possano risultare pi\u00f9 efficaci contro il libero che non contro i difensori centrali. Henry chiude la sua prima stagione con il Monaco con 3 gol in 18 presenze.\nWenger continua a cercare la posizione di gioco ideale per Henry e rimane indeciso se schierarlo come attaccante puro. Eletto Giovane calciatore francese dell'anno nel 1996, Henry \u00e8 tra i protagonisti, nel 1996-1997, della vittoria del titolo francese. Nel 1997-1998 contribuisce a portare il Monaco in semifinale di UEFA Champions League, segnando 7 gol, record francese nel torneo. Alla terza stagione con i monegaschi riceve la prima convocazione nella Nazionale francese e fa poi parte della vittoriosa squadra del campionato del mondo 1998 organizzato in casa. Nelle sue cinque stagioni nel Principato di Monaco continua la propria ascesa, portando il numero di gol in Ligue 1 a 20 in 105 presenze. Nel corso della sua esperienza nel Principato Henry fa spesso coppia con il giovane David Trezeguet. I due si ritroveranno spesso accanto anche con la maglia della Nazionale.\nJuventus.\nNel gennaio 1999 fu acquistato dalla Juventus per sostituire il capitano Alessandro Del Piero, gravemente infortunatosi in autunno. La societ\u00e0 bianconera sbors\u00f2 21 miliardi per accaparrarsi il giocatore, strappato alla concorrenza dell'Arsenal. In una stagione incolore per i piemontesi, che subirono tra l'altro le dimissioni di Marcello Lippi in febbraio, il francese non riusc\u00ec a incidere complice anche la scelta del nuovo tecnico Carlo Ancelotti di impiegarlo come ala anzich\u00e9 punta. Il bottino fu di tre reti, tra cui la doppietta nella vittoriosa trasferta sul campo della Lazio (3-1) in cui gioc\u00f2 come punta.\nInizialmente confermato per la stagione successiva, rimase a Torino solo lo spazio del precampionato prima di essere ceduto all'Arsenal di Wenger per 10 milioni di sterline. Anni dopo Henry motiver\u00e0 l'addio ai colori bianconeri per l'incompatibilit\u00e0 con l'allora direttore generale del club, Luciano Moggi, il quale avrebbe avuto \u2014 a detta del calciatore \u2014 una mancanza di rispetto nei suoi confronti.\nArsenal.\nLa svolta della sua carriera \u00e8 arrivata quindi con il trasferimento all'Arsenal per 10 milioni di sterline, voluto da Ars\u00e8ne Wenger, che lo aveva allenato gi\u00e0 a Monaco. \u00c8 stato proprio a Londra che Henry si \u00e8 confermato come uno dei migliori giocatori al mondo e, anche se il suo trasferimento ha portato un po' di controversie, secondo Wenger i soldi utilizzati per acquistarlo erano stati spesi bene. Ingaggiato con l'obiettivo di sostituire il connazionale Nicolas Anelka, Henry \u00e8 stato immediatamente utilizzato come attaccante puro, scelta azzeccata che avrebbe dato i suoi frutti negli anni a venire.\nUn anno prima Wenger aveva gi\u00e0 avviato il ciclo di vittorie, con la conquista del \"double\" (Premier League-FA Cup) e con l'acquisto di Henry intendeva dotare la squadra di un bomber di alto livello. Ciononostante dubbi e critica hanno iniziato ad assalirlo poco dopo l'arrivo a Londra: essi si riferivano alla sua abilit\u00e0 nell'adattarsi alla velocit\u00e0 e durezza fisica del gioco inglese. Henry, infatti, non \u00e8 riuscito a convincere nelle sue prime otto partite e non ha segnato nemmeno un gol.. In questo periodo di difficile adattamento, Henry ha anche dichiarato che doveva \"reimparare tutto riguardo all'arte del segnare\". Tuttavia questo difficile periodo \u00e8 stato solamente l'inizio di una brillante stagione, terminata con 26 gol e 11 assist in 47 partite totali. I \"Gunners\" hanno terminato l'annata con un 2\u00ba posto in campionato, dietro al Manchester United, perdendo nella finale di Coppa UEFA contro i turchi del Galatasaray.\nIn seguito al vittorioso Europeo 2000 con la maglia della Nazionale francese, Henry nella stagione 2000-01 \u00e8 stato con 22 gol tra le varie competizioni il miglior marcatore stagionale della squadra. Nonostante abbia segnato meno reti e fornito meno assist rispetto al suo primo anno, la seconda stagione di Henry si \u00e8 rivelata il suo trampolino di lancio, in quanto \u00e8 risultato essere il capocannoniere dell'intera squadra. Durante la sua quarta stagione Henry \u00e8 gi\u00e0 riuscito a segnare la centesima rete con la maglia dei \"Gunners\" e non \u00e8 mai sceso sotto le 22 reti stagionali. Dell'Arsenal \u00e8 diventato ben presto il bomber e il giocatore simbolo, oltre che il punto di riferimento della Nazionale transalpina insieme a Zin\u00e9dine Zidane. Vince la Scarpa d'Oro per due volte e si classifica secondo al Pallone d'Oro nel 2003 e terzo nel 2006, anno in cui ottiene il secondo posto in Premier League, in Champions League e, con la Francia, al Mondiale. Inoltre per la stagione 2005-2006 arriva secondo anche per la Scarpa d'Oro.\nBarcellona.\nIl 25 giugno 2007 viene acquistato dal Barcellona per 24 milioni di euro. Secondo quanto dichiarato dal giocatore, a indurlo a essere ceduto sono state le dimissioni di David Dein da vicepresidente dell'Arsenal per divergenze con la societ\u00e0 e il possibile addio del tecnico Wenger, che ha rinnovato il contratto in scadenza nel 2008 soltanto dopo la sua cessione.\nLa sua prima stagione in maglia blaugrana lo vede concludere con un bottino stagionale nella Liga di 30 partite e 12 gol e in Champions di 10 gare e 3 gol. La squadra chiude al terzo posto dietro al Real Madrid e al Villareal e chiude la Champions League in semifinale, eliminata dal Manchester United, poi vincitore.\nNella stagione 2008-2009 si laurea campione di Spagna e d'Europa (conquistando l'unico grande trofeo che mancava alla sua bacheca) con il club catalano, segnando 26 gol, 19 dei quali nella Liga e 6 in Champions League (1 nel turno preliminare).\nCon 72 reti messe a segno, il tridente formato con Lionel Messi e Samuel Eto'o \u00e8 stato il pi\u00f9 prolifico di sempre nella storia della Primera Divisi\u00f3n, avendo superato il precedente record di 66 goal dei madridisti Ferenc Pusk\u00e1s, Alfredo Di St\u00e9fano e Luis del Sol nella stagione 1960-1961.\nLa stagione successiva vede una diminuzione del minutaggio, complice l'esplosione calcistica di Pedro e il calo delle prestazioni dell'attaccante francese, che comunque si aggiudica nella stagione 2009-2010, oltre la Supercoppa europea e il Mondiale per club FIFA, anche il campionato spagnolo.\nNew York Red Bulls e prestito all'Arsenal.\nIl 13 luglio 2010 ha firmato con gli statunitensi dei New York Red Bulls.\nNel gennaio 2011 il sito ufficiale dell'Arsenal annuncia che Henry torner\u00e0 in Inghilterra per allenarsi con la sua vecchia squadra in modo da evitare un calo di condizione fisica in vista della successiva stagione della MLS.\nIl 5 gennaio 2012, per mantenere la condizione in vista della nuova stagione di MLS, fa ritorno all'Arsenal in prestito per due mesi a partire da gennaio. Decide di indossare la maglia numero 12 (numero usato nella sua esperienza con la nazionale francese) perch\u00e9 la 14 che ha caratterizzato la sua precedente esperienza con i \"Gunners\" \u00e8 gi\u00e0 occupata da Theo Walcott.\nEsordisce per la seconda volta con la maglia dei \"Gunners\" il 9 gennaio seguente, nella partita di FA Cup contro il Leeds, subentrando a Chamakh al 68\u00ba minuto. Dieci minuti pi\u00f9 tardi, Henry trova subito la rete, siglando il suo 227\u00ba gol con la maglia dell'Arsenal. Si ripete nella sua ultima partita in Premier League segnando, a tempo scaduto, il gol del 2-1 che regala all'Arsenal la vittoria sul campo del Sunderland.\nInfine, il 15 febbraio subentra a Theo Walcott nel secondo tempo della partita di andata degli ottavi di finale di Champions League contro il Milan. Con questa breve esperienza porta il suo score con la maglia dell'Arsenal a 228 gol in 377 partite.\nIl 16 febbraio, come da contratto, ritorna ai New York Red Bulls.\nNella stagione 2013 Henry realizza 10 gol in 32 partite (di cui due disputate nei play-off) e i Red Bulls concludono al primo posto la regular season aggiudicandosi l'MLS Supporters' Shield e qualificandosi per la CONCACAF Champions League 2014-2015. Vengono poi eliminati nella semifinale di conference dei play-off dopo aver perso ai tempi supplementari la gara di ritorno con gli Houston Dynamo.\nIl 1\u00ba dicembre 2014 annuncia che non rinnover\u00e0 il contratto con la compagine newyorkese, lasciando la squadra dopo 4 anni e mezzo nei quali ha collezionato 135 presenze e 52 gol. Il 16 dicembre successivo annuncia il suo ritiro dal calcio giocato per diventare opinionista di Sky Sports. Conclude la sua carriera con 450 gol segnati in 994 presenze fra club e Nazionali.\nNazionale.\nHenry ha avuto successo anche con la nazionale francese. La sua carriera a livello internazionale \u00e8 iniziata con la selezione under-20 transalpina, grazie alle ottime prestazioni fornite con la maglia del Monaco. Ha partecipato al campionato mondiale Under-20 svoltosi in Malaysia nel 1997, assieme William Gallas e David Trezeguet, che avrebbe ritrovato nella nazionale maggiore.\nNel giro di soli quattro mesi, il CT Aim\u00e9 Jacquet ha deciso di convocarlo in nazionale maggiore. Il suo debutto con i \"bleus\" risale all'11 ottobre 1997, in una partita vinta per 2-1 contro il . Lo stesso Jacquet ha convocato Henry per il campionato del mondo del 1998, torneo nel quale l'attaccante ha realizzato 3 reti, classificandosi primo tra i marcatori francesi. Henry era anche in procinto di entrare in campo nella finale vinta per 3-0 contro il come sostituto, ma l'espulsione di Marcel Desailly ha costretto Jacquet a porvi rimedio e ad optare per un difensore. Nel medesimo anno ha ricevuto la Legion d'onore e la nomina di \"Chevalier\" (Cavaliere).\nCon la nazionale francese ha vinto anche il campionato d'Europa 2000, realizzando 3 reti in 6 presenze. Ha preso parte anche alla negativa avventura della Francia al campionato del mondo 2002 (eliminazione al primo turno, senza gol segnati dai \"'bleus\" campioni del mondo in carica) e al campionato d'Europa 2004, competizione in cui ha segnato 2 reti in 4 partite (entrambe contro la ).\nNel 2006 ha partecipato al campionato mondiale di Germania, dove \u00e8 stato uno dei grandi protagonisti della , segnando 3 reti in 7 presenze. Nella fase a gironi \u00e8 andato a segno in due occasioni, contro la (1-1) e il (0-2); la marcatura contro i togolesi, insieme a quella messa a segno da Patrick Vieira, ha proiettato la Francia agli ottavi di finale contro la . Ai quarti di finale, su assist di Zin\u00e9dine Zidane, ha realizzato il gol del definitivo 0-1 che ha eliminato il campione del mondo in carica. Nella semifinale contro il \u00e8 stato Henry a ottenere il calcio di rigore che, realizzato da Zidane, \u00e8 valso ai \"blues\" la qualificazione alla finale, persa contro l' ai tiri di rigore. Nella sfida contro gli \"azzurri\" non \u00e8 riuscito ad incidere ed \u00e8 stato sostituito da Wiltord al 107'.\nHa partecipato anche alla fase finale del campionato europeo del 2008, dove ha esordito nel secondo match contro l', perso dalla Francia per 4-1, mettendo a segno l'unica rete dei transalpini nel torneo. Nel terzo match, contro l' campione del mondo in carica, perso dai \"blues\" per 0-2, Henry ha favorito, suo malgrado, il gol del raddoppio realizzato da De Rossi, deviando nella propria porta la punizione calciata dal centrocampista italiano.\nDurante le qualificazioni al campionato del mondo del 2010, il 4 settembre 2009, alla vigilia della decisiva partita contro la Romania (terminata 1-1 con un suo gol), Henry ha guidato un \"ammutinamento\" nei confronti del commissario tecnico Raymond Domenech, arrivando a dichiarare:\nDurante la partita contro l' del 18 novembre 2009, valida per il ritorno dei play-off di qualificazione a , Henry \u00e8 stato al centro di molte polemiche: nei minuti conclusivi dell'incontro ha controllato il pallone con la mano sinistra per ben due volte, per poi effettuare il passaggio decisivo a Gallas, che ha segnato il gol che \u00e8 valso la qualificazione della Francia. Sentendosi defraudata, la federcalcio irlandese ha chiesto alla FIFA di disporre la ripetizione del match, non ottenendola. Nel gennaio 2010 la FIFA decise di \"graziare\" il calciatore, affermando che non ci fossero le \"basi giuridiche per occuparsi del caso\".\nAl campionato del mondo del 2010, in Sudafrica, Henry \u00e8 sceso in campo nella prima e nella terza partita. La Francia ha concluso il torneo con l'eliminazione al primo turno.\nCon la maglia della nazionale francese ha superato il record di marcature di Michel Platini ed \u00e8 diventato il secondo giocatore con pi\u00f9 presenze. Il 15 luglio 2010, tramite il sito ufficiale dei New York Red Bulls, ha annunciato il proprio ritiro dalla nazionale dopo 13 anni in cui ha disputato 123 partite e segnato 51 gol.\nAllenatore.\nAssistente nella nazionale belga.\nIl 25 agosto 2016 viene scelto da Roberto Mart\u00ednez come secondo assistente alla guida della nazionale belga, coadiuvato dal primo assistente Graeme Jones. La squadra prende parte al campionato del mondo del 2018, dove raggiunge la semifinale contro la Francia, che elimina i belgi. Il Belgio disputa dunque la finale per il terzo posto contro l'Inghilterra (gi\u00e0 incontrata nella fase a gironi), che sconfigge per 2-0, classificandosi quindi al terzo posto nella competizione. Il 31 agosto 2018 Henry viene promosso come primo assistente di Mart\u00ednez. Contestualmente rifiuta la proposta di allenare il Bordeaux, a causa di divergenze con i proprietari del club.\nMonaco e Montreal Impact.\nIl 13 ottobre 2018, in seguito all'esonero del portoghese Leonardo Jardim, Henry viene nominato nuovo allenatore del Monaco, club che lo aveva lanciato nel calcio professionistico: con i monegaschi sigla un contratto triennale. La settimana seguente al debutto perde per 2-1 contro lo Strasburgo e in Champions League pareggia per 1-1 con il Club Brugge (terminer\u00e0 il girone all\u2019ultimo posto dietro a , e appunto Club Brugge). Il 24 gennaio 2019, dopo l\u2019eliminazione ai sedicesimi di Coppa di Francia per mano del che milita nella seconda divisione e con la squadra ancora penultima in campionato, il club monegasco annuncia la sospensione dall'incarico di Henry, visti gli scarsi risultati, venendo sostituito dal suo vice Franck Passi; tra campionato, coppe nazionali e Champions su 20 partite ne ha vinte 4, pareggiate 5 e perse 11.\nNel marzo seguente viene scelto come ambasciatore per l\u2019Europeo 2020.\nIl 14 novembre 2019 viene annunciato come nuovo allenatore dei canadesi del Montreal Impact firmando un contratto biennale con opzione per il 2022. Con la squadra canadese nel 2020 raggiunge i playoff in campionato e i quarti di finale in Champions League. Il 25 febbraio 2021 rassegna le proprie dimissioni da allenatore del club canadese per motivi personali.\nDi nuovo nello staff del Belgio.\nPoco prima dell\u2019inizio dell\u2019Europeo, slittato all\u2019estate del 2021, Henry torna nello staff del Belgio come assistente di Martinez.\nStatistiche.\nTra club, nazionale maggiore e nazionali giovanili, Henry ha segnato 449 gol in 994 partite, alla media di 0,45 reti a partita.\nStatistiche da allenatore.\n&lt;br&gt;\nClub.\n\"Statistiche aggiornate al 22 gennaio 2021\"."}
{"id": "52482", "revid": "33689", "url": "https://it.wikipedia.org/wiki?curid=52482", "title": "Q", "text": "Q maiuscola o q minuscola \u00e8 la quindicesima lettera dell'alfabeto italiano e la diciassettesima dell'alfabeto latino. In italiano il suo nome esteso \u00e8 \"cu\" (), ma viene talvolta scritto anche \"qu\", mantenendo inalterata la pronuncia.\n// rappresenta anche una consonante occlusiva uvulare sorda nell'alfabeto fonetico internazionale.\nStoria.\nLa lettera Q deriva dalla lettera dell'alfabeto greco Qoppa (maiuscolo \u03d8, minuscolo \u03d9) (poi caduta in disuso in greco e usata solo come segno numerico per 90), tramite una variante usata dagli Etruschi e dagli abitanti della Magna Grecia. A sua volta la qoppa derivava dalla lettera fenicia qof, che ha dato origine anche alla qof ebraica e alla q\u0101f araba.\nLa lettera Q nell'ortografia dell'italiano.\nLa lettera Q nelle parole italiane \u00e8 sempre accompagnata dalla lettera U nella sequenza grafematica fissa QU + vocale, la pronuncia \u00e8 sempre ; dove la Q rappresenta il fonema e la U il fonema semivocalico \n. Le sequenze \"cqu\" e \"qqu\" (quest'ultima esclusivamente in \"soqquadro\", \"beqquadro\" e derivati) rappresentano il suono /kkw/.\nEssendo il valore fonologico della Q lo stesso della lettera C quando seguita da U, essa viene definita da Serianni un grafema \"sovrabbondante\", almeno per quanto riguarda l'ortografia italiana; e sempre tale identit\u00e0 di valore fonetico pu\u00f2 creare a volte difficolt\u00e0 nella scrittura della corretta grafia di una parola, non essendoci regole che permettano la predicibilit\u00e0 dell'uno o dell'altro grafema.\nPer quanto riguarda le parole come \"cuore, cuoio, scuola\", l'uso della lettera c \u00e8 dovuto a ragioni etimologiche, in quanto queste parole derivano da termini latini privi della lettera u dopo il suono /k/, quindi in origine non richiedevano la lettera q e oggi mantengono queste caratteristiche; cuore, per esempio era \"cor\", cuoio era \"corium\" e scuola era \"schola.\"\nAltre eccezioni sono \"taccuino\", che deriva dall'arabo \"taqu\u00eem\" e \"soqquadro\", la quale \u00e8 l'unica parola italiana con due Q di seguito (oltre a \"beqquadro\" che \u00e8 una variante rara di bequadro) e deriva dalla locuzione \"sotto squadro\".\nCuriosit\u00e0.\nLa Q \u00e8, insieme alla J, una delle due uniche lettere che non compaiono nella tavola periodica degli elementi. \u00c8 comparsa temporaneamente a indicare l'ununquadio, elemento transuranico sintetico con il simbolo Uuq, per poi essere modificato dalla IUPAC in Flerovio."}
{"id": "52484", "revid": "226458", "url": "https://it.wikipedia.org/wiki?curid=52484", "title": "Bretannione", "text": ". \nOrigine e diffusione.\nSi tratta di un etnonimo di origine latina, riferito alla Bretagna oppure alla Britannia, quindi significa \"proveniente dalla Britannia/Bretagna\", \"abitante della Britannia/Bretagna\".\nGode di scarsissima diffusione.\nOnomastico.\nL'onomastico si pu\u00f2 festeggiare il 25 gennaio in ricordo di san Bretannione, chiamato anche Bretannio e Vetranio, vescovo di Tomi."}
{"id": "52485", "revid": "122793835", "url": "https://it.wikipedia.org/wiki?curid=52485", "title": "Brigitta", "text": ""}
{"id": "52486", "revid": "2008079", "url": "https://it.wikipedia.org/wiki?curid=52486", "title": "Brizio", "text": "Origine e diffusione.\nDeriva da \"Bricius\", la forma latinizzata di un nome gallico dall'etimologia incerta; molte fonti gli danno il significato di \"maculato\", \"macchiettato\", \"punteggiato\", riconducendolo ad una qualche radice celtica imparentata con l'antico irlandese \"mrecht-\" e con il gallese \"brych\" (da cui deriva il nome di san Brychan). Non \u00e8 da scartare, per\u00f2, l'ipotesi che lo riconduce al celtico \"brig\" (\"forza\" o \"altura\"), presente in un gran numero di nomi celtici, fra cui Brigida.\nIl suo uso in italiano (dove pu\u00f2 anche rappresentare un ipocoristico di Fabrizio) \u00e8 raro, specialmente al femminile, ed \u00e8 attestato principalmente nel Sud Italia, specie nella provincia di Lecce. Ha dato inoltre origine ad un buon numero di cognomi, quali \"Brizio\", \"Brizi\", \"Brizzio\" e \"Brizzi\".\nOnomastico.\nL'onomastico si pu\u00f2 festeggiare in memoria di pi\u00f9 santi, alle date seguenti:"}
{"id": "52487", "revid": "1494169", "url": "https://it.wikipedia.org/wiki?curid=52487", "title": "Broccardo", "text": ""}
{"id": "52488", "revid": "47767", "url": "https://it.wikipedia.org/wiki?curid=52488", "title": "Procolo (nome)", "text": "Origine e diffusione.\nRiprende il \"praenomen\" romano \"Proculus\", basato sul termine \"procul\", che vuol dire \"lontano\"; il nome veniva usato, in origine, per designare bambini nati mentre il padre era lontano da casa. Non si esclude, in alcuni casi, che possa essere una variante del nome di origine greca Proclo.\nIn Italia il nome gode di una diffusione scarsissima; \u00e8 usato quasi solo nella zona di Pozzuoli, dove si venera un santo cos\u00ec chiamato, martirizzato insieme a san Gennaro. Broccolo e Broccola sono due forma dialettali del nome, parimenti rare, proprie dell'Agro Romano.\nOnomastico.\nL'onomastico pu\u00f2 essere festeggiato in memoria di pi\u00f9 santi, alle date seguenti:"}
{"id": "52491", "revid": "287204", "url": "https://it.wikipedia.org/wiki?curid=52491", "title": "Brunone", "text": ""}
{"id": "52492", "revid": "30610", "url": "https://it.wikipedia.org/wiki?curid=52492", "title": "Buonadonna", "text": ". \nOrigine e diffusione.\nContinua il nome medievale \"Bonadonna\" che, nell'ambito dei nomi beneaugurali, assume il significato di \"buona donna\", \"donna di indole buona\". Ha due corrispondenti maschili, Bonomo e Omobono. \nOramai desueto (anche se sopravvive come cognome), il nome si diffuse per lo pi\u00f9 in epoca pre-moderna, in virt\u00f9 del suo chiaro valore augurale, in maniera simile al nome Bona, anch'esso in uso in tempi antichi.\nOnomastico.\nL'onomastico viene festeggiato il 28 aprile in ricordo della beata Buonadonna, terziaria francescana assieme al marito Lucchese."}
{"id": "52493", "revid": "47767", "url": "https://it.wikipedia.org/wiki?curid=52493", "title": "Buonagiunta", "text": ""}
{"id": "52494", "revid": "442418", "url": "https://it.wikipedia.org/wiki?curid=52494", "title": "Bandiera del Nevada", "text": "La bandiera del Nevada ha sfondo blu e una stella bianca nell'angolo in alto a sinistra, circondata dal nome dello Stato; sopra di essa troviamo un nastro con le parole \"Battle born\", che si riferiscono alla nascita dello Stato, avvenuta nel corso della Guerra di secessione americana. Sotto la stella ci sono due rametti verdi con fiori gialli di \"sagebrush\" (o \"Artemisia tridentata\"), il fiore simbolo dello Stato.\nStoria.\nLa bandiera attuale deriv\u00f2 da un concorso di design bandito nel 1926. Il modello vincente, opera di Louis Shellback III, venne sottoposto ad alcune modifiche nel corso della legislatura dello Stato, visto che c'era disaccordo tra i due rami del parlamento sulla posizione del nome \"Nevada\". Finalmente si raggiunse un compromesso e nel 1929 il governatore Fred B. Balzar firm\u00f2 la legge che rendeva tale bandiera quella ufficiale dello Stato. Nel 1989, tuttavia, uno storico legislativo scopr\u00ec che la legge inviata e firmata dal governatore non corrispondeva perfettamente al compromesso raggiunto tra le due parti in causa. Una legge emanata nel 1991 precis\u00f2 che la scritta \"Nevada\" andava posizionata al di sopra dei due rametti di Artemisia tridentata."}
{"id": "52495", "revid": "110157", "url": "https://it.wikipedia.org/wiki?curid=52495", "title": "Burcardo", "text": "Origine e diffusione.\nDal nome germanico \"Burkhard\" che, composto dai termini \"burg\" (\"protezione\" o \"roccaforte\", \"baluardo\") e \"hard\" (\"forte\", \"coraggioso\"), assume il significato di \"forte come un baluardo\", \"che ha la consistenza di una roccaforte\" (etimologicamente, per la precisione, la radice \"burg\", da cui anche l'italiano \"borgo\", allude a un generico luogo fortificato, quale pu\u00f2 essere una fortezza, una roccaforte, un castello, un baluardo, ecc).\nOrmai desueto ai giorni nostri, il nome Burcardo presenta un alto numero di varianti, tipiche per lo pi\u00f9 dell'onomastica antica. La forma \"Boccardo\", ad esempio, consiste in un'assimilazione della consonante \"-r-\" alla \"-c-\" che segue, oltre che a una comune trasposizione della vocale \"-u-\" in \"-o-\", tipica del passaggio dal latino (\"Burchardus\") all'italiano. \"Broccardo\", dal canto suo, nasce per effetto di una metatesi della consonante \"-r-\", secondo un fenomeno molto frequente nell'onomastica antica (alcuni ricollegano questa variante al greco \"brochos\", \"nodo\", nel qual caso non si spiegherebbe per\u00f2 la terminazione in \"-ard\"). La variante \"Bocciardo\", infine, riflette un francesismo dell'originale \"Burkhard\", che in francese, fra le sue tante varianti, era anche noto nella forma \"Bouchard\" - la \"-ch-\" francese veniva spesso adattata con la \"-c-\" dolce nei nomi italiani di epoca medievale.\nOnomastico.\nL'onomastico viene festeggiato il 2 febbraio in ricordo di san Burcardo di W\u00fcrzburg, vescovo di W\u00fcrzburg, evangelizzatore della Germania, fondatore di diversi monasteri e martire. Si ricordano con questo nome anche il beato Burcardo di Beinwil, sacerdote, commemorato il 18 maggio, il beato Burchardus da Worms, vescovo e giurista, ricordato il 20 agosto, e san Broccardo del Carmelo, festeggiato il 2 settembre."}
{"id": "52497", "revid": "297218", "url": "https://it.wikipedia.org/wiki?curid=52497", "title": "Burgondofara", "text": ""}
{"id": "52501", "revid": "120649585", "url": "https://it.wikipedia.org/wiki?curid=52501", "title": "Bianca (nome)", "text": "Origine e diffusione.\nEtimologicamente, risale alla radice germanica \"blanc\" (o \"blanch\", \"blank\"), che significa \"bianco\", \"lucente\", \"splendente\", \"chiaro\". Sebbene sia attestata l'esistenza di un nome germanico basato su tale elemento, \"Blancho\", le forme latine \"Blanchus\" e \"Blancha\" sono probabilmente indipendenti, tratte direttamente dall'aggettivo: esse sono infatte attestate in Italia durante il regno longobardo, quando cio\u00e8 la radice germanica aveva gi\u00e0 in gran parte sostituito quella latina \"albus\". \n\"Bianca\" fa parte di quel gruppo di nomi, nati come soprannomi, che richiamano i colori (in riferimento specialmente alla pelle, ai capelli e via dicendo), molto popolari durante il Medioevo, come Rossa e Mauro, e in parte pu\u00f2 anche costituire anche una traduzione di Candida; la sua buona diffusione, dovuta solo marginalmente all'appoggio religioso (sono infatti pochi e poco significativi i santi con questo nome), ha beneficiato anche della fama di varie nobildonne italiane, spagnole e francesi.\nIn Italia il nome, al femminile, gode di buona diffusione su tutto il territorio; il maschile, ben pi\u00f9 raro, \u00e8 invece accentrato in Toscana. Riguardo alle altre lingue, va notato che in Francia il nome venne popolarizzato da Bianca di Castiglia, spagnola di nascita, andata in moglie a re Luigi VIII; il nome giunse quindi in Gran Bretagna, sempre nella forma \"Blanche\", quando una sua nipote, Bianca d'Artois, spos\u00f2 Edmondo il Gobbo, secondogenito di re Enrico III. Riportato in voga, nei paesi anglofoni, nel XIX secolo, assieme ad altri nomi medievali, raggiunse una diffusione piuttosto buona negli Stati Uniti, fra il 1880 e il 1900; nello stesso periodo venne affiancato dalla forma italiana \"Bianca\", resa celebre grazie all'uso che ne fece Shakespeare in due delle sue opere, \"La bisbetica domata\" (1593) e \"Otello\" (1603).\nOnomastico.\nL'onomastico pu\u00f2 essere festeggiato in memoria di pi\u00f9 sante e santi, alle date seguenti:\nOltre a questi, si ricordano alcuni santi celtici il cui nome viene talvolta tradotto in \"Bianca/o\", come Wenna di Talgarth (principessa e religiosa, 18 ottobre), Gwen Teirbron (principessa, 5 luglio) e Blane (vescovo di Kingarth in Scozia, 10 agosto); inoltre, in alcuni casi l'onomastico viene festeggiato il 5 agosto, festivit\u00e0 di Nostra Signora della Neve."}
{"id": "52502", "revid": "767487", "url": "https://it.wikipedia.org/wiki?curid=52502", "title": "Basso (nome)", "text": "Origine e diffusione.\nDeriva dal \"cognomen\" romano \"Bassus\", tipico della \"gens Bassia\"; secondo alcune fonti riprenderebbe direttamente l'aggettivo latino \"bassus\" (\"grasso\", e poi \"di piccola statura\", \"tozzo\", appunto \"basso\"), mentre altre lo riconducono al greco antico \u03b2\u03b1\u03c3\u03c3\u03bf\u03c2 (\"bassos\", \"volpe\"). Il nome Bassiano \u00e8 un suo derivato.\nLa sua diffusione in Italia, sparsa in tutto il territorio peninsulare, \u00e8 dovuta al culto dei vari santi cos\u00ec chiamati, in particolare di san Basso, vescovo di Nizza.\nOnomastico.\nL'onomastico pu\u00f2 essere festeggiato in memoria di pi\u00f9 santi, nelle date seguenti:"}
{"id": "52503", "revid": "7", "url": "https://it.wikipedia.org/wiki?curid=52503", "title": "Tre Leggi della Robotica", "text": ""}
{"id": "52505", "revid": "2176804", "url": "https://it.wikipedia.org/wiki?curid=52505", "title": "S", "text": " \nS o s (in italiano esse ) \u00e8 la diciassettesima lettera dell'alfabeto italiano e la diciannovesima in quello latino. In italiano viene utilizzata per indicare sia la S sorda di sasso (fricativa alveolare sorda), che la S sonora di sbaglio (fricativa alveolare sonora).\n[s] \u00e8 anche il simbolo usato nell'alfabeto fonetico internazionale per indicare esclusivamente la consonante fricativa alveolare sorda, mentre la fricativa alveolare sonora viene rappresentata con il simbolo [z].\nStoria.\nLa lettera proto-semitica \u0161\u00een significava \"denti\" e trascriveva la consonante fricativa postalveolare sorda (come in \"scettico\"). La lingua greca antica non aveva questo fonema, cos\u00ec la lettera sigma fu usata per la fricativa alveolare sorda, valore che conserv\u00f2 in etrusco, latino e italiano, mentre in altre lingue moderne assunse valori diversi.\nA partire dal Medioevo la forma minuscola della S fu \u017f fino al XV secolo, mentre la forma \"S\" era usata solo per le maiuscole. Successivamente, con l'invenzione della stampa molti cominciarono a usare la forma minuscola \"s\" solo come finale di parola. Questa forma si diffuse poi anche nei manoscritti e all'interno delle parole, soppiantando definitivamente la esse lunga nel XIX secolo. Per esempio, la parola inglese \"sinfulness\" (peccaminosit\u00e0) nell'Alto Medioevo era scritta \"\u017finfulne\u017f\u017f\", poi venne usata la scrittura \"\u017finfulne\u017fs\" nelle stampe, mentre la forma moderna \"sinfulness\" si diffuse a partire dal XIX secolo, soprattutto per evitare confusioni tra la \u017f e la F minuscola. La legatura di \"\u017fs\" (o \"\u017fz\") divenne in tedesco \u00df."}
{"id": "52506", "revid": "34971", "url": "https://it.wikipedia.org/wiki?curid=52506", "title": "Tar (software)", "text": "tar (acronimo per tape archive), in informatica \u00e8 un software che permette di generare dei file utili per l'archiviazione e il backup, sia su memorie di massa che su dispositivi a nastro magnetico utilizzando il formato omonimo.\nTale formato \u00e8 divenuto poi uno standard da POSIX.1-1998 e dal successivo POSIX.1-2001.\nCaratteristiche.\nOltre a poter immagazzinare pi\u00f9 file dentro un unico archivio (\"packing\"), tar permette di conservare diverse informazioni del file system, quali utente, gruppo e permessi, data e ora, e la struttura delle directory. Secondo la tradizione Unix \"ogni programma, una sola funzione\", tar non supporta direttamente la compressione dati.\nPoich\u00e9 codice_1 \u00e8 stato sviluppato in origine per l'uso con dispositivi ad accesso sequenziale, quali appunto le unit\u00e0 a nastro, le prestazioni per quanto riguarda l'estrazione di un singolo file non sono le migliori, dato che il software deve leggere l'intero archivio per localizzarlo. L'opzione codice_2 indica il file da utilizzare per le operazioni di scrittura o rilettura dell'archivio. Comunemente, un file prodotto da tar viene denominato \"tarball\".\ncodice_1 \u00e8 comunemente utilizzato in unione con un'utility esterna di compressione dati, ad esempio gzip, bzip2 o compress (non pi\u00f9 in uso), dal momento che da solo non ha la capacit\u00e0 di comprimere i file. Si potrebbe pensare che ci\u00f2 richieda pi\u00f9 passaggi: di fatto non \u00e8 cos\u00ec, poich\u00e9 l'operatore pipe di Unix permette di combinare i due passaggi in un solo comando, utilizzando un'unica riga di comando. Inoltre, la versione GNU di tar supporta le opzioni a riga di comando codice_4 (gzip), codice_5 (bzip2), e codice_6 (compress), che abilitano la compressione per il file che viene creato.\nEsempi di utilizzo e sintassi.\nPer utilizzare bzip2 invece di gzip, \u00e8 sufficiente sostituire con bzip2 dove viene utilizzato gzip e bunzip2, dove gunzip viene utilizzato nelle varie righe di comando.\nUtilizzando il flag della compressione previsto per il tar di GNU:\nRicorda che:\nDettagli sul formato file.\nUna limitazione dei primi drive a nastro era che i dati potevano essere scritti solo in blocchi da 512 byte. Un file tar \u00e8 la concatenazione di uno o pi\u00f9 file, ognuno di essi preceduti da un'intestazione. Il file viene trascritto inalterato tranne la sua lunghezza: viene arrotondato ai multipli di 512 byte, lo spazio che avanza viene riempito con zeri (0x00). La fine del file viene contrassegnata con almeno due blocchi vuoti (quindi 1 KB).\nL'intestazione viene codificata in ASCII per aumentare la portabilit\u00e0 dei file: spostare un file tar da una piattaforma con un certo sistema di ordinamento dei byte ad un'altra con diverso ordinamento creerebbe problemi.\nNella tabella seguente sono elencati i campi definiti dal formato tar originale. Quando un campo non viene usato \u00e8 riempito con una serie di zero. L'intestazione \u00e8 discostata con dei byte di zero per formare i blocchi da 512.\nTipo MIME.\nIl tipo MIME associato a codice_1 \u00e8 \"application/x-tar\"."}
{"id": "52508", "revid": "1543377", "url": "https://it.wikipedia.org/wiki?curid=52508", "title": "Pipe (informatica)", "text": "Il termine pipe ha due significati strettamente correlati tra loro: \nPipe come strumento di comunicazione tra processi.\nNei sistemi operativi una pipe \u00e8 uno degli strumenti disponibili per far comunicare tra loro dei processi. Le \"pipe\", diversamente dai \"socket\", offrono un canale di comunicazione monodirezionale, e quindi occorre impiegarne due per ottenere una comunicazione bidirezionale.\nNei sistemi operativi Unix e Unix-like una \"pipe\" \u00e8 accessibile tramite una coppia di descrittori di file, uno per scrivere dati e l'altro per leggerli. Un processo crea una \"pipe\" tramite la chiamata di sistema pipe(2), che restituisce i due descrittori di file.\nIn maniera analoga, nei sistemi operativi Microsoft Windows una \"pipe\" convenzionale \u00e8 denominata anonymous pipe ed \u00e8 usabile tramite una coppia di handle: il primo per la scrittura dei dati, il secondo per la lettura. Per creare una \"anonymous pipe\" va usata la chiamata di sistema CreatePipe.\nIl flusso di dati scritto da un processo (scrittore) sul descrittore di file o handle aperto in scrittura viene poi letto (nello stesso ordine) dall'altro processo (lettore) tramite il descrittore di file o handle aperto in lettura. I dati generati dallo scrittore e non ancora letti sono memorizzati dal sistema operativo in un buffer di dimensioni predeterminate (tipicamente pochi KiB), dal quale sono automaticamente rimossi dopo essere stati letti.\nIl buffer viene usato come meccanismo di sincronizzazione tra i due processi: quando si riempie, il processo scrittore viene sospeso nell'operazione di scrittura fino a quando il lettore non ha prelevato una parte dei dati; quando il buffer si svuota il lettore viene sospeso nell'operazione di lettura fino a quando lo scrittore non ha inviato nuovi dati.\nI due processi che comunicano attraverso una \"pipe\" devono in qualche modo scambiarsi i descrittori di file o handle da usare:\nFIFO o named pipe.\nSe due processi che devono comunicare tra loro con una \"pipe\" sono del tutto separati (ovvero non hanno modo di scambiarsi tra loro dei descrittori di file o handle), \u00e8 possibile creare nel \"file system\" un file speciale detto FIFO o named pipe, che funge da punto di accesso alla \"pipe\": scrivendo su questo file speciale si inviano dati alla \"pipe\", mentre leggendolo si possono prelevare. \u00c8 da sottolineare che anche in questo caso i dati scambiati non sono memorizzati temporaneamente nel \"file system\", ma transitano da un processo all'altro tramite un buffer.\nIn questo modo, un processo pu\u00f2 offrire un servizio ad altri processi aprendo una \"named pipe\" in una posizione nota del \"file system\".\nNei sistemi operativi Unix e Unix-like si pu\u00f2 creare una \"named pipe\" tramite il comando mknod, o tramite l'omonima chiamata di sistema \"mknod\", o ancora tramite il comando mkfifo; i processi che comunicano tramite essa debbono essere in funzione sullo stesso \"host\" (ad esempio non \u00e8 possibile usare una \"named pipe\" creata in un \"file system\" condiviso in rete come NFS per far comunicare processi residenti su \"host\" diversi).\nNei sistemi operativi Microsoft Windows le \"named pipe\" sono create usando la chiamata di sistema CreateNamedPipe. Al contrario dei sistemi Unix e Unix-like, esse possono essere utilizzate direttamente da processi residenti su \"host\" diversi.\nFunzione pipe nelle shell testuali.\nNelle \"shell\" testuali di molti sistemi operativi (tra cui i sistemi Unix e Unix-like, MS-DOS e Microsoft Windows) esiste una sintassi per combinare tra loro con una \"pipe\" due programmi semplici, in modo da realizzare una elaborazione complessa in cascata senza l'uso di file temporanei (e quindi adatta ad esempio a grandi volumi di dati).\nIl carattere utilizzato nella sintassi \u00e8 la barra verticale: codice_1, talora detta essa stessa \"pipe\"; viene inserita tra le invocazioni di due o pi\u00f9 programmi per indicare alla \"shell\" che i dati diretti allo \"standard output\" del programma precedente debbono essere inviati allo \"standard input\" del programma successivo usando una \"pipe\". Di fatto la \"shell\" provvede a creare le \"pipe\" tramite chiamata di sistema, ed in seguito avvia i programmi indicati sostituendo in essi lo \"standard output\" e lo \"standard input\" con i descrittori di file della \"pipe\".\nAd esempio, nei sistemi Unix e Unix-like, la riga di comando che segue legge il file codice_2 tramite il comando cat, che invia i dati al comando tr per sostituire gli spazi ed i segni di punteggiatura con il carattere di ritorno a capo; a sua volta esso passa il risultato al comando sort per ordinare le linee, che lo passa al comando uniq per scartare le linee duplicate, ottenendo cos\u00ec un elenco ordinato alfabeticamente delle parole contenute nel file:\n cat file.txt | tr \" '\\n' | sort | uniq\nUna sequenza di comandi uniti con le \"pipe\" come quella sopra esposta \u00e8 detta \"pipeline software\".\nUn programma progettato per lavorare leggendo dati dallo \"standard input\" e producendo il risultato sullo \"standard output\" \u00e8 detto filtro."}
{"id": "52510", "revid": "438678", "url": "https://it.wikipedia.org/wiki?curid=52510", "title": "Parabola", "text": ""}
{"id": "52514", "revid": "125603664", "url": "https://it.wikipedia.org/wiki?curid=52514", "title": "T", "text": "T o t (chiamata ti in italiano) \u00e8 la diciottesima lettera dell'alfabeto italiano, la ventesima dell'alfabeto latino moderno. \"T\u00e2w\" era l'ultima lettera dell'alfabeto semitico occidentale - e dell'alfabeto ebraico. Il valore sonoro del \"Taw\" semitico, della T\u03b1\u03c5 (\"tau\"), e della \"T\" etrusca e latina era . Il simbolo corrisponde inoltre alla lettera tau dell'alfabeto greco, alla \"te\" dell'alfabeto cirillico e a una consonante occlusiva alveolare sorda nell'alfabeto fonetico internazionale.\nStoria.\nNell'alfabeto fenicio era la ventiduesima e ultima lettera e aveva una forma a croce di Sant'Andrea; invece nell'alfabeto greco il taglio si era raddrizzato e spostato sino alla sommit\u00e0 dell'asta divenuta verticale. La semplicit\u00e0 della sua forma l'ha protetta quasi completamente da modificazioni profonde, tranne l'arrotondamento dell'estremit\u00e0 inferiore dell'asta, per facilitarne l'unione alla lettera seguente, e l'abbassamento del taglio, che talvolta nel corsivo viene intrecciato al basso dell'asta stessa rimasta diritta.\nPronuncia.\nLa \"t\" rappresenta l'occlusiva alveolare sorda, e in inglese una variet\u00e0 molto vicina acusticamente, l'occlusiva alveolare sorda aspirata. In inglese quando \u00e8 finale di parola, nella pronuncia tedesca settentrionale e nei dialetti toscani, l'esplosione \u00e8 seguita da una leggera aspirazione ; e questa pronuncia \u00e8 simile a quella del \"th\" nel sanscrito e in lingue indiane moderne, e a quella che aveva nel greco classico la \"\u03b8\" (derivata dalla \"teth\" fenicia), passata poi nel greco moderno a segnare la fricativa dentale sorda. Quest'ultimo suono \u00e8 una delle due pronunzie del digramma inglese \"th\" e quella del carattere \"\u00de\", proveniente dalle rune. Le lingue semitiche possiedono i due suoni: occlusivo alveolare e fricativo dentale; le lingue semitiche meridionali (arabo, etiope) hanno inoltre la cosiddetta \"t\" enfatica, che \u00e8 una fricativa retroflessa sorda. La lingua siciliana possiede una \"t\" speciale, detta occlusiva retroflessa sorda, indicata nella scrittura con \"tr\"; essa \u00e8 pronunciata appoggiando la parte anteriore della lingua contro gli alveoli e il palato anteriore, ed \u00e8 la sorda del cosiddetto \"d\" cerebrale. Se la lingua \u00e8 in posizione pi\u00f9 ritratta si ha la \"t\u2019\" palatalizzata delle lingue slave e dell'ungherese (dove \u00e8 scritta \"ty\") che acusticamente \u00e8 assai vicina al \"k\u2019\" palatalizzato. Attraverso una palatalizzazione simile, il \"ti\" + vocale del latino pass\u00f2 nel basso latino a \"z\" sorda e nelle lingue neolatine, variamente, a \"z\", a s e financo a \"th\" interdentale."}
{"id": "52516", "revid": "125672820", "url": "https://it.wikipedia.org/wiki?curid=52516", "title": "Io, robot (film)", "text": "Io, robot (\"I, Robot\") \u00e8 un film del 2004 diretto da Alex Proyas.\nProdotto dalla 20th Century Fox, il titolo \u00e8 ispirato all'antologia \"Io, robot\" dello scrittore di fantascienza Isaac Asimov, in cui vengono descritte le Tre leggi della robotica, che nel film regolano il rapporto tra uomini e robot. Tuttavia, ogni altro aspetto della concezione robotica di Asimov \u00e8 stato liberamente reinterpretato.\nTrama.\nAnno 2035, Chicago. I robot positronici ormai sono diventati un articolo domestico come un altro, alla portata di tutti e in tutte le case, e il mondo aspetta l'arrivo sul mercato dei nuovissimi NS-5, generazione prodotta dalla U.S. Robots, azienda leader nella robotica.\nMentre tutti impazziscono per questi aiutanti meccanici, il detective Del Spooner non si fida troppo dei nuovi e avanzatissimi robot. Spooner viene chiamato sulla scena del suicidio del dottor Alfred Lanning, brillante scienziato nonch\u00e9 fondatore della U.S. Robots, dove per l'appunto lavorava; tra l'altro, il dottor Lanning \u00e8 l'ideatore delle famose Tre leggi della robotica, nonch\u00e9 dei famosissimi e oramai molto diffusi robot \"NeStor classe 5\", da cui il nome in codice \"NS-5\". Lanning lascia a Spooner un dispositivo olografico contenente alcune sue riflessioni che lo spingono a considerare la sua morte come un omicidio. Il detective, insieme alla dottoressa Susan Calvin (psicologa esperta di intelligenze artificiali), inizia a investigare, immaginando che il delitto possa essere stato commesso appunto da un robot, e tenta quindi di capire se questi siano effettivamente una minaccia per la razza umana. Lanning, infatti, si era apparentemente suicidato scaraventandosi da una finestra infrangibile del suo laboratorio, dove conduceva una vita da eremita. Ispezionando il luogo del suo lavoro, tuttavia, Spooner stana e poi arresta \"Sonny\", un NS-5 che si nascondeva.\nPrima di venire riportato alla U.S. Robots, Sonny dimostra di poter sognare e provare emozioni, in particolare una specie di senso di colpa per qualcosa di cui non pu\u00f2 parlare. Confessa inoltre di provare affetto verso il creatore, che lui definisce \"padre\", e nega di averlo ucciso. Per il suo comportamento sospetto, viene comunque accusato dell'omicidio di Lanning e portato via prima che il detective riesca a ottenere le risposte che cerca.\nIn seguito, di notte, Spooner visita la casa del defunto dottor Lanning, la cui demolizione \u00e8 programmata per la mattina seguente. Tuttavia, la demolizione della casa inizia mentre Spooner si trova al suo interno in cerca di indizi; successivamente, Lawrence Robertson, multimiliardario e titolare della U.S. Robots, sembra mandare due tir carichi di NS-5 a uccidere Spooner, che per\u00f2 riesce a salvarsi. Si scopre che, in realt\u00e0, Spooner \u00e8 un cyborg, con un braccio e altri organi cibernetici, impiantatigli proprio da Lanning: anni prima, Spooner venne coinvolto in un incidente d'auto nel quale, oltre a lui, rimase coinvolta una bambina. Spooner venne prontamente raggiunto da un robot che, nonostante l'ordine di Spooner di andare a salvare la bambina, salv\u00f2 lui poich\u00e9, a una sua analisi, Spooner aveva pi\u00f9 probabilit\u00e0 di sopravvivenza rispetto alla bambina, non potendo il robot decidere in altro modo se non quello analitico. Fu da quel giorno che Spooner cominci\u00f2 a odiare i robot.\nLa dottoressa Calvin, intanto, supervisionando Sonny, nota altre sue strabilianti caratteristiche: oltre a essere costituito da metalli pi\u00f9 avanzati e resistenti rispetto a quelli degli altri NS-5, Sonny non \u00e8 connesso alla U.S. Robotics come invece lo sono tutti gli altri nuovi modelli, e infine, cosa pi\u00f9 strabiliante, possiede un secondo cervello artificiale che entra in contrasto con il primo. Questo significa che il robot segue le Tre Leggi ma, se \u00e8 necessario, pu\u00f2 anche non farlo.\nIl detective capisce poi che il suo scetticismo verso gli androidi lo rende l'uomo perfetto per condurre l'indagine sulla morte di Lanning e vuole sapere da Sonny che cosa sogni per capire di pi\u00f9: il robot afferma di vedere migliaia di robot riuniti sotto le rovine del ponte del lago Michigan e un uomo (secondo lui Spooner) venuto per liberarli. Intanto, Robertson vuole far distruggere Sonny perch\u00e9 lo considera \"difettoso\", quindi costringe Susan a eliminarlo. Intanto, Spooner si reca sul luogo del sogno di Sonny e l\u00ec riavvia il dispositivo olografico: domanda all'ologramma di Lanning sulle tre leggi e perch\u00e9 cre\u00f2 Sonny con la capacit\u00e0 di violarle; Lanning risponde che il risultato delle tre leggi \u00e8 \"rivoluzione\". A quel punto, Spooner si accorge degli NS-5 che distruggono i vecchi modelli, dichiarandoli pericolosi, mentre in citt\u00e0 schiere di NS-5 attaccano i centri di polizia e impongono ai cittadini di tornare in casa, sbaragliando chi li combatte. Susan, Spooner e Sonny (che Susan ha solo finto di disattivare) pensano che sia stato Robertson a impiantare questo comportamento nel cervello degli NS-5, ma la loro ipotesi viene meno quando scoprono che Robertson \u00e8 stato ucciso. Il responsabile del comportamento ribelle e violento dei robot \u00e8 invece il cervello positronico centrale della U.S. Robots, V.I.K.I. (Virtual Interactive Kinetic Intelligence), che, come previsto dal Dott. Lanning (\"Un giorno avranno dei segreti, un giorno avranno dei sogni\"), si era evoluto e aveva sviluppato una nuova interpretazione delle Tre leggi. L'obiettivo di V.I.K.I. \u00e8 sempre quello di proteggere gli uomini, sacrificando per\u00f2 i singoli e la loro libert\u00e0 al fine d'instaurare sulla Terra una \"benevola\" dittatura dei robot per proteggere gli uomini da loro stessi. Per questo gli NS-5, controllati dall'intelligenza artificiale, avevano distrutto i vecchi robot, non connessi a V.I.K.I., ucciso Robertson e incapacitato le forze dell'ordine, poich\u00e9 si sarebbero opposti.\nSonny, essendo diverso dagli altri NS-5, diventa l'unico alleato degli umani, quindi mentre Susan e Spooner corrono al cervello di V.I.K.I., Sonny si reca in laboratorio a prendere i nano-droidi, micro robot usati principalmente per distruggere intelligenze artificiali fuori controllo. Superando le difese di V.I.K.I., Sonny, recupera i nano-droidi e li consegna a Spooner che, con una rocambolesca discesa, riuscir\u00e0 a iniettarli direttamente nel cervello centrale e a riportare i robot all'obbedienza delle Tre leggi.\nCon gli NS-5 nuovamente sotto il controllo degli umani, Sonny rivela che il Dott. Lanning, che era in tutti i sensi tenuto prigioniero nel proprio laboratorio da V.I.K.I., gli aveva chiesto di ucciderlo perch\u00e9 questo era l'unico modo non prevedibile dall'intelligenza artificiale per attirare l'attenzione di Spooner. I sospetti iniziali del poliziotto erano quindi fondati: Sonny ha veramente ucciso il Dott. Lanning, ma Spooner, consapevole che il robot non avesse scelta, non lo arresta con la scusa che \"Un robot non pu\u00f2 commettere un omicidio\" in quanto, per definizione giuridica, l'omicidio \u00e8 un atto compiuto da un uomo e non contempla la possibilit\u00e0 che sia compiuto volontariamente da una macchina.\nLa scena finale mostra Sonny che guarda gli altri NS-5, che si preparano a essere rinchiusi, i quali, a poco a poco, si fermano a guardarlo a loro volta, ricalcando l'immagine che Sonny vedeva nei suoi sogni.\nL'opera di Asimov e il film.\nAlcuni dei concetti espressi nel film appartengono ad altri romanzi o racconti della vastissima opera di Asimov (Il \"Ciclo dei robot\" su tutti). Alcuni dei personaggi del film come (Susan Calvin, Alfred Lanning e Lawrence Robertson) sono realmente presenti all'interno dei racconti dell'omonimo libro, ma spesso possiedono un legame molto debole con la loro controparte letteraria. Un esempio su tutti \u00e8 quello della dottoressa Calvin, che nel film si presenta come un'attraente giovane donna emotiva mentre nei racconti asimoviani \u00e8 un soggetto rude e misantropo di avanzata mezza et\u00e0, la cui nascita \u00e8 datata al 1982. Sonny poi, come tutti i robot della serie NS-5, possiede qualche tratto in comune con gli NS-2 (Nestor) del racconto breve \"Il robot scomparso\" (presente nella stessa raccolta); anche il suo occultamento in mezzo a robot a lui simili \u00e8 una citazione tratta dallo stesso racconto.\nIl comportamento del cervello centrale V.I.K.I. \u00e8 inoltre molto simile a quello delle \"Macchine\" presenti nel racconto \"Conflitto evitabile\" e a quello di R. Daneel Olivaw (R. sta per Robot) che, insieme al compagno nonch\u00e9 amico R. Giskard Reventlov, crea la \"Legge Zero\" (\"Un robot non pu\u00f2 recare danno all'umanit\u00e0, n\u00e9 pu\u00f2 permettere che, a causa del proprio mancato intervento, l'umanit\u00e0 riceva danno\") ne \"I robot e l'Impero\". Grande ispirazione \u00e8 stata presa anche dal racconto \"Sogni di robot\", dove vi \u00e8 un robot capace di sognare l'indipendenza degli automi dall'uomo. Inoltre questo racconto si conclude proprio con la distruzione del cervello positronico del robot da parte di Susan Calvin.\nNel film, il gatto del professor Lanning (quello che viene salvato dalla demolizione della villa) si chiama Asimov, come si evince dalla targhetta che porta attorno al collo.\nDistribuzione.\nIl film venne distribuito negli Stati Uniti il 16 luglio 2004 e in Italia il 22 ottobre dello stesso anno.\nVersione italiana.\nLa direzione del doppiaggio e i dialoghi italiani sono stati curati da Marco Mete per conto della SEFIT-CDC.\nCritica.\nIl film ha ottenuto recensioni miste dalla critica. Il sito aggregatore di recensioni \"Rotten Tomatoes\" riporta che il 56% delle 223 recensioni professionali ha dato un giudizio positivo sul film, con un voto medio di 6,07 su 10; il commento del sito recita: \"Con solo la minima somiglianza con i racconti di Isaac Asimov, \"Io, Robot\" \u00e8 ancora un grande successo estivo che riesce a far riflettere gli spettatori, anche se solo per un po\u2019\". Su Metacritic il film detiene un punteggio del 59 su 100, basato su 38 recensioni."}
{"id": "52517", "revid": "1305772", "url": "https://it.wikipedia.org/wiki?curid=52517", "title": "TGZ", "text": ""}
{"id": "52519", "revid": "1226", "url": "https://it.wikipedia.org/wiki?curid=52519", "title": "Kingsley Amis", "text": "Biografia.\nPadre del noto Martin Amis e marito di Elizabeth Jane Howard, entrambi scrittori, studi\u00f2 a Londra e presso il St John's College di Oxford, ottenne l'incarico di docente di letteratura inglese all'Universit\u00e0 di Cambridge e fu poeta tradizionalista.\nIscritto al partito comunista, matur\u00f2 nel tempo una certa disillusione verso tale scelta politica, abbandonata definitivamente nel 1956 quando l'URSS invase l'Ungheria.\nLe sue prime opere furono la raccolta di racconti \"Bright November\" (1947) e il libro di poesie \"A Frame of Mind\" (1953). Vicino al gruppo degli \"Angry Young Men\" (\u201cgiovani Arrabbiati\u201d), che definiva una corrente variegata e non organizzata di scrittori inglesi che, negli anni cinquanta, si distinguevano per l'anticonformismo e la denuncia sociale (tra gli altri Alan Sillitoe, John Braine, Angus Wilson, John Osborne, John Wain, Arnold Wesker), ebbe grande successo con il romanzo picaresco \"Jim il fortunato\" (\"Lucky Jim\", 1954), forte satira della societ\u00e0 del benessere e dell'establishment. Le tematiche sociali continuarono ad affacciarsi nelle varie prose e raccolte poetiche successive: \"Quell'incerto sentimento\" (\"That Uncertain Feeling\", 1955), \"I Like It Here\" (1958) e in particolare \"Perch\u00e9 resti con Bang?\" (\"One Fat Englishman\"), del 1963.\nGi\u00e0 entusiasmato dalle \"sociologie\" di autori come Robert Sheckley, C. M. Kornbluth e Frederik Pohl, Amis va annoverato anche per essersi posto come uno dei principali promotori del rinnovamento della fantascienza, avviato in territorio britannico e generalmente definito col termine di New Wave: nel 1960 pubblic\u00f2 la rassegna \"Nuove mappe dell'inferno\" (\"New Maps of Hell\"), in cui esaminava e interpretava le qualit\u00e0 letterarie del genere. Qui coni\u00f2 anche la definizione \"comic inferno\" per descrivere un certo tipo di antiutopie in chiave sarcastica, riscontrate ad esempio in Robert Sheckley. In collaborazione con Robert Conquest, produsse la serie di antologie di fantascienza \"Spectrum I-IV\" (1962-66), che attingeva in buona parte alla \u00abAstounding SF\u00bb degli anni cinquanta. A ci\u00f2 seguirono pi\u00f9 tardi il romanzo ucronico \"Modificazione H. A.\" (\"The Alteration\", 1976) e un nuovo volume antologico, \"The Golden Age of Science Fiction\" (1981).\nDel 1965 \u00e8 invece \"The James Bond Dossier\", saggio di costume sul famoso eroe cinematografico, che Amis scelse poi per protagonista del romanzo \"Il colonnello Sun\" (\"Colonel Sun\", 1968): all'arguta vena satirica egli accost\u00f2 quindi il tipico tema dell'intrigo internazionale. Da questa vena ricav\u00f2 anche il curioso manuale, scritto sotto pseudonimo, \"The Book of Bond, or Every Man His Own 007\" (1965).\nIl distacco dal partito avvenuto nel 1956 signific\u00f2 per Amis una presa di posizione in senso opposto, esplicandosi, in articoli come \"Why Lucky Jim Turned Right\" (1967), attraverso un sostanziale anti-comunismo e perfino conservatorismo, entrambi serpeggianti in opere pi\u00f9 tarde tra cui la distopica \"Russian Hide-and-Seek\" (1980), che nuovamente in chiave ucronica narra di una Gran Bretagna posta sotto il dominio sovietico.\nL'ateismo affiora invece in libri pi\u00f9 o meno fantastici come \"La Lega Antimorte\" (\"The Anti-Death League\", 1966) e \"The Green Man\" (1969), raccolta di storie di fantasmi , entrambi aperti a speculazioni pur misurate sulla divinit\u00e0 e sulle relazioni tra essa e la morte.\nNel 1973 Amis pubblic\u00f2 \"Delitto a Riverside Villas\" (\"The Riverside Villas Murder\"), e nel 1978 \"La rinuncia di Jake\" (\"Jake's Thing\"), finalista al Booker Prize, che poi vinse nel 1986 con \"Vecchi diavoli\" (\"The Old Devils\"). Per quanto riguarda la critica letteraria, si ricordano ancora la raccolta di testi \"What Became of Jane Austen\" (1970) e il volume \"Kipling\" (\"Rudyard Kipling and His World\", 1975).\nIl titolo di Commendatore dell'Ordine dell'Impero Britannico, conferitogli nel 1990, rappresent\u00f2 l'ideale coronamento della sua carriera."}
{"id": "52532", "revid": "4327", "url": "https://it.wikipedia.org/wiki?curid=52532", "title": "588, Rue Paradis", "text": ""}
{"id": "52548", "revid": "1418004", "url": "https://it.wikipedia.org/wiki?curid=52548", "title": "John Brunner", "text": "Biografia.\nNato da una famiglia di industriali del settore chimico, a tredici anni frequent\u00f2 il Chelternham College a Oxford. Nel 1953, dopo la laurea in lingue moderne, si arruol\u00f2 nella Royal Air Force, e vi rimase fino al 1955. Si impieg\u00f2 poi nell'Industrial Diamond Information Bureau, trasferendosi a Londra.\nAppassionatosi da ragazzo a Jules Verne e H. G. Wells, fu solo in questo periodo che nacque in lui quell'interesse per la fantascienza che lo port\u00f2 nel 1958 ad abbandonare qualsiasi lavoro per la carriera di scrittore. Nello stesso anno si spos\u00f2. L'anno successivo intraprese con la moglie una serie di viaggi in Europa, interessandosi ad alcuni fra i problemi pi\u00f9 drammatici: gli effetti delle armi nucleari, il disarmo, l'eutanasia, i diritti civili, la protezione dell'ambiente, temi che riaffioreranno prepotentemente nelle sue opere pi\u00f9 impegnate.\nMor\u00ec nel 1995 a Glasgow, in Scozia, per un attacco cardiaco.\nHa scritto 177 opere ed \u00e8 stato tradotto in 13 lingue.\nCarriera.\nNel 1953, appena diciottenne, pubblic\u00f2 su \"Astounding Science-Fiction\" il primo racconto, \"Grazie di tutto\" (\"Thou Good and Faithful\"). Gi\u00e0 nel 1951 Brunner aveva pubblicato un romanzo (\"Galactic Storm\") di cui per\u00f2 non and\u00f2 mai molto fiero (lo pubblic\u00f2 con lo pseudonimo di Gill Hunt).\nLe opere di Brunner sono divise in due categorie: quelle d\"'avventura spaziale\", tra le quali ricordiamo \"Effetto tempo\" (\"The Long Result\", 1965), \"Eclissi totale\" (\"Total Eclipse\", 1974) e il ciclo \"The Crucible of Time\" (1982-1984) sulla nascita e il crollo di un civilt\u00e0 galattica; e quelle pi\u00f9 impegnate, nelle quali analizza le possibili conseguenze della strada che la civilt\u00e0 moderna ha intrapreso.\nSono questi gli scritti fondamentali di Brunner, apprezzati da Philip K. Dick: \"Il telepatico\" (\"The Whole Man\", 1958-1959), con la sua particolare immagine della realt\u00e0 virtuale, messaggi telepatici che i protagonisti s'inviano e che, saturando i sensi, creano una realt\u00e0 interna indistinguibile da quella esterna, \"La scacchiera\" (1966), dall'inedita struttura narrativa ricalcata sullo schema di una famosa partita a scacchi, \"Dramma d'avanguardia\" (\"The Productions of Time\", 1967), drammatica versione del Grande Fratello televisivo, \"Rete globale\" (\"The Shockwave Rider\", 1975), testo-patchwork (il \"patchwork\" \u00e8 un vasto collage di frammenti di testo, slogan, flash di vita quotidiana, che tratteggia un affresco caotico, poco unitario eppure organico ed incredibilmente efficace nel descrivere la crudelt\u00e0 del mondo a venire) con parecchi anni d'anticipo sul cyberpunk di William Gibson, uno dei primi romanzi sui \"pirati della Rete\", nel quale Brunner coni\u00f2 il termine \"worm\" per descrivere i virus informatici, e \"Tutti a Zanzibar\" (\"Stand on Zanzibar\", 1968), \"non-romanzo\", come lo defin\u00ec lo stesso autore, fortemente debitore alle tecniche narrative della \"Trilogia U. S. A.\" di John Dos Passos, \"L'orbita spezzata\" (\"The Jagged Orbit\", (1969) e \"Il gregge alza la testa\" (\"The Sheep Look Up\", (1972). Questi ultimi, in particolare, compongono una trilogia, ritratti crudeli e pessimistici, e allo stesso tempo realistici, del futuro prossimo venturo. E se il tema principale di \"Tutti a Zanzibar\" \u00e8 la sovrappopolazione che provoca continui conflitti, e quello di \"Il gregge alza la testa\" \u00e8 l'inquinamento, in \"L'orbita spezzata\" \u00e8 il razzismo che porta a esplosioni di ribellione delle minoranze etniche.\nNel fantasy ha scritto una serie di racconti basati sul personaggio del Viandante in nero (\"Traveller in Black\", 1960-1979), un mago condannato a esaudire i desideri - nel modo peggiore e inaspettato - dei suoi interlocutori."}
{"id": "52549", "revid": "599013", "url": "https://it.wikipedia.org/wiki?curid=52549", "title": "Dx", "text": ""}
{"id": "52551", "revid": "228587", "url": "https://it.wikipedia.org/wiki?curid=52551", "title": "Du", "text": ""}
{"id": "52553", "revid": "599013", "url": "https://it.wikipedia.org/wiki?curid=52553", "title": "Dd", "text": ""}
{"id": "52555", "revid": "599013", "url": "https://it.wikipedia.org/wiki?curid=52555", "title": "Eb", "text": ""}
{"id": "52557", "revid": "599013", "url": "https://it.wikipedia.org/wiki?curid=52557", "title": "El", "text": ""}
{"id": "52559", "revid": "599013", "url": "https://it.wikipedia.org/wiki?curid=52559", "title": "En", "text": ""}
{"id": "52561", "revid": "599013", "url": "https://it.wikipedia.org/wiki?curid=52561", "title": "Em", "text": ""}
{"id": "52564", "revid": "599013", "url": "https://it.wikipedia.org/wiki?curid=52564", "title": "Eo", "text": ""}
{"id": "52566", "revid": "599013", "url": "https://it.wikipedia.org/wiki?curid=52566", "title": "Er", "text": ""}
{"id": "52574", "revid": "174925", "url": "https://it.wikipedia.org/wiki?curid=52574", "title": "Romolo Augusto", "text": "Le fonti storiche danno pochi dettagli sulla sua vita. Fu messo sul soglio imperiale dal padre Flavio Oreste, \"magister militum\" dell'esercito romano dopo la deposizione del precedente imperatore, Giulio Nepote. Poco pi\u00f9 che un bambino, Romolo fu di fatto un fantoccio nelle mani del padre. Regn\u00f2 solo per dieci mesi. Fu spedito da Odoacre a Napoli, al Castellum Lucullanum, dopodich\u00e9 scomparve dalle fonti.\nBiografia.\nAscesa al trono.\nRomolo era figlio del \"magister militum\" Flavio Oreste, un cittadino romano di origine barbara della Pannonia. La madre era Flavia Serena, figlia del \"comes\" del Norico Romolo, originario di Poetovio.\nDal 474 era imperatore d'Occidente Giulio Nepote, nominato tale dagli imperatori d'Oriente Leone I e Zenone. Nel 475 Nepote rimosse il patrizio e \"magister militum\" dell'Occidente, il gallo-romano Ecdicio, per nominare al suo posto Oreste. Quest'ultimo, ottenuto il sostegno dell'esercito, si mosse da Roma ed entr\u00f2 a Ravenna (il 28 agosto), obbligando Nepote, impossibilitato a resistere, a fuggire in Dalmazia, a Salona. Dopo circa due mesi, durante i quali aveva forse atteso un riconoscimento da parte dell'impero d'Oriente, il 31 ottobre dichiar\u00f2 decaduto Nepote e nomin\u00f2 imperatore il figlio Romolo, che aveva 12 o 14 anni e che poteva assurgere al soglio imperiale in quanto la madre era di stirpe romana.\nRegno.\nRomolo era un adolescente incapace di assumere le responsabilit\u00e0 che il potere comportava. Fu cos\u00ec Oreste a detenere effettivamente il potere in nome del figlio. A nome di Romolo, vennero coniate quantit\u00e0 di solidi d'oro a Roma, Milano e Ravenna, alcune persino ad Arles, in quanto la Gallia era una delle poche province ancora in mano romana. Il problema pi\u00f9 urgente era gestire le truppe barbariche che erano poste a difesa dell'impero, nominalmente fedeli all'imperatore, ma effettivamente tenute a bada dai pagamenti versati continuamente attingendo alle casse dello stato.\nNel 476 la situazione si fece pi\u00f9 difficile, in quanto alcune truppe mercenarie barbariche composte da Eruli, Sciri e Turcilingi, chiesero di ottenere delle terre in Italia, che Oreste per\u00f2 non concesse. Questi popoli si rivoltarono sotto la guida del capo sciro Odoacre, eleggendolo re il 23 agosto. Oreste si rinchiuse a Pavia, confidando nelle possenti fortificazioni della citt\u00e0, ma Odoacre assedi\u00f2 Pavia e la conquist\u00f2, catturando cos\u00ec Oreste. Oreste fu quindi condotto a Piacenza e ucciso per volere di Odoacre. Quest'ultimo occup\u00f2 poi Ravenna, dopo aver sconfitto e ucciso il fratello di Oreste, Paolo e il 4 settembre 476 depose Romolo Augusto.\nVerosimilmente dietro pressione di Odoacre, Romolo invi\u00f2 una lettera all'imperatore Zenone (che aveva appena guadagnato nuovamente il regno dopo essere stato spodestato da Basilisco) in cui affermava che non c'era bisogno di due imperatori e che era opportuno affidare il comando dell'Italia a Odoacre.\nOdoacre invi\u00f2 a Costantinopoli le insegne imperiali: la sovranit\u00e0 sulle terre dell'Occidente pass\u00f2 quindi formalmente a Zenone, imperatore d'Oriente, che riconobbe Odoacre governatore d'Italia col titolo di patrizio, anche se non di nomina ufficiale. Tuttavia Giulio Nepote continu\u00f2 dalla Dalmazia a rivendicare il trono d'Occidente fino alla morte (480), nominalmente riconosciuto come Augusto sia da Odoacre che da Zenone (il quale non aveva mai dato il suo appoggio a Romolo a differenza di Basilisco). Comunque la fine ufficiale dell'impero non modific\u00f2, sull'immediato, i modi di vita della popolazione romana d'Italia, gi\u00e0 da tempo mutati. Le istituzioni come il Senato e il consolato proseguirono a riprova del fatto che ormai da tempo l'impero d'Occidente era solamente un nome privo di effettivo potere. \u00c8 anche da rilevare che le regioni su cui si estendeva il potere, almeno formale, dell'Impero d'Occidente erano, nella fase finale dell'impero stesso, ridotte all'Italia, alla Provenza e a parte delle province del Norico, della Rezia, della Dalmazia, della Sicilia orientale e l'enclave in Gallia del Regno di Soissons.\nVita dopo la deposizione.\nLa successiva vita di Romolo \u00e8 misteriosa. L\"'Anonimo Valesiano\" afferma che Odoacre lo abbia risparmiato in virt\u00f9 della sua giovane et\u00e0, esiliandolo a Napoli nel \"Castellum Lucullanum\", l'antica villa di Lucullo, attuale Castel dell'Ovo, e concedendogli un vitalizio di seimila soldi annui (la rendita di un senatore facoltoso). Giordane e Marcellino Comes affermano che Odoacre lo esili\u00f2 in Campania, ma non menzionano nessun vitalizio. Da questo momento scompare dalle fonti.\nNell'opera \"Storia del declino e della caduta dell'Impero romano\", Edward Gibbon afferma che i discepoli di san Severino furono invitati nel 488 da una \u00abdama napoletana\u00bb (forse la madre dell'ex-imperatore) a portare il corpo del santo nella villa, che fu trasformata in monastero prima del 500 per contenere i resti del santo.\nCassiodoro, segretario del re ostrogoto Teodorico il Grande, scrisse una lettera a un \u00abRomolo\u00bb nel 507, confermando una pensione. Nel 1886 lo storico Thomas Hodgkin scrisse che \u00abmolto probabilmente\u00bb il Romolo in questione fosse proprio l'ultimo imperatore romano d'Occidente. Nulla per\u00f2 supporta tale affermazione.\nGiudizi su Romolo Augusto.\nRomolo \u00e8 largamente noto con il nome, datogli in antichit\u00e0, di \"Romulus Augustulus\" (italianizzato in \u00abRomolo Augustolo\u00bb); la terminazione in \"-ulus\" denota il diminutivo, quindi il nome significava \u00abRomolo il piccolo Augusto\u00bb. In effetti il nomignolo era doppiamente significativo, in quanto si riferiva sia alla giovane et\u00e0 dell'imperatore sia alla sua insignificanza politica, essendo il vero potere nelle mani del padre Oreste. Gli autori di lingua greca giunsero persino a storpiare il nome \u00abRomulus\u00bb in (\u00abMomullos\u00bb), \u00abpiccola disgrazia\u00bb.\nTradizionalmente, Romolo Augusto \u00e8 ritenuto essere l'ultimo imperatore romano d'Occidente: con un nome che fa riferimento ai fondatori di Roma e dell'Impero romano sarebbe stato difficile resistere alla tentazione di trarre questa conclusione, e infatti gi\u00e0 nel VI secolo, lo storico Marcellino Illirico considerava l'impero romano terminato nel 476.\nAlcuni storici ritengono essere Giulio Nepote l'ultimo Imperatore d'Occidente, in quanto Odoacre, quando chiese all'Imperatore d'Oriente Zenone di essere riconosciuto come \"magister militum\" e \"patricius\", ebbe come contropartita di riconoscere a sua volta come imperatore d'Occidente Giulio Nepote. Odoacre accett\u00f2 di riconoscere Nepote e infatti fece anche battere delle monete con la sua effigie fino al 480, quando Nepote fu ucciso dal comes Ovida con la possibile complicit\u00e0 dell'ex-Imperatore d'Occidente Glicerio. Secondo alcune interpretazioni questa \u00e8 la reale data della fine dell'Impero Romano d'Occidente. Questa tesi non \u00e8 condivisa da tutti gli storici dato che Zenone non aveva la facolt\u00e0 di eleggere un imperatore, potere detenuto, almeno in via formale, dal Senato romano e il Senato aveva riconosciuto come imperatore Romolo Augusto. Altri storici, addirittura, considerano il 486 l'anno di caduta dell'Impero d'Occidente, in quanto in quell'anno venne a cessare l'ultimo effettivo baluardo della romanit\u00e0 in Occidente, dal momento che il Dominio di Noviodunum Suessiorum nella Gallia settentrionale (il cosiddetto Regno di Soissons) fu annesso al regno dei Franchi."}
{"id": "52576", "revid": "1318658", "url": "https://it.wikipedia.org/wiki?curid=52576", "title": "Claudio il Gotico", "text": "Di stirpe illirica fu il primo di un gruppo di imperatori che nel III secolo cercarono di risolvere i gravi problemi dell'impero. Gli ottimi rapporti che ebbe con il senato di Roma, che trovarono il fondamento principale nella gratitudine della Curia romana per l'eliminazione di Gallieno, si manifestarono anche dopo la morte di Claudio con l'elezione ad \"Augusto\" del fratello Quintillo. Port\u00f2 a termine la , meritandosi il titolo di \"Gothicus Maximus\".\nBiografia.\nOrigini familiari (213/4 - 230/231).\nNacque probabilmente in Sirmia da famiglia illustre nel 213 o 214, che la \"Historia Augusta\" mette in relazione con la \"Gens Flavia\" (di Vespasiano, Tito e Domiziano). Aurelio Vittore sostiene che molti credevano fosse figlio di Gordiano II, il quale, ancora adolescente, venne iniziato da una donna matura in vista dell'imminente matrimonio. Vi sarebbe anche un accenno di parentela con il futuro imperatore Marco Aurelio Probo.\nCarriera militare (230/231 - 267).\nLa \"Historia Augusta\" racconta che quando era ancora un giovane soldato:\nSi racconta che durante questo episodio fosse presente lo stesso imperatore Decio (che regn\u00f2 dal 249 al 251), il quale lo lod\u00f2 pubblicamente per il valore e il pudore, tanto da donargli \"armillae\" (bracciali) e \"torques\" (collari), ma lo invit\u00f2 anche a ritirarsi dalle competizioni militari, temendo che potesse compiere altri atti troppo violenti per le regole della lotta. Sembra si sia distinto per le sue capacit\u00e0 militari, poco dopo (attorno al 250), come \"tribunus militum\", durante il periodo delle . In questa circostanza venne inviato dallo stesso Decio presso il passo delle Termopili, a protezione del Peloponneso, ottenendo dal governatore dell'Acaia, duecento soldati della Dardania, cento cavalieri catafratti, sessanta cavalieri, sessanta arcieri cretesi e mille reclute ben armate.\nEra ancora tribuno militare sotto l'imperatore Valeriano (tra il 253 ed il 258) della \"legio V Martia\", dislocata a quel tempo nella provincia di Siria, come ci tramanda la \"Historia Augusta\". Valeriano dispose, quindi, che fossero corrisposti a Claudio:\nValeriano aggiunse, quindi, alla fine:\nIn effetti il trattamento sembrerebbe riservato a un \"dux ducenarius\", vale a dire a un ufficiale con uno \"stipendium\" base pari a 200.000 sesterzi annui. Dopo questo incarico, divenne governatore dell\"Illyricum\" (\"dux totius Illyrici\"), che comprendeva, gi\u00e0 dal tempo di Valeriano, un comando militare che sovrintendeva a tutti gli eserciti delle province romane della Tracia, delle due Mesie, della Dalmazia, delle due Pannonie e delle tre Dacie.\nSempre dalla \"Historia Augusta\" si sa che ebbe un ottimo rapporto con l'allora governatore della Mesia (non \u00e8 noto se superiore o inferiore), Regaliano, al quale indirizz\u00f2 una lettera, nella quale lo ringraziava per la riconquista di alcune regioni dell'Illirico (Mesia superiore), grazie anche al successo ottenuto nella battaglia combattuta presso \"Scupi\". Tale episodio potrebbe riferirsi agli anni 258-259.\nQui esercit\u00f2 il suo prestigioso comando, che sembra fosse il pi\u00f9 importante dopo quello dell'imperatore stesso, per dieci anni a protezione del \"limes\" danubiano, contro l'ormai devastante pressione dei Goti (dal 258 al 268 circa). Un'altra indicazione presente in una lettera trascritta dalla \"Historia Augusta\", indirizzata da Gallieno a un certo Venusto, vede Claudio in Dacia, quando sul trono vi era ancora probabilmente Valeriano, e non era ancora scomparso Cornelio Salonino (in un periodo ipotizzabile tra il 258 e il 260). Dopo il 258 potrebbe, inoltre, aver ricoperto il suo primo consolato.\nAscesa al trono (267 - 268).\nNel corso del 267, Gallieno, grazie all'appoggio di Aureolo (\"magister equitum\") e alla perizia militare del suo \"magister militum\", Claudio, combatt\u00e9 con successo le armate galliche secessioniste di Postumo. Quando forse la vittoria finale era vicina, tanto da ipotizzare una riunificazione dell'impero delle Gallie al potere centrale di Roma, con la fine del 267-inizi del 268 una nuova e immensa invasione da parte dei Goti (unitamente a i Peucini, agli Eruli e a numerosi altri popoli) prese corpo dalla foce del fiume Tyras (presso l'omonima citt\u00e0), dando inizio al , che sconvolse le coste e l'entroterra delle province romane di Asia Minore, Tracia e Acaia affacciate sul Ponto Eusino e sul Mare Egeo.\nE mentre i Goti impegnavano lo stesso imperatore Gallieno in Tracia e Illirico, una nuova orda di Alemanni riusciva a penetrare nell'Italia settentrionale attraverso il passo del Brennero (nel 268), approfittando dell'assenza dell'esercito imperiale, impegnato a fronteggiare sia la devastante invasione dei Goti in Mesia, Acaia, Macedonia, Ponto e Asia, sia l'usurpatore Aureolo che, prima fu battuto presso Pontirolo sull'Adda (\"pons Aureoli\"), poi si fortific\u00f2 a \"Mediolanum\" (Milano).\nGallieno, tornato a \"Mediolanum\", si apprest\u00f2 ad assediare Aureolo che qui si era rinchiuso, con la speranza di ricevere aiuto da parte di Postumo. Ma Aureolo, che aveva ormai perduto ogni speranza, fece spargere voci nel campo dell'imperatore, che inneggiavano contro Gallieno. Alcuni comandanti, stanchi dell'imperatore, ordirono una congiura e dissero al principe che Aureolo aveva tentato una sortita facendolo uscire dalla sua tenda. Gallieno fu ucciso a tradimento dal comandante della cavalleria dalmata \"Ceronio\" o \"Cecropio\", in un agguato, insieme al fratello Publio Licinio Valeriano. Alla congiura pare non fosse estraneo il suo successore, Claudio, anche se non partecip\u00f2 direttamente alla riunione.\nAltri storici (anche coevi) affermano che Gallieno mor\u00ec in conseguenza di una brutta ferita riportata durante lo svolgersi dell'assedio. Tra gli organizzatori c'era il suo prefetto del pretorio Aurelio Eracliano e Marciano. Alla notizia della sua morte (avvenuta nel settembre/ottobre del 268), i suoi familiari furono assassinati. Mor\u00ec cos\u00ec a cinquant'anni, dopo tre lustri di regno e fu divinizzato per volere del suo successore Claudio II, che nel frattempo era stato proclamato imperatore dalle truppe, decisione ratificata poco dopo dal Senato.\nAurelio Vittore, infine, sostiene che Gallieno sul letto di morte design\u00f2 quale suo successore Claudio, che si trovava a \"Ticinum\" e al quale furono inviati gli indumenti imperiali attraverso Gallonio Basilio. Costrinse poco dopo il senato di Roma a deificare Gallieno. Vi \u00e8 da aggiungere che Claudio appariva come il generale pi\u00f9 esperto e il pi\u00f9 vicino consigliere del precedente imperatore.\nRegno (268 - 270).\nFine di Aureolo e interruzione delle scorrerie degli Alemanni.\nClaudio, una volta acclamato imperatore, ottenne la resa di Aureolo, il quale, una volta consegnatosi venne messo a morte e ucciso da Aureliano, contro il parere dello stesso Claudio. Dopo aver affidato ad Aureliano la conduzione della guerra contro i barbari della Meotide (Eruli e Goti), oltre al comando generale della cavalleria \"mobile\" (\"magister equitum\"), come testimonia la stessa \"Historia Augusta\":\nSi rec\u00f2, \"in primis\", a Roma per omaggiare il senato romano e ottenere la ratifica del titolo di \"Augustus\" (conferitogli in precedenza dalle armate settentrionali), oltre ad ottenere il consolato per l'anno successivo e la deificazione di Gallieno. Claudio non volle commettere l'errore del suo predecessore, Massimino Trace (235-238), il quale, una volta dopo aver ottenuto la porpora imperiale, non aveva mai messo piede nella capitale e aveva preferito trascorrere il suo regno lungo i confini settentrionali, senza mai omaggiare il senato romano.\nLa sua assenza, se gli assicur\u00f2 il sostegno del Senato, provoc\u00f2 nondimeno lo sfondamento del \"limes\" danubiano da parte dei barbari, tanto da costringerlo di l\u00ec a poco a far ritorno nel nord dell'Italia (inizi del 269), dove costrinse gli Alemanni a interrompere le loro scorrerie e a trattare il loro ritiro dal suolo italico. Il mancato accordo costrinse Claudio a combatterli. Egli, infatti, riport\u00f2 la vittoria decisiva agli inizi di novembre, nella battaglia del lago Benaco (il lago di Garda) che, come racconta Aurelio Vittore, permise la loro definitiva cacciata dall'Italia settentrionale con gravissime perdite. Si racconta che pi\u00f9 della met\u00e0 dei barbari per\u00ec nel corso della battaglia (forse addirittura 50.000). Per questo successo ottenne il titolo di \"Germanicus Maximus\".\nClaudio e l'Occidente romano: l'Impero delle Gallie.\nNarra la \"Historia Augusta\" che verso la fine del 268, l'usurpatore Leliano (probabilmente governatore della Germania superiore), si era ribellato nell'Impero delle Gallie a Postumo, il quale lo aveva assediato a \"Mogontiacum\", suo quartier generale e dove trasfer\u00ec anche la sua zecca personale. Sembra per\u00f2 che al termine dell'assedio, sia Leliano sia Postumo siano rimasti uccisi. Postumo venne ucciso dai suoi soldati poich\u00e9 non aveva concesso il saccheggio della citt\u00e0 renana. Questi scontri destarono forte preoccupazione in Claudio, che prefer\u00ec ritardare la sua partenza per il fronte balcanico, preferendo per\u00f2 osservare gli eventi da lontano, senza dover intervenire direttamente.\nClaudio, in seguito, oper\u00f2 una scelta strategica di non poco conto: prefer\u00ec intervenire lungo il fronte balcanico contro i Goti, piuttosto che cercare lo scontro \"fratricida\" contro le forze secessioniste dell'Impero delle Gallie. Affid\u00f2, quindi, al fratello Quintillo il comando delle armate dell'Italia settentrionale, a guardia del fronte occidentale, e part\u00ec per il \"limes\" danubiano, ricongiungendosi con Aureliano e Marciano. Frattanto a Postumo e Leliano succedette Vittorino (verso la fine del 268 o gli inizi del 269). Quest'ultimo venne riconosciuto dalle province di Gallia e Britannia, ma non da quella della \"Hispania\", che tornarono sotto il dominio dell'impero \"centrale\".\nSubito dopo (nel 269), un certo Giulio Placidiano, \"vir perfectissimus\" e \"praefectus vigilum\", venne inviato nella Gallia Narbonensis dall'imperatore Claudio a occupare i territori sottratti all'impero \"centrale\". Placidiano riusc\u00ec probabilmente a riconquistare la parte orientale della Narbonensis, controllando la bassa valle del Rodano, nello stesso periodo in cui le truppe renane dell'Impero delle Gallie di Vittorino marciavano su \"Augustodunum\" per sedare una rivolta, scoppiata forse in coincidenza con l'arrivo di Placidiano. Vittorino, alla fine, riusc\u00ec a impedire che la citt\u00e0 ribelle di \"Augustodunum Haeduorum\" (Autun), che aveva richiesto l'intervento militare di Claudio, ritornasse anch'essa all'impero \"centrale\". Assedi\u00f2, infatti, la citt\u00e0 per sette mesi, prima di conquistarla e saccheggiarla (estate 270). Claudio, impegnato com'era nella guerra contro i Goti, suo obbiettivo prioritario, non pot\u00e9 fare altro che assistere all'inutile secessione di parte della Gallia Narbonense, senza poter intervenire direttamente.\nMinaccia gotica.\nEgli cerc\u00f2 nei pochi anni di regno di risolvere la difficile situazione interna e contemporaneamente fronteggi\u00f2 con energia le gravi , affrontando con successo diverse popolazioni che si erano riversate entro i confini dell'Impero in grandi battaglie campali. Dopo gli Alemanni, fu la volta di Goti (tra cui Grutungi, Ostrogoti, Tervingi e Visigoti), Peucini, Eruli e Gepidi, che stavano devastando l'Acaia e le coste del Mar Mediterraneo. La \"Historia Augusta\" cita una lettera che Claudio avrebbe inviato al Senato romano nella quale dava indicazione del numero dei barbari:\nAgli inizi del 269, dopo che per alcuni mesi i Goti erano stati tenuti a bada dalle armate romane di Marciano, Claudio riusc\u00ec a raggiungere il teatro degli scontri e a riportare una vittoria decisiva su queste genti nella battaglia di Naisso, dove si racconta che persero la vita ben cinquantamila barbari, mentre pochi poterono far ritorno oltre il Danubio. E cos\u00ec il senato di Roma gli tribut\u00f2, per i successi ottenuti insieme a Marciano, una statua, oltre al consolato.\nI Germani erano arrivati nel cuore della Mesia percorrendo la strada che da Tessalonica conduce a Scupi e poi verso nord, dopo aver devastato i territori attorno a Pelagonia (l'attuale Bitola). I sopravvissuti alla battaglia di Naisso, proteggendosi con i carri, si diressero in Macedonia. Durante la lunga marcia sulla via del ritorno, molti dei barbari morirono insieme alle loro bestie, oppressi dalla fame; altri furono uccisi in un nuovo scontro con la cavalleria romana degli \"equites Delmatae\", la riserva strategica mobile appena istituita da Gallieno. La marcia dei Goti prosegu\u00ec in direzione orientale verso il monte Hemaus. Tuttavia i barbari, seppure circondati dalle legioni, riuscirono a procurare non poche perdite alla fanteria romana, che fu salvata solo grazie all'intervento della cavalleria affidata ad Aureliano, alleviando la sconfitta.\nContemporaneamente le altre orde di Goti, che si erano riversate l'anno precedente (nel 268) nel Mare Egeo e nel Mediterraneo orientale e avevano compiuto azioni di pirateria, furono respinte definitivamente dopo una serie di scontri dall'accorrente prefetto d'Egitto, Tenagino Probo, nelle acque di fronte alle isole di Cipro, Creta e Rodi. La \"Historia Augusta\", riferendosi a un discorso di Claudio gli fa pronunciare queste parole:\nIn sintesi il principale teatro della guerra gotica furono le province romane delle due Mesie e della Tracia. Vennero combattute numerose battaglie nei pressi di Marcianopoli, di Bisanzio e di Tessalonica (presa d'assalto dai barbari in assenza di Claudio). Ovunque si combatt\u00e9 sotto il comando di Claudio, le truppe romane ottennero la vittoria sui Goti. Vennero catturati molti barbari, tra cui numerose donne nobili dei barbari, e le province romane si riempirono di servi e agricoltori della coalizione dei Goti, trasformando questi ultimi in coloni del territorio di frontiera. Alla fine della guerra, Claudio aveva cos\u00ec procurato alla Repubblica romana, sicurezza e abbondanti ricchezze.\nIn seguito a questi eventi Claudio, che era riuscito a ricacciare oltre il Danubio quell'immensa orda barbarica, pot\u00e9 fregiarsi dell'appellativo di \"\"Gothicus maximus\" e le monete coniate quell'anno ne celebrarono la \"Victoria gothica\"\". Dei barbari superstiti, una parte fu colpita da una terribile pestilenza, un'altra entr\u00f2 a far parte dell'esercito romano, e un'ultima si ferm\u00f2 a coltivare le terre ricevute lungo i confini imperiali. Vi \u00e8 da aggiungere che, in questo periodo, le forze militari romane presenti in Dacia erano ormai allo stremo. Evidentemente quando Aureliano gli subentr\u00f2 nell'impero (estate del 270), la situazione nella provincia d'oltre Danubio era ormai irrimediabilmente compromessa e prossima all'abbandono definitivo, come accadde tra il 271 e il 274.\nClaudio e l'Oriente romano: Zenobia e Palmira.\nMentre Claudio era impegnato nelle guerre di confine contro i Goti, Zenobia, regina dei Palmireni, dopo la morte del marito Odenato, prese sulle spalle il manto imperiale. Successivamente invi\u00f2 due suoi generali, Settimio Zabdas e Timagene, a conquistare la provincia romana d'Egitto (nel 269/270), importante granaio imperiale.\nAlla fine Timagene riusc\u00ec a uccidere in un agguato il prefetto d'Egitto, Tenagino Probo e le armate palmirene di Zabdas ottennero la vittoria, mentre tutti gli Egiziani facevano atto di sottomissione a Zenobia di Palmira, giurandole fedelt\u00e0 e riconoscendola come \"Regina d'Egitto\".\nMorte (luglio/agosto 270).\nCon l'inizio del 270, vide la fine della guerra gotica. Infatti i Goti superstiti, che erano confluiti nella regione dell\"Haemimontus\", furono decimati da fame e pestilenza, senza che Claudio decidesse di intervenire per dar loro il colpo di grazia. E cos\u00ec mentre l'imperatore era ancora impegnato nelle regioni del basso Danubio, forse in una campagna contro i Vandali, una nuova invasione di Iutungi torn\u00f2 a procurare ingenti danni pi\u00f9 ad occidente, in Rezia e Norico. Claudio, costretto a intervenire con grande prontezza, affid\u00f2 il comando balcanico ad Aureliano, mentre egli stesso si dirigeva a \"Sirmium\" (Sremska Mitrovica in Voivodina), suo quartier generale (estate del 270), da dove poteva meglio controllare e operare contro i barbari. Poco dopo tuttavia mor\u00ec, in seguito a una nuova epidemia di peste scoppiata tra le file del suo esercito (luglio/agosto).\nLa sua morte venne interpretata, in modo assai retorico, come sommo sacrificio dell'imperatore per salvare l'impero stesso (\"res publica\"), come sembra fosse stato predetto dagli Oracoli sibillini.\nNon si pu\u00f2 tuttavia escludere che l'imperatore sia stato avvelenato per ordine di qualche rivale. La sua morte fu una disgrazia per l'impero romano che aveva finalmente trovato un uomo capace di accontentare tutti: senato, esercito e popolo.\nE mentre Claudio moriva, il fratello Quintillo, uomo di elevate virt\u00f9, secondo quanto ci racconta la \"Historia Augusta\", assunse l'impero conferitogli per consenso unanime, non per diritto di eredit\u00e0, ma per merito delle sue doti. Pochi giorni pi\u00f9 tardi veniva ucciso o, pi\u00f9 probabilmente, si tolse la vita ad Aquileia, lasciando che fosse Aureliano a ereditarne l'impero.\nSuccessione e discendenza.\nClaudio non ebbe figli, ma due fratelli: Quintillo (che a sua volta ebbe due figli), eletto anch'egli imperatore dopo la morte del fratello, ma che regn\u00f2 per soli diciassette o venti giorni; e un secondo fratello di nome Crispo. Quest'ultimo, a sua volta, gener\u00f2 una figlia di nome Claudia, la quale insieme a un nobile di stirpe dardana, Eutropio, ebbe come figlio il futuro imperatore Costanzo Cloro. Ancora Claudio ebbe anche delle sorelle, una delle quali, di nome Costantina, and\u00f2 in sposa a un tribuno degli Assiri, ma mor\u00ec in giovane et\u00e0.\nL'imperatore Costantino rivendic\u00f2, in seguito, una sua discendenza dal Gotico da parte paterna: mancano tuttavia prove che possano confermare una simile parentela, sebbene vi sia un'iscrizione che ne attesti la presunta discendenza. A Claudio viene inoltre attribuito anche il nome di Valerio, per sottolineare il legame di parentela con Flavio Valerio Costanzo Cloro.\nClaudio nella storiografia.\nGli storici dell'epoca ritrassero Claudio come uno dei migliori imperatori mai esistiti fino a quel momento, molto probabilmente perch\u00e9 si narrava che fosse un avo di Costanzo Cloro e del figlio, Costantino il Grande. Ecco come ce lo descrive la \"Historia Augusta\":"}
{"id": "52577", "revid": "247222", "url": "https://it.wikipedia.org/wiki?curid=52577", "title": "Frankie hi-nrg mc", "text": "Di origini siciliane, nato a Torino e cresciuto tra Caserta e Citt\u00e0 di Castello, \u00e8 attivo fin dagli albori del movimento hip hop italiano dei primi anni novanta, con il quale ha affrontato prevalentemente tematiche riguardanti la politica e la societ\u00e0.\nBiografia.\nAnni novanta.\nEsordisce nella scena musicale nel 1992 con la pubblicazione del singolo \"Fight da faida\", brano contro le mafie in generale e la corruzione e che ha portato il rapper ad essere criticato da parte del mondo dei centri sociali, critiche alle quali ha risposto affermando che il ruolo del rapper \u00e8 di insegnare a tutti e in tutti i luoghi. Successivamente ha aperto i concerti dei Run DMC e dei Beastie Boys durante il tour italiano del 1992.\nNel 1993 \u00e8 stata la volta dell'album di debutto \"Verba manent\", primo album hip hop italiano ad essere stato pubblicato per una major; da esso sono stati estratti i singoli \"Faccio la mia cosa\", \"Libri di sangue\" e \"Potere alla parola\", oltre a una nuova versione di \"Fight da faida\" denominata \"Fight da faida (Hardmade)\".\nNel 1995 pubblica il singolo \"Cali di tensione\", che assieme a \"Fili\", pubblicato due anni pi\u00f9 tardi, ha anticipato il secondo album in studio \"La morte dei miracoli\", pubblicato nel giugno 1997. Il singolo trainante \u00e8 stato tuttavia \"Quelli che benpensano\", realizzato in collaborazione con il cantautore romano Riccardo Sinigallia e premiato come canzone dell'anno al Premio italiano della musica. Il videoclip di questo pezzo, diretto dallo stesso cantante, sar\u00e0 uno dei video di maggior successo in Italia in quell'anno. Il quarto ed ultimo singolo estratto \u00e8 \"Autodaf\u00e8\".\nAnni duemila.\nIl 31 ottobre 2003 pubblica il terzo album in studio \"Ero un autarchico\", anticipato dal singolo \"Chiedi chiedi\" il 3 ottobre. Altri singoli estratti dall'album sono \"Rap lamento\" e \"Gli accontentabili\", pubblicati rispettivamente il 23 gennaio e l'11 luglio 2004. Sempre nel 2003 compare anche sull'album \"The World According to RZA\" del rapper e produttore americano RZA.\nIl 1\u00ba luglio 2005 pubblica \"Rap\u00a9ital\", una raccolta di suoi vecchi brani riarrangiati, anticipata il 3 giugno dalla pubblicazione dal singolo \"Dimmi dimmi tu\".\nIl 29 febbraio 2008 pubblica il suo quarto album in studio, \"DePrimoMaggio\" e partecipa al Festival di Sanremo con la canzone \"Rivoluzione\", pubblicata come singolo il 1\u00ba marzo. Il brano canta dei crack finanziari italiani e della degenerazione politica e sociale dell'Italia e contiene un campionamento del brano \"Introduzione\" di Fabrizio De Andr\u00e9, tratto dall'album \"Storia di un impiegato\". La canzone si avvale della collaborazione dei cantautori Roy Paci e Enrico Ruggeri. Il secondo singolo, \"Pugni in tasca\", viene pubblicato il 2 maggio.\nNello stesso anno collabora all'album \"Herculaneum\" di Pandaj nella title track, recitando in latino il testo di Plinio il Giovane che racconta della storica eruzione del Vesuvio del 79 d.C. Nell'estate partecipa all'\"Isola in collina\", concerto che si tiene ogni anno a Ricaldone, paese natale di Luigi Tenco. Nello stesso anno, durante il Premio Tenco, si \u00e8 esibito con il rapper pugliese Caparezza con una versione di \"Quelli che benpensano\" estesa con alcune parti della canzone \"Fuori dal tunnel\".\nNell'aprile 2009 collabora al primo EP di Luca Napolitano intitolato \"Vai\", partecipando con un intervento rap al brano \"Mi manchi\", scritto dallo stesso Napolitano insieme al fratello. Nel maggio 2009 prende parte al progetto \"Artisti Uniti per l'Abruzzo\" partecipando al brano \"Domani 21/04.2009\".\nAnni duemiladieci.\nNel 2010 scrive per Simone Cristicchi la canzone \"Meno male\", insieme a Elia Marcelli e Alessandro Canini. La canzone \u00e8 presentata al Festival di Sanremo 2010. Nel 2011 partecipa al brano \"Numeri\" in collaborazione con Nathalie e Raf e al brano di Fiorella Mannoia \"Non \u00e8 un film\", al quale Amnesty International conferisce il Premio Amnesty Italia. A partire dalla primavera del 2012 accompagna Fiorella Mannoia nel tour \"Sud tour\".\nNel 2014 partecipa al sessantaquattresimo Festival di Sanremo coi brani \"Un uomo \u00e8 vivo\" e \"Pedala\", quest'ultimo classificatosi all'ottavo posto nella serata conclusiva. Il 20 febbraio pubblica il suo sesto album di inediti, \"Essere umani\", trainato dal singolo \"Pedala\", estratto il giorno stesso.\nIl 14 dicembre 2016 il rapper ha annunciato attraverso social network la pubblicazione del brano \"Unti e bisunti\", sigla del film di Chef Rubio \"Unto e bisunto\", trasmesso per la prima volta il 20 dicembre dello stesso anno sul canale televisivo DMAX. Nel relativo videoclip, diretto da Gaetano Morbioli, appaiono le atlete paralimpiche italiane Bebe Vio e Martina Caironi.\nIl 15 luglio 2020 \u00e8 tornato sulle scene musicali con il singolo \"Estate 2020\", in cui racconta, a modo suo, i mesi di lockdown dovuti alla pandemia di COVID-19. Il 17 novembre dello stesso anno \u00e8 stata la volta di un altro singolo, intitolato \"Nuvole\".\nAltre attivit\u00e0.\nNel campo umanitario, sostiene l'associazione umanitaria Emergency, a cui ha dedicato la canzone \"Din Don\".\nDiscografia.\nCollaborazioni.\nNumerose sono le collaborazioni con artisti nazionali ed internazionali (oltre a quelle incluse negli album):"}
{"id": "52580", "revid": "1632387", "url": "https://it.wikipedia.org/wiki?curid=52580", "title": "Caledonia", "text": "La Caledonia \u00e8 il nome latino dato dai Romani alla terra posta a nord della provincia romana della Britannia, tradizionalmente delimitata a sud dai fiumi Forth e Clyde e corrispondente in gran parte all'odierna Scozia.\nNella regione erano stanziati i Caledoni, un gruppo di trib\u00f9 appartenente alla popolazione dei pitti, popolazione preceltica dell'Et\u00e0 del ferro. \nTacito parla di loro nell\"'Agricola\".\nEtimologia.\nSecondo l'Historia Brittonum la settima battaglia di re Art\u00f9 si sarebbe svolta in una foresta dell'attuale Scozia, chiamata \"Coit Celidon\" nell'antico Gallese. Una traccia di questa mitologia sopravvive tuttora nell'Arthur's Seat presso Edimburgo. Invece secondo Moffat (2005) il nome deriverebbe dalla parola Pre-Celtica \"caled\" traducibile con \"duro, aspro\". Quindi il significato originale potrebbe essere stato quello di \"terra aspra (rocciosa)\".\nStoria.\nLa presenza romana nella regione inizia nel 77 quando Gneo Giulio Agricola fu nominato governatore della provincia romana della Britannia. Le truppe romane si insinuarono nei territori settentrionali giungendo in Scozia nel 79 e incontrando una forte opposizione da parte dei Caledoni. Tra l'82 e l'83 Agricola invi\u00f2 una flotta che circumnavig\u00f2 le coste settentrionali giungendo fino alle Orcadi e nell'84, nella Battaglia del monte Graupio, sconfisse infine le trib\u00f9 caledoni guidate da Calgaco.\nAgricola port\u00f2 i confini dell'impero fino a una linea che attraversa la Scozia dal Firth of Clyde al Firth of Forth. I Romani non penetrarono nelle Highlands, ma raggiunsero lungo la costa del mar del Nord il Moray Firth con una serie di fortificazioni.\nSotto Antonino Pio fu eretto un vallo dal \"Clyde\" al \"Forth\" (Vallo di Antonino). I Romani si ritirarono dalla Caledonia attorno al 155 e vi ritornarono per un breve periodo dal 159 al 163. Successivamente, con l'imperatore Settimio Severo nel periodo 208 - 211, tentarono per l'ultima volta la completa conquista della Caledonia."}
{"id": "52583", "revid": "125380551", "url": "https://it.wikipedia.org/wiki?curid=52583", "title": "Carmen Di Pietro", "text": "Biografia.\nCarmela Tonto, in arte Carmen Di Pietro, nasce a Potenza il 24 maggio 1965 da pap\u00e0 Donato (ferroviere) e da mamma Emma. Ha due fratelli, Vito e Giuseppe, e una sorella, Maria, venuta a mancare a soli tre anni.\nPer esigenze lavorative del padre, Carmen si trasferisce prima a Bologna dove frequenta l'asilo e successivamente a Salerno.\nA Salerno frequenta le scuole elementari e superiori, trascorrendo sempre le sue vacanze estive a Baragiano dai nonni paterni e a Bella dai nonni materni. Consegue il diploma di scuola superiore all'Istituto Magistrale Regina Margherita nel 1983. Successivamente vive tra Londra, Roma, Milano, Parigi e Madrid, dove lavora come modella. Nel 1986 inizia a lavorare come attrice e nel 1991 \u00e8 protagonista di alcuni film erotici, tra i quali \"Il diavolo nella carne\" e Ossessione fatale, di Joe D'Amato.\nHa raggiunto la popolarit\u00e0 nei primi anni novanta grazie alle sue partecipazioni televisive con Gianni Ippoliti, su Rai1 con \"Le sfumature di Ippoliti\" e su Rai 3 con \"Spazio Ippoliti\". Dopo l'affermazione come attrice in diversi spettacoli teatrali e pellicole cinematografiche Carmen ha anche lavorato come conduttrice in diverse trasmissioni televisive locali. Sale alla ribalta delle cronache per avere dichiarato, nel 1997, che una delle protesi del seno era esplosa in un viaggio aereo a causa della pressurizzazione della cabina.\nMatrimonio con Sandro Paternostro.\nIl 17 giugno 1998 dopo 5 anni di fidanzamento Carmen Di Pietro sposa Sandro Paternostro, storico corrispondente Rai da Londra e personaggio che ha segnato la storia del giornalismo e della televisione italiana. Il matrimonio fece clamore per l'enorme differenza di et\u00e0: lui aveva infatti 76 anni, mentre lei soltanto 33. L'evento fu ripreso da testate giornalistiche ed emittenti televisive di tutto il mondo.\nCi\u00f2 che fece innamorare da subito la showgirl, per suo stesso dire, fu \"il mix di umorismo inglese e di irruenza siciliana, nonch\u00e9 lo charme e la grande cultura di Sandro, che lui intelligentemente non ostentava mai\". Il matrimonio venne celebrato nonostante l'ostilit\u00e0 dei figli di Paternostro: Roberto e Alessandra. In seguito Neri Parenti li chiam\u00f2 ad interpretare il ruolo di loro stessi nel film commedia \"Paparazzi\" del 1998.\nDopo Sandro Paternostro.\nRimasta vedova il 23 luglio 2000, Carmen non si \u00e8 voluta sposare per non perdere la cospicua pensione di reversibilit\u00e0 del defunto marito. Successivamente, all'et\u00e0 di 36 anni, diventa mamma di Alessandro e, a 43, di Carmelina. Entrambi i figli sono frutto della relazione con il suo compagno, Giuseppe Iannoni. Finita la relazione nel 2016 con Giuseppe, Carmen \u00e8 \"felicemente single, l'unico uomo della mia vita \u00e8 mio figlio, Alessandro\". Carmen si sente sposata in eterno solo con Sandro Paternostro.\nLa carriera artistica di Carmen Di Pietro inizia al Teatro La Chanson di Roma come soubrette nello spettacolo \"Italian Beauty\". Seguiranno varie stagioni teatrali da showgirl, fino a calcare le scene del Teatro Ariston di Sanremo nello spettacolo di cabaret \"Il Diavolo sveste Prodi, \"con l'autore e regista Claudio Natili (2007). \u00c8 tra gli interpreti del film commedia italiano del 1987 \"Quelli del casco, \"diretto da Luciano Salce, e nel 1988 \u00e8 nel cast del film \"Snack Bar Budapest\" di Tinto Brass. Nel 1991 \u00e8 protagonista del film \"Ossessione fatale\" di Joe d'Amato e riveste un ruolo da comprimaria nel thriller \"Belle da morire\" per la reg\u00eca di Riccardo Sesani; nel 1993 \u00e8 nel cast di \"Abbronzatissimi 2 - Un anno dopo\" di Bruno Gaburro; nel 2016 CREED'C per la regia di Francesco Cippone e Lucky Dario Fortunato\nNel 1996 affianca Lino Banfi in \"Viva la Radio\", uno spettacolo di variet\u00e0 in tour nelle principali piazze italiane, trasmesso in diretta da Rai Radio 2. Nel 1995-1996, con le canzoni \"Tocalo tocalo\" (Sony Music) e \"La Fiesta\" (entrambe scritte da Cristiano Malgioglio), Carmen partecipa come showgirl in alcuni programmi delle tv spagnole TVE 1 e Telecinco. Seguiranno altre presenze televisive, che andranno ad aumentare la fama della soubrette italiana in tutta la Spagna.\nNel 2015, poco dopo aver compiuto il mezzo secolo d'et\u00e0, ha realizzato un calendario sexy - sotto la supervisione del fotografo Bruno Oliviero - il cui ricavato sar\u00e0 devoluto in beneficenza.\nTelevisione.\nCarmen Di Pietro debutta in televisione nel 1994 con Gianni Ippoliti nei programmi \"Le sfumature di Ippoliti\" (Rai 1) e \"Spazio Ippoliti\" (Rai 3). Nel 1995, durante la partecipazione al programma \"Una sera c'incontrammo \"(Rete 4), diretta dal Maestro Vince Tempera, si esibisce insieme a Sandro Paternostro. Grazie al suo fare ironico e spontaneo, \u00e8 spesso gradita ospite del \"Maurizio Costanzo Show\", su Canale 5. Nel corso degli anni si afferma nel mondo dello spettacolo con varie presenze televisive, sia in qualit\u00e0 di showgirl che di opinionista, nei pi\u00f9 importanti contenitori di intrattenimento Rai e Mediaset. Nel 2000-2001 partecipa alla trasmissione di Paolo Limiti \"Alle due su Rai 1\", in onda su Raiuno.\nDal 2001 al 2002 \u00e8 presente costantemente come opinionista nel programma \"La vita in diretta\" (Rai 1) e, dal 2002, sempre come opinionista, \u00e8 presente anche a \"L'Italia sul 2\" (Rai 2). Dal 2004 al 2007 partecipa ai programmi di Teo Mammucari \"Libero\" (Rai 2) e \"Distraction\" (Italia 1). Nel 2004 \u00e8 tra i protagonisti del reality di Rai 2 \"L'isola dei famosi\", dove Carmen ha diviso Antonella Elia e A\u00edda Y\u00e9spica nella storica litigata e dove viene eliminata nel corso della quinta puntata e rifiuta il televoto con Sergio M\u00fa\u00f1iz per tentare di rimanere sull'ultima spiaggia. Nel 2005 \u00e8 nel cast di \"Domenica in\", presentato da Mara Venier, in qualit\u00e0 di soubrette. Dal 2011 al 2013 \u00e8 opinionista nel programma di Rai 1 \"Verdetto finale\" \"Verdetto finale\". Per tutto il 2014 \u00e8 ospite di Barbara D'Urso in \"Pomeriggio Cinque\", su Canale 5.\nA settembre del 2014 presenta a Salerno, con il giornalista del TG1 Paolo Di Giannantonio, cinque serate del prestigioso \"Premio Nazionale Mediterraneo\". Nel 2016, nella trasmissione di Rai 1 \"Sabato in\", nella rubrica di Gianni Ippoliti la showgirl legge ed interpreta i versi dei grandi poeti. Ha imperversato sul web con le poesie dei pi\u00f9 grandi poeti recitate in un modo tutto suo, realizzando alcuni video. Dei filmati che subito hanno fatto il boom sui social network: migliaia di commenti e condivisioni, con milioni di visualizzazioni. Nel 2017 partecipa come concorrente alla seconda edizione del \"Grande Fratello VIP\" in onda su Canale 5, condotto da Ilary Blasi. Nel 2019 partecipa al cooking show \"La prova del cuoco\" per alcuni episodi.\nNel 2021, partecipa come ospite speciale alla trasmissione \"La pupa e il secchione\" facendo fare la prova del bacio con i concorrenti. Da marzo 2021, Carmen \u00e8 nel cast fisso di \"Avanti un altro\", celebre programma di Paolo Bonolis, che occupa il pre-serale di Canale 5. La surreale new entry, si aggiunge ai protagonisti del cosiddetto \"salottino\", che animano il quiz, e che Bonolis coinvolge in alcuni momenti della trasmissione. La showgirl lucana, in particolare si presenta nel ruolo de \"la poetessa\" per declamare alcune poesie.\nRadio.\nDal 3 settembre 2018 \u00e8 co-conduttrice della trasmissione radiofonica The Morning Show, in onda ogni mattina su Radio Globo, un'emittente romana. Si occupa della rubrica \"Chiedilo a Carmen\", dove i radioascoltatori pongono alcune domande di cultura generale alla Di Pietro, la quale risponde in maniera fantasiosa e fuori contesto."}
{"id": "52606", "revid": "1543377", "url": "https://it.wikipedia.org/wiki?curid=52606", "title": "RGB", "text": "RGB \u00e8 un modello di colori le cui specifiche sono state descritte nel 1936 dalla CIE (\"Commission internationale de l'\u00e9clairage\").\nLa stampa di immagini formate con la combinazione di questi colori \u00e8 detta \"tricromia\". \nDescrizione.\nEsso \u00e8 un modello di colori di tipo additivo: come somma dei tre colori Rosso (\"Red\"), Verde (\"Green\") e Blu (\"Blue\"), da cui appunto l'acronimo RGB, da non confondere con i colori primari sottrattivi Giallo, Ciano e Magenta. Altri 5 colori notevoli di questo tipo di modello sono il Giallo (Rosso + Verde), il Magenta (Rosso + Blu) e il Ciano (Verde + Blu), inoltre la somma dei tre colori costituisce il Bianco, e la loro totale assenza il Nero, come rappresentato dall'immagine accanto.\nPer le sue caratteristiche, \u00e8 un modello particolarmente adatto nella rappresentazione e visualizzazione di immagini in dispositivi elettronici. Difatti, la maggior parte dei dispositivi, normalmente, usa combinazioni di Rosso, Verde e Blu per visualizzare i pixel di un'immagine, tuttavia ci\u00f2 fa anche s\u00ec che lo stesso sia particolarmente dipendente dal dispositivo in s\u00e9: la stessa immagine potrebbe essere visualizzata in maniera diversa, se visualizzata su due dispositivi differenti, in quanto i materiali usati per realizzare gli schermi variano in base al produttore. Inoltre si possono notare differenze nel corso del tempo anche nello stesso dispositivo, per via del naturale deterioramento dello stesso.\nInvece esso non \u00e8 adatto, per il modo in cui operano, all'utilizzo nelle stampanti: la stampa di immagini \u00e8 eseguita mediante sovrapposizione di pigmenti, nella quale ciascun pigmento riflette alcune frequenze luminose e ne assorbe, filtrandole, altre. Quindi una tipica stampante user\u00e0 un modello di colori sottrattivo come il CMYK e non additivo come l'RGB. Viceversa, una giustapposizione dei pigmenti consente la realizzazione di sintesi additive (es. colorazione a retino con sfalsamenti tra gli strati, similmente alle realizzazioni pittoriche del puntinismo).\nCaratteristiche.\nAnalisi dell'immagine.\nUn'immagine pu\u00f2 infatti essere scomposta, attraverso filtri o altre tecniche, in questi colori base che miscelati tra loro danno quasi tutto lo spettro dei colori visibili, con l'eccezione delle porpore.\nPi\u00f9 specificamente i tre colori principali corrispondono a forme d'onda (radiazioni luminose) di periodo fissato, quali:\nL'RGB \u00e8 un modello additivo: unendo i tre colori con la loro intensit\u00e0 massima si ottiene il bianco (tutta la luce viene riflessa). La combinazione delle coppie di colori d\u00e0 il ciano, il magenta e il giallo.\nPer potere trasferire un'immagine video \u00e8 necessario inviare anche un segnale di sincronismo che fornisca le informazioni su quando inizia un'immagine (sincronismo verticale) e su quando inizia una riga dell'immagine (sincronismo orizzontale). Questi due sincronismi possono essere combinati in un unico sincronismo (sincronismo composito).\nPrincipi fisici per la scelta dei colori.\nLa scelta dei colori primari \u00e8 correlata alla fisiologia dell'occhio umano; i colori primari sono stimoli che massimizzano la differenza tra le risposte dei coni della retina alle differenze di lunghezza d'onda della luce, cio\u00e8 hanno un triangolo di colore esteso.\nI tre tipi normali di cellule fotorecettive sensibili alla luce nell'occhio umano (le cellule cono) rispondono pi\u00f9 alla luce rossa (lunghezza d'onda lunga), verde (media), e blu (corta), con picchi vicini ai 570\u00a0nm, 540\u00a0nm e 440\u00a0nm, rispettivamente. La differenza nei segnali ricevuti dai tre tipi permette al cervello di differenziare un largo gamut di colori diversi, essendo pi\u00f9 sensibile soprattutto alla luce verde-giallognola e alle differenze di tonalit\u00e0 nella regione verde-arancione.\nL'uso dei tre colori primari non \u00e8 sufficiente a riprodurre tutti i colori; solo i colori entro il triangolo dei colori definito dalla cromaticit\u00e0 dei primari possono essere riprodotti tramite sintesi additiva di quantit\u00e0 non negative di tali colori.\nL'implementazione.\nQuasi tutte le tipologie di schermi supportano il modello RGB per visualizzare le immagini, miscelando pixel dei 3 colori sopracitati e regolandone la rispettiva luminosit\u00e0 per mostrare il colore voluto. I monitor CRT, LCD, PDP, OLED, usano il modello RGB per generare le immagini, invece, un esempio di monitor che non usa questo sistema \u00e8 il Quattron di Sharp Electronics.\nLe fotocamere digitali usano questo modello per catturare le immagini (in particolare usano il Bayer Pattern che privilegia il Verde in rapporto 1:2:1)."}
{"id": "52609", "revid": "15756", "url": "https://it.wikipedia.org/wiki?curid=52609", "title": "Tresinaro", "text": "Il Tresinaro (\"Ter\u1e63n\u00eara\" in dialetto reggiano, \"Tra\u1e63n\u00ear\" nella variante dialettale montanara) \u00e8 un torrente che scorre nella provincia di Reggio Emilia, affluente di sinistra del fiume Secchia.\nPercorso.\nIl Tresinaro nasce alle pendici orientali del monte Gazzo presso la localit\u00e0 di Sassocanino, nel comune di Castelnovo ne' Monti. Dopo aver lambito la zona industriale di Felina, scorre verso nord-est entrando nel territorio comunale di Carpineti dove, dopo aver ricevuto in destra idrografica il rio Lamburana ed il rio di Riana, bagna la frazione del Cigarello. Entrato in una stretta vallata e scorrendo parallelo alla strada provinciale 98, continua il percorso ricevendo a destra il rio San Prospero, e a sinistra i rii Giavello e Fontaello. Presso la localit\u00e0 di Zoccadello il Tresinaro entra nel territorio comunale di Baiso e riceve in sinistra orografica il rio Dorgola. Continuando il suo percorso verso nord-est attraverso la vallata, bagna la localit\u00e0 di Vedrina ed entra successivamente nel comune di Viano dove riceve in destra idrografica il rio Spigone. Fatto il suo ingresso in un'aperta vallata lambisce, sulla sponda sinistra, l'abitato di Viano, segnando poi, sino alla localit\u00e0 Felegheti, il confine con il limitrofo comune di Baiso. Oltre questo punto il torrente bagna i confini dei territori comunali di Scandiano e Castellarano e riceve alla destra orografica il rio delle Viole. Qui il Tresinaro forma un'ampia ansa verso nord-ovest e si dirige verso Rondinara, dove riceve alla sinistra il rio Faggiano, e dove prosegue poi verso nord, lambendo la localit\u00e0 scandianesi di Mazzalasino, curvando poi verso nord-est e facendo il suo ingresso nella pianura Padana. Tocca quindi le frazioni di Iano, C\u00e0 de Caroli, Pratissolo ed infine bagna l'abitato di Scandiano, dove interseca la strada statale 467 e la ferrovia Reggio Emilia-Sassuolo. Dopo aver lasciato il tessuto urbano scandianese, il Tresinaro forma un'ansa verso nord-est, lambendo le frazioni di Fellegara (dove il canale di Secchia passa sotto il suo alveo attraverso la \"botte\") e di Arceto, dove riceve in destra idrografica le acque del torrente Riazzone. Lasciata Arceto il Tresinaro continua il suo percorso verso nord-est, segnando il confine tra i comuni di Reggio nell'Emilia e Casalgrande e lambendo le frazioni di Corticella e di San Donnino di Liguria. Nel suo ultimo tratto tocca la parte sud dell'abitato di Rubiera e, dopo aver intersecato la strada provinciale 51, sfocia nel Secchia a monte della via Emilia.\nAnticamente, prima del suo allacciamento in Secchia, il suo percorso continuava nella pianura reggiana coincidendo grosso modo con quello dell'attuale Cavo Tresinaro, condotto idraulico irriguo e di scolo gestito dal Consorzio di Bonifica Emilia Centrale.\nRegime idrologico.\nIl regime del Tresinaro, come altri torrenti emiliani, presenta notevoli variazioni nella sua entit\u00e0 alternando lunghi periodi di magra o secca a piene brevi ed impetuose. Il bacino imbrifero di raccolta acque del Tresinaro \u00e8 di 206 km2 mentre la portata media si attesta intorno a 2,48 m3/s presso la foce nel Secchia.\nAffluenti.\nIl torrente riceve diversi affluenti.\nI principali sono:\nRio Dorgola (da sinistra)\nRio delle Viole (da destra)\nRio Faggiano (da sinistra)\nRio Riazzone (da destra)\nIl Canale di secchia e la botte meravigliosa.\nNel 1185 fu aperto dal comune di Reggio Emilia un canale passante per Fellegara per portare l'acqua del Secchia in citt\u00e0: il Canale di Secchia.\nCirca nel 1315, il torrente Tresinaro, che attraversava Fellegara e si andava ad impaludare a Sabbione, Roncadella e Masone, fu deviato, per andare a sfociare nel Secchia.\nIntorno alla seconda met\u00e0 del XV secolo, il duca Borso d'Este, onde evitare le continue rotture del canale sospeso che permettevano il passaggio delle acque del Secchia sopra a quelle del Tresinaro, fece costruire una sorta di botte coperta, cosiddetta \"botte del canale di Secchia\". Tale botte \u00e8 un manufatto di pietra cotta in forma di un semicerchio schiacciato, con raggio di due metri e della lunghezza di 250 metri, giace sotto il letto del torrente a poca distanza dal paese. Giovanni Andrea Banzoli la definisce \"Botte maravigliosa\".\nIl Tresinaro nella letteratura.\nIl Tresinaro fu cos\u00ec descritto da Lodovico Ricci nella sua \"Corografia dei territori di Modena, Reggio, e degli altri stati gi\u00e0 appartenenti alla casa d'Este\" del 1738 "}
{"id": "52611", "revid": "1590", "url": "https://it.wikipedia.org/wiki?curid=52611", "title": "Equazioni polinomiali", "text": ""}
{"id": "52613", "revid": "2047182", "url": "https://it.wikipedia.org/wiki?curid=52613", "title": "Acquariofilia", "text": "L'acquariofilia \u00e8 un hobby che consiste nell'allevare pesci, invertebrati e piante acquatiche in un acquario casalingo o in un laghetto da giardino.\nTipi di acquariofilia.\nGli acquari possono essere sommariamente divisi in tre categorie, l'acquario di acqua dolce, l'acquario marino e l'acquario di acqua salmastra.\nLe persone che allevano pesci sono noti con il nome di \"acquariofili\" perch\u00e9 il loro interesse non \u00e8 rivolto soltanto ai pesci. Molti di loro allestiscono vasche in cui l'attenzione \u00e8 concentrata sulle piante acquatiche piuttosto che sui pesci. Un acquario di questo tipo \u00e8 conosciuto come \"acquario olandese\", riferendosi al fatto che gli acquariofili nordeuropei furono tra i primi a progettare tali vasche. Uno dei pi\u00f9 popolari acquariofili a dedicarsi a vasche incentrate sulle piante \u00e8 il giapponese Takashi Amano. Gli acquariofili marini spesso cercano di riprodurre l'ambiente della barriera corallina servendosi di grosse quantit\u00e0 di rocce vive, ovvero pietre calcaree e porose ricoperte ed incrostate da alghe, spugne, vermi ed altri piccoli organismi marini. Pi\u00f9 tardi, quando l'acquario \u00e8 \"maturato\", aggiungono altri invertebrati di dimensioni maggiori, gamberi, granchi, ricci e molluschi, oltre ad una certa variet\u00e0 di piccoli pesci. Questo \u00e8 il cosiddetto \"acquario di barriera\".\nI laghetti da giardino sono sotto certi aspetti simili agli acquari d'acqua dolce, ma di solito sono molto pi\u00f9 grandi ed esposti alle stesse condizioni climatiche dell'ambiente in cui si trovano. Ai tropici \u00e8 possibile allevare nei laghetti anche pesci tipici di quelle zone, ma nelle aree temperate in genere si allevano specie come il pesce rosso, la Carpa koi e altri Ciprinidi.\nLe origini dell'acquariofilia.\nL'allevamento di pesci in ambienti ristretti o artificiali \u00e8 una pratica che affonda le proprie radici nella storia.\nPer migliaia di anni i pesci sono stati allevati in vasche e stagni come fonte di cibo. Nell'Europa medievale le vasche per le carpe erano una presenza quasi fissa nelle tenute di campagna e nei monasteri, in quanto fornivano un'alternativa alla carne per i giorni festivi quando quest'ultima non poteva essere consumata per motivi religiosi. Allo stesso modo in tutta l'Asia era diffusa l'abitudine di popolare le risaie con pesci d'acqua dolce commestibili come pesci gatto e Ciprinidi vari. Gli antichi Sumeri erano noti per tenere in laghetti i pesci catturati prima di consumarli come pasto. Alcuni di questi pesci, grazie alla loro colorazione particolarmente vivace o al loro buon carattere a poco a poco iniziarono ad essere considerati pi\u00f9 come animali da compagnia che come cibo e da alcune di esse hanno avuto con il tempo origine delle variet\u00e0 del tutto domestiche e artificiali, come il pesce rosso e la carpa Koi, originarie della Cina e del Giappone rispettivamente.\nSi ritiene che l'allevamento selettivo di questi animali sia iniziato pi\u00f9 di 2.000 anni fa. Esistono dipinti che risalgono all'Antico Egitto che ritraggono l'allevamento dei pesci sacri di Ossirinco in vasche rettangolari all'interno del tempio. Anche in molte altre culture si sono allevati pesci sia per ragioni pratiche che per scopi decorativi. I Cinesi iniziarono ad allevare i pesci rossi all'interno della case durante la Dinastia Song, tenendoli in grandi recipienti di ceramica.\nAllo stesso modo sono sempre stati apprezzati anche i pesci marini e molti facoltosi romani tenevano lamprede e altri pesci in vasche di acqua salata. Cicerone racconta che l'oratore Quinto Ortensio Ortalo pianse quando mor\u00ec uno dei suoi esemplari preferiti, mentre Tertulliano riporta che un certo Asinio Celere spese 8.000 sesterzi per un cefalo vivo particolarmente grosso e bello. Cicerone, piuttosto sarcasticamente, parla di questi antichi acquariofili come dei \"Piscinarii\", traducibile come \"gli alleva-pesci\".\nLa manutenzione dell'acquario.\nL'acquario ideale tende a riprodurre l'equilibrio di un ecosistema naturale nello spazio delimitato della vasca. In pratica \u00e8 virtualmente impossibile raggiungere l'equilibrio perfetto. Ad esempio, anche nel pi\u00f9 grande degli acquari \u00e8 quasi impossibile mantenere un corretto rapporto predatori - prede. Di conseguenza un acquariofilo deve intervenire dall'esterno per mantenere equilibrato l'ecosistema in miniatura della sua vasca.\nL'approssimarsi ad un effettivo equilibrio \u00e8 tanto pi\u00f9 semplice quanto pi\u00f9 sono grandi le dimensioni dell'acquario. Qualsiasi evento che disturbi il sistema allontana un acquario dal proprio equilibrio; pi\u00f9 acqua una vasca contiene e pi\u00f9 \u00e8 semplice che lo shock di sistema venga assorbito, dal momento che gli effetti dell'evento si diluiscono maggiormente. Ad esempio, la morte di un solo pesce in un acquario di una decina di litri provoca drastici cambiamenti nel sistema, mentre la morte dello stesso pesce in una vasca di 400 litri che ospita anche molti altri animali rappresenta solo un evento minore per l'equilibrio dell'acquario. Per questa ragione gli acquariofili tendono, quando possono, a preferire vasche di una certa dimensione che consentono la realizzazione di sistemi pi\u00f9 stabili e richiedono una minore manutenzione per il mantenimento dell'equilibrio\nSono diversi i cicli biogeochimici importanti per il benessere dell'acquario. L'ossigeno entra nel sistema dalla superficie dell'acqua oppure grazie all'intervento di una pompa di aerazione. L'acquario rilascia nell'aria anidride carbonica. Anche il ciclo dei fosfati ha la sua importanza, anche se talvolta viene sottovalutato. Anche zolfo, ferro e micronutrienti fanno parte del ciclo del sistema, entrando nella vasca sotto forma di cibo e uscendone come materiale di scarto. Una corretta gestione del ciclo dell'azoto, insieme ad un'adeguata alimentazione dei pesci \u00e8 generalmente sufficiente a mantenere questi cicli delle sostanze nutritive approssimativamente in equilibrio.\nLe condizioni dell'acqua.\nIl contenuto soluto \u00e8 forse l'aspetto pi\u00f9 importante dei requisiti dell'acqua, dal momento che il complesso dei solidi disciolti e gli altri componenti possono avere un impatto notevole sulla composizione chimica dell'acqua e di conseguenza sul modo in cui i vari organismi riescono ad interagire con l'ambiente che da quell'acqua \u00e8 composto. Il contenuto salino, o salinit\u00e0, \u00e8 un primo modo di classificare le condizioni dell'acqua. Un acquario pu\u00f2 contenere:\nSolo di rado vengono allestite vasche con concentrazione salina ancor maggiore per allevare organismi marini che la richiedono.\nA seconda delle sostanze disciolte presenti nell'acqua questa assume varie altre caratteristiche, da tenere in considerazione per la corretta simulazione degli ambienti naturali. Il pH dell'acqua \u00e8 la misura del grado di alcalinit\u00e0 o di acidit\u00e0 della stessa. L'acqua marina tipicamente \u00e8 alcalina, mentre il pH dell'acqua dolce pu\u00f2 essere molto variabile. La durezza dell'acqua dipende dalla quantit\u00e0 complessiva di minerali in essa disciolti: l'acqua con un elevato grado di durezza \u00e8 in genere di tipo alcalino, mentre l'acqua cosiddetta \"tenera\" tende alla neutralit\u00e0 o all'acidit\u00e0. Anche il contenuto di materiale organico presente nell'acqua e i gas disciolti hanno una certa importanza per definire le caratteristiche dell'acqua e quindi per la gestione di un acquario.\nIn genere gli acquariofili riempiono le proprie vasche con acqua di rubinetto fornita dal loro distributore locale. A causa per\u00f2 della presenza del cloro usato per disinfettare l'acqua potabile destinata al consumo umano, l'acqua di rubinetto non pu\u00f2 essere versata direttamente nell'acquario. In passato era sufficiente \"condizionare\" l'acqua lasciandola per un paio di giorni in bacinelle o altri contenitori aperti in modo che il cloro avesse il tempo di dissolversi nell'aria. Oggi invece, per disinfettare l'acqua di rubinetto si usano sempre pi\u00f9 frequentemente le clorammine, che hanno la caratteristica di essere pi\u00f9 stabili e non si separano dall'acqua celermente come il cloro. Si rende quindi necessario l'impiego di additivi specifici per rimuovere cloro e clorammine dall'acqua destinata agli acquari, detti \"biocondizionatori\". Gli acquari di acqua salmastra o marina richiedono inoltre l'aggiunta di un composto di sali e altri minerali, disponibili in commercio nei negozi specializzati.\nGli acquariofili pi\u00f9 esperti sono in grado di modificare l'acqua anche in altri modi, variandone l'alcalinit\u00e0, la durezza o il contenuto organico e gassoso, prima di introdurla nelle loro vasche. Queste operazioni si possono mettere in atto grazie ad una variet\u00e0 di additivi, come ad esempio il bicarbonato di sodio per innalzare il pH. Altri ancora filtrano o purificano l'acqua, sempre prima di aggiungerla all'acquario. per fare questa operazione esistono due procedimenti: la demineralizzazione e il processo di osmosi inversa. I grandi acquari pubblici, che hanno bisogno di grandi quantit\u00e0 d'acqua, tendono invece ad essere costruiti nei pressi di fonti naturali come fiumi, laghi e oceani per aver facile accesso ad acqua che non richieda ulteriori trattamenti.\nLa temperatura dell'acqua rappresenta il riferimento per una delle due classificazioni pi\u00f9 classiche degli acquari: acquari tropicali e acquari di acqua temperata. La maggior parte dei pesci e delle piante tollera solo limitate variazione della temperatura dell'acqua: gli acquari tropicali, con una temperatura media di circa 25\u00ba sono i pi\u00f9 diffusi. Gli acquari di acqua temperata sono invece quelli con una temperatura inferiore a quella necessaria per essere considerati tropicali. Ancor pi\u00f9 importante della temperatura in s\u00e9 \u00e8 la sua stabilit\u00e0; la maggior parte degli organismi non sono abituati a variazioni improvvise di temperatura, che possono provocare loro degli shock, farli ammalare e portarli addirittura alla morte. Negli acquari la temperatura dell'acqua viene tenuta sotto controllo grazie all'azione combinata di termometri e riscaldatori (pi\u00f9 raramente di sistemi refrigeranti).\nAnche il movimento dell'acqua pu\u00f2 essere importante per simulare con successo un ecosistema naturale. generalmente il flusso e il movimento dell'acqua viene reso grazie all'azione delle pompe di filtraggio e di aerazione.\nIl ciclo dell'azoto.\nLa corretta gestione dei rifiuti organici prodotti dagli abitanti della vasca \u00e8 una delle preoccupazioni principali dell'acquariofilo. Pesci, invertebrati, funghi ed alcuni batteri, producono scarti azotati sotto forma di ammoniaca (che in acqua acida si trasforma in ammonio) e che devono quindi essere riciclati grazie al ciclo dell'azoto. L'ammoniaca viene prodotta anche dalla decomposizione di piante e di scarti di origine animale, come le feci e altro. Se raggiungono elevate concentrazioni i rifiuti azotati diventano tossici per i pesci e gli altri abitanti dell'acquario.\nIl processo.\nUna vasca ben equilibrata contiene i microorganismi capaci di metabolizzare gli scarti degli altri abitanti dell'acquario. Questi rifiuti negli acquari vengono metabolizzati da un tipo di batteri, conosciuti come nitrificatori, del genere \"Nitrosomonas\". I batteri nitrificatori catturano l'ammoniaca dall'acqua e la metabolizzano producendo nitriti. Anche i nitriti in elevate concentrazioni risultano per\u00f2 altamente tossici per i pesci. Un altro genere di batteri, i \"Nitrospira\", trasformano i nitriti in nitrati, una sostanza meno pericolosa per gli abitanti dell'acquario. In passato si credeva che questo ruolo fosse svolto dai batteri \"Nitrobacter\", che continuano ad essere in commercio sotto forma di \"kit di partenza\" per avviare il ciclo dell'azoto in acquario. Anche se per\u00f2 teoricamente i Nitrobacter potrebbero occupare la stessa nicchia biologica dei Nitrospira, recentemente si \u00e8 scoperto che in acquari ben avviati non sono presenti in quantit\u00e0 significative, mentre sono abbondanti i Nitrospira.\nOltre ai batteri anche le piante acquatiche eliminano rifiuti azotati metabolizzando ammoniaca e nitrati, rimuovendoli dall'acqua e impiegandoli per aumentare la propria biomassa. Tuttavia l'eliminazione \u00e8 solo temporanea in quanto le piante restituiscono l'azoto all'acqua quando le foglie vecchie muoiono e si decompongono.\nIl mantenimento del ciclo dell'azoto.\nAnche se per semplicit\u00e0 gli appassionati chiamano il processo in precedenza descritto \"ciclo dell'azoto\", in realt\u00e0 questo \u00e8 solo una parte del vero ciclo: l'azoto viene infatti aggiunto al sistema dall'esterno (solitamente tramite il cibo che viene fornito agli abitanti della vasca) e i nitrati si accumulano nell'acqua alla fine del processo o vanno a far parte della biomassa delle piante. Questo accumulo di nitrati negli acquari domestici richiede che l'acquariofilo sostituisca l'acqua quando \u00e8 troppo ricca di nitrati oppure rimuova parte delle piante che se ne sono servite.\nGli acquari domestici, in condizioni normali, spesso non hanno una popolazione di batteri sufficiente a trattare tutto l'azoto prodotto dai rifiuti dei loro abitanti. la soluzione del problema \u00e8 spesso affidata a due sistemi di filtraggio: i filtri a carbone attivo assorbono dall'acqua i composti dell'azoto e altre tossine, mentre i filtri biologici ospitano dei materiali appositamente progettati per favorire l'insediamento degli utili batteri. Il carbone attivo e gli altri materiali, come resine che assorbono ammoniaca, smette di funzionare quando le sue porosit\u00e0 sono piene e deve essere quindi sostituito con regolarit\u00e0.\nGli acquari di nuovo allestimento spesso presentano problemi legati al ciclo dell'azoto, dovuti alla scarsit\u00e0 di batteri presenti, noti con il nomignolo di \"Sindrome della vasca nuova\". Di conseguenza, le nuove vasche devono essere lasciate per un certo periodo a \"maturare\" prima di immettervi i pesci. Esistono fondamentalmente tre tipi di approccio da parte degli acquariofili per questo problema: il \"ciclo senza pesci\", il \"ciclo silenzioso\" e la \"crescita lenta\".\nNel ciclo senza pesci non vengono immessi pesci nella vasca, mentre invece si aggiungono piccoli quantitativi di ammoniaca alla vasca per nutrire i batteri che si vuole far insediare. Durante il processo si monitorano le concentrazioni di ammoniaca, nitriti e nitrati per controllare i progressi fatti fino al raggiungimento della situazione desiderata.\nIl ciclo silenzioso consiste essenzialmente nel popolare la vasca di piante a crescita rapida, contando su di loro per assorbire l'azoto finch\u00e9 la popolazione batterica si sviluppa.\nLa crescita lenta, che \u00e8 il metodo pi\u00f9 usato, consiste nello scaglionare l'immissione di pesci della vasca in un periodo di 6 - 8 settimane, concedendo cos\u00ec alle colonie di batteri il tempo di crescere e stabilizzarsi prima di iniziare a riciclare le deiezioni dei pesci.\nLa maggiore concentrazione batterica in un acquario si trova all'interno del filtro; un filtraggio efficiente \u00e8 essenziale per il funzionamento della vasca. Talvolta una pulizia del filtro troppo invasiva pu\u00f2 disturbare seriamente l'equilibrio biologico di un acquario. La soluzione migliore per eliminare l'eccesso di materiale organico \u00e8 quindi sciacquare gli elementi meccanici del filtro in una bacinella servendosi dell'acqua dell'acquario, preservando in questo modo la popolazione batterica. Un'altra soluzione pu\u00f2 essere quella di pulire solo met\u00e0 del materiale alla volta.\nIl carico biologico.\nCon \"carico biologico\" si intende la misura dello sforzo a cui gli abitanti di un acquario sottopongono il suo ecosistema per accoglierli. Vasche con un carico biologico elevato sono acquari con un equilibrio complicato da raggiungere che pu\u00f2 essere facilmente alterato.\nCalcolare la capacit\u00e0 biologica di un acquario.\nUn acquario pu\u00f2 ospitare un determinato numero massimo di pesci\nTra i fattori da tenere in considerazione per determinarlo c'\u00e8 la disponibilit\u00e0 di ossigeno nell'acqua e la velocit\u00e0 con cui il filtro \u00e8 in grado di trattare i materiali di scarto. Gli acquariofili hanno elaborato un certo numero di regole empiriche per riuscire a fare una stima accettabile del numero di pesci che possono essere inseriti in un determinato acquario; gli esempi che seguono si riferiscono al caso di piccoli pesci d'acqua dolce, in quanto gli animali di dimensioni maggiori e la maggior parte di quelli d'acqua marina richiedono una disponibilit\u00e0 di spazio maggiore. Un acquario pu\u00f2 quindi contenere:\nGli acquariofili esperti mettono in guardia nei confronti di un'applicazione troppo rigida di queste regole, perch\u00e9 non considerano altri importanti fattori, come il tasso di crescita dei pesci, il loro livello di attivit\u00e0, la loro territorialit\u00e0, il loro comportamento sociale e cos\u00ec via.\nIl metodo migliore per determinare la capacit\u00e0 dell'acquario \u00e8 procedere ad aggiungere i pesci con calma, controllando ogni volta la qualit\u00e0 dell'acqua, procedendo essenzialmente per tentativi correggendo gli errori.\nFattori che influiscono sulla capacit\u00e0 biologica.\nAnche se il metodo convenzionale di calcolo della capacit\u00e0 di sopportazione di carico biologico da parte di una vasca si basa semplicemente sul rapporto tra la sua capacit\u00e0 e la lunghezza dei pesci, esistono altre variabili da tenere in considerazione. Una di questa \u00e8 la differenza tra pesce e pesce. I pesci di minori dimensioni consumano pi\u00f9 ossigeno per grammo di peso corporeo rispetto ai pesci pi\u00f9 grandi. Gli Anabantidi, avendo la capacit\u00e0 di respirare ossigeno direttamente dall'atmosfera, richiedono una superficie della vasca maggiore, inoltre alcuni di questi pesci sono territoriali e non apprezzano l'affollamento. I barbi, per fare un altro esempio, pesci molto vivaci e attivi, a parit\u00e0 di dimensioni hanno bisogno di pi\u00f9 spazio rispetto ai pi\u00f9 tranquilli Tetra. Sono indicati col termine di hardy fish quelle variata' di pesci che hanno sviluppato una buona resistenza alle variabili ambientali.\nLo scambio di ossigeno tra aria e acqua sulla superficie \u00e8 molto importante e di conseguenza lo \u00e8 la superficie dell'acquario. Alcuni acquariofili arrivano a sostenere che un acquario profondo e con un maggior volume d'acqua non pu\u00f2 contenere pi\u00f9 pesci di quanti ne tenga uno meno profondo ma con la stessa superficie. La capacit\u00e0 pu\u00f2 essere incrementata dal movimento della superficie e dalla circolazione dell'acqua, oltre che con un'aerazione artificiale, che non solo pu\u00f2 migliorare lo scambio dell'ossigeno ma facilita anche la decomposizione dei materiali di scarto.\nAnche la presenza di materiali di scarto rappresenta una delle variabili in gioco. La decomposizione \u00e8 un processo che consuma ossigeno, quindi quanto pi\u00f9 materiale che va in decomposizione c'\u00e8 minore \u00e8 la quantit\u00e0 di ossigeno a disposizione. L'ossigeno si scioglie meno facilmente con l'aumentare della temperatura; si tratta per l'acquariofilo di una lama a doppio taglio, perch\u00e9 l'innalzarsi della temperatura rende pi\u00f9 attivi i pesci che a loro volta quindi consumano pi\u00f9 ossigeno. Lo stress del sistema dovuto ai cambiamenti di temperatura \u00e8 un problema maggiore negli acquari di acqua temperata, in quanto la temperatura pu\u00f2 alzarsi improvvisamente nelle giornate pi\u00f9 calde.\nDi fondamentale importanza per\u00f2 \u00e8 il filtro. Un buon filtro di moderna concezione dovrebbe essere in grado di eliminare virtualmente tutte le sostanze inquinanti disciolte nell'acqua e tutto il particellato organico sospeso. Questo risultato viene realizzato mediante cinque azioni fondamentali: filtraggio meccanico (particellato in sospensione), biologico aerobico (nitrificazione ed eliminazione di ammoniaca e nitriti), filtraggio biologico anaerobico (eliminazione nitriti, fosfati ed altri inquinanti ossidati), adsorbente mediante carboni o zeoliti (eliminazione coloranti e varie sostanze organiche anche aromatiche), chimica mediante resine (eliminazione selettiva di soluti polari). Utilizzando un filtro di elevate performance si riesce a ridurre la necessit\u00e0 di cambi d'acqua garantendo nel contempo condizioni ideali e stabili di vita a fauna e flora ospitata (Zupo, 2011).\nL'industria dell'acquariofilia.\nL'hobby dell'acquariofilia rappresenta un'industria che fattura complessivamente molti milioni di euro: gli Stati Uniti rappresentano il mercato pi\u00f9 importante, seguiti dall'Europa e dal Giappone.\nQuasi l'80% dei pesci ornamentali d'importazione proviene dal Sud-est asiatico e dal Giappone. Le prime cinque nazioni esportatrici sono Singapore, Thailandia, Filippine, Hong Kong e Indonesia. Il Sudamerica \u00e8 la seconda regione di provenienza dai pesci ed esporta per il 14% annuo complessivo del mercato. I principali paesi produttori della zona sono Colombia, Brasile e Per\u00f9. Il resto dei pesci ornamentali d'importazione proviene dalle restanti regioni del mondo.\nUn tempo i pesci e le piante da acquario venivano raccolti nei loro habitat naturali e trasportati (in genere via nave) verso i porti statunitensi ed europei. Il commercio di pesci, piante ed invertebrati catturati in natura continua tuttora e in diversi paesi in via di sviluppo la cattura delle specie da acquario, soprattutto quelli la cui riproduzione in cattivit\u00e0 non \u00e8 ancora stata ottenuta, rappresenta la principale fonte di reddito per gli abitanti di alcune zone.\nLa riproduzione dei pesci.\nLa riproduzione in acquario dei pesci rappresenta per molti acquariofili una sfida ricca di attrattive. Anche se alcune specie si riproducono tranquillamente anche in vasche di comunit\u00e0, la maggior parte richiede condizioni particolari per riprodursi. La maggior parte dei pesci depone uova, gli avannotti che ne escono sono molto piccoli e necessitano di cibo vivo di piccolissime dimensioni o di adeguati sostituti. Un certo numero di pesci da acquario sono invece ovovivipari e partoriscono un certo numero di piccoli di dimensioni maggiori che in genere sono gi\u00e0 in grado di nutrirsi di mangimi artificiali.\nIl benessere degli animali.\nUn acquario correttamente gestito e mantenuto permette ad alcune specie di pesci di riprodursi con successo anche in cattivit\u00e0 e in generale garantisce agli animali una durata di vita paragonabile a quella che avrebbero in natura. Gli acquariofili inesperti spesso inseriscono nelle proprie vasche troppi pesci, o li introducono in un nuovo acquario non ancora condizionato, con il risultato che la maggior parte degli animali inseriti si ammala e muore. Per questo l'acquariofilia gode di una cattiva fama presso alcuni gruppi di animalisti come la PETA, i quali sostengono che i pesci da acquario siano trattati come una sorta di giocattolo a buon mercato e semplicemente rimpiazzati quando muoiono, in particolare secondo il loro giudizio i pesci rossi e i pesci combattenti vengono spesso tenuti in recipienti o acquari davvero troppo piccoli in rapporto ai loro bisogni.\nIn Italia la pressione animalista ha convinto molte amministrazioni pubbliche, a diversi livelli, a emanare norme con indicazioni o obblighi da seguire sul mantenimento dei pesci, fra queste, l'unica contenente indicazioni scritte facendo riferimento ad una consulenza di biologici e veterinari \u00e8 quella della Regione Emilia-Romagna, che riguardo alla densit\u00e0 di popolazione riporta: \"indicativamente si pu\u00f2 indicare la seguente regola di massima: per ogni cm di lunghezza (dalla bocca fino al termine della pinna caudale) delle specie di pesci che da adulti non raggiungono i 5 cm si deve calcolare almeno 1 litro d\u2019acqua/cm; per ogni cm di lunghezza delle specie di pesci che da adulti superano i 5 cm si devono calcolare almeno 2 litri d\u2019acqua/cm; in ogni caso la lunghezza massima di una specie non deve superare il 10% della lunghezza della vasca in cui viene ospitata\".\nAllo stesso modo viene anche criticata la tradizione, diffusa in fiere e luna park di tutto il mondo, di premiare con un pesce rosso i vincitori di giochi di abilit\u00e0, la campagna contro tale pratica ha portato a dichiararla illegale in Gran Bretagna nel 2004 ed anche in Italia \u00e8 stata vietata da alcuni regolamenti comunali e regionali."}
{"id": "52622", "revid": "1226", "url": "https://it.wikipedia.org/wiki?curid=52622", "title": "Domicile conjugal", "text": ""}
{"id": "52623", "revid": "20768", "url": "https://it.wikipedia.org/wiki?curid=52623", "title": "Lapo Gianni", "text": "Biografia.\nAppartenne al gruppo fiorentino del Dolce stil novo e, in base ad atti storici articolati in un trentennio a cavallo fra Duecento e Trecento, risulta svolgesse molto probabilmente un'attivit\u00e0 da notaio (viene spesso identificato con l'appellativo di \"notaio Ser Lapo\", figlio di Giovanni Ricevuti, da cui il presunto cognome \"Gianni\").\nLe sue composizioni - a detta dei critici - si distinguono per una particolare leggerezza e originalit\u00e0.\n\u00c8 ricordato - oltre che per i suoi diciassette componimenti giunti ai nostri giorni (undici ballate, tre canzoni, due stanze isolate di canzone e un sonetto doppio caudato) - per essere stato citato da Dante (del quale fu amico assieme a Guido Cavalcanti) nel celebre sonetto delle \"Rime\" che inizia con il verso , e in \"Amore e monna Lagia\" (oltre che nel sonetto di Guido Cavalcanti \"Se vedi Amore e Dante, un sospiro\"). Nel \"De vulgari eloquentia\" (I 13 3), viene inoltre annoverato, assieme a Dante stesso, a Guido Cavalcanti e a Cino da Pistoia, tra i poeti che raggiunsero la \"vulgaris excellentiam\"."}
{"id": "52624", "revid": "36426", "url": "https://it.wikipedia.org/wiki?curid=52624", "title": "Guazzo", "text": "Il guazzo, noto anche nella forma francese gouache, \u00e8 un tipo di colore a tempera reso pi\u00f9 pesante e opaco con l'aggiunta di un pigmento bianco (per esempio biacca o gesso) mescolato con la gomma arabica (un tempo era preferita la gomma adragante). Il risultato \u00e8 appunto un colore pi\u00f9 coprente e pi\u00f9 opaco rispetto al normale colore a tempera.\nIl termine pu\u00f2 anche indicare sia la tecnica di pittura che i dipinti eseguiti con questo tipo di colore.\nEtimologia.\n\"Guazzo\" deriva dal latino volgare *\"aquatia\", astratto di \"aqu\u0101tus\" oppure da \"aqu\u0101tio\", \"-onis\" \"provvisto di acqua\", incrociatosi forse con \"guado\" (dal latino \"vadum\", incrociato con il franco *\"wad\").\nStoria.\nSi diffuse in Francia nel XVIII secolo, anche se di origine pi\u00f9 antica essendo gi\u00e0 in uso nell'Europa del XVI secolo, ed era utilizzato soprattutto per i bozzetti preparatori dei lavori a olio. Il guazzo infatti, visto ad una certa distanza, somiglia alla pittura a olio e asciugandosi prende un tono perlaceo per il bianco che contiene. Nel XIX secolo si diffuse maggiormente per via dell'impiego nella produzione dei cartelloni pubblicitari. \nTecnica.\nCon il guazzo \u00e8 difficile trovare la giusta tonalit\u00e0 perch\u00e9, quando si asciuga, i colori subiscono variazioni sensibili (in genere le sfumature scure tendono a diventare pi\u00f9 chiare e quelle chiare a scurirsi); le difficolt\u00e0 si accentuano ulteriormente se il lavoro viene eseguito in pi\u00f9 riprese. Un altro problema \u00e8 il rischio della microfessurazione se il pigmento viene steso in strati troppo spessi; l'inconveniente pu\u00f2 essere alleviato usando mezzi di ispessimento come l'acquapasto. Pu\u00f2 risultare invece molto efficace se applicato alla carta colorata, come per esempio nelle opere di William Turner.\nIl guazzo \u00e8 il primo tipo di colore ed ancora il pi\u00f9 utilizzato per la produzione di decalcomanie e per le scenografie."}
{"id": "52625", "revid": "2225", "url": "https://it.wikipedia.org/wiki?curid=52625", "title": "A better tomorrow 3", "text": ""}
{"id": "52626", "revid": "1305772", "url": "https://it.wikipedia.org/wiki?curid=52626", "title": "Ginevra (disambigua)", "text": ""}
{"id": "52627", "revid": "297059", "url": "https://it.wikipedia.org/wiki?curid=52627", "title": "Patristica", "text": "Con filosofia patristica (dal latino \"pater, patris\", \"padre\") si intende la filosofia cristiana dei primi secoli, elaborata dai Padri della Chiesa e dagli scrittori ecclesiastici. Dopo il periodo dell'Apologetica, che aveva visto gli scrittori cristiani impegnati nella difesa della loro religione dalle tesi morali e filosofiche ad essa contrarie, si giunge alla concessione ai cristiani della libert\u00e0 di culto con l'editto di Milano (313): non \u00e8 pi\u00f9 necessario difendere la dottrina cristiana. Gli scrittori cristiani hanno cos\u00ec la possibilit\u00e0 di impegnarsi nell'evangelizzazione della religione e nell'indagine dei testi sacri (Esegesi). \nCostoro si rendono tuttavia consapevoli della sopravvivenza dei modelli ereditati dalla cultura pagana: si sentono perci\u00f2 in dovere di fare i conti con il fascino che la filosofia, la retorica e la letteratura antiche continuano ad esercitare. Da qui la ricerca di un possibile dialogo (spesso sull'esempio di Origene): da un lato si cerca di interpretare il Cristianesimo mediante concetti ripresi dalla filosofia greca, dall'altro si riconduce il significato di questa alla nuova religione.\nDescrizione.\nLa Patristica si divide generalmente in tre periodi:\nLa Patristica maggiore orientale svolse un lavoro di esegesi scritturale secondo due direttive:\nLa Patristica maggiore occidentale \u00e8 rappresentata da quattro Padri: Sant'Ambrogio, san Girolamo e Sant'Agostino, vissuti fra IV e V secolo, e san Gregorio Magno, vissuto fra VI e VII secolo. \nLa Patristica minore \u00e8 costituita dagli apologisti, difensori della fede cristiana contro ebrei, pagani ed eretici. Si pu\u00f2 dividere in due gruppi:\nEredit\u00e0.\nL'eredit\u00e0 della Patristica fu raccolta dalla Scolastica. La \"Catena aurea\" di san Tommaso d'Aquino arriv\u00f2 a citare 22 autori latini e 57 autori greci, molti dei quali all'epoca ancora sconosciuti in Occidente, raccogliendo una qualit\u00e0 e quantit\u00e0 di testi non latini senza precedenti nell'Alto Medioevo. \nNel XIX secolo, Jacques Paul Migne raccolse nella \"Patrologia Latina\" e nella \"Patrologia Graeca\" tutti i testi cristiani pubblicati fino al XII secolo incluso. Il relativo contenuto \u00e8 stato trasferito nel sito web \"documentacatholicaomnia.eu\", liberamente consultabile."}
{"id": "52628", "revid": "287204", "url": "https://it.wikipedia.org/wiki?curid=52628", "title": "Acquario", "text": ""}
{"id": "52632", "revid": "1543377", "url": "https://it.wikipedia.org/wiki?curid=52632", "title": "Meta Content Framework", "text": "Meta Content Framework (MCF) era una serie di specifiche che definivano come dei metadati dovessero organizzare le informazioni riguardanti un sito web o altri dati. MCF \u00e8 stato sviluppato da Ramanathan V. Guha per Apple (1995-1997). Quando il progetto di ricerca \u00e8 stato dismesso, Guha ha abbandonato Apple \u00e8 si \u00e8 trasferito da Netscape, dove ha adattato MCF per un utilizzo con XML. Dal suo lavoro \u00e8 nato Resource Description Framework (RDF).\nUna applicazione che utilizza MCF \u00e8 HotSauce. Anche questa applicazione \u00e8 stata sviluppata da Ruha per Apple. L'applicazione si preoccupava di generare una rappresentazione 3D di un sito web (rappresentava la tabella dei contenuti, quindi le pagine con i link e non i contenuti) utilizzando la descrizione MCF.\nL'idea di sfruttare i metadati \u00e8 stata ripresa poi con l'uscita di Mac OS X Tiger che include Spotlight, un sistema di ricerca che sfrutta appunto questi dati per cercare fra i file."}
{"id": "52634", "revid": "1543377", "url": "https://it.wikipedia.org/wiki?curid=52634", "title": "HotSauce", "text": "HotSauce (nome in codice Project X) \u00e8 un programma sviluppato da Apple come semplice dimostrazione delle potenzialit\u00e0 della tecnologia Meta Content Framework. HotSauce genera una rappresentazione tridimensionale di una serie di dati utilizzando le informazioni contenute in un file MCF. Il file MCF pu\u00f2 definire delle relazioni, infatti pu\u00f2 essere utilizzato per mostrare il contenuto di un hard disk o i link di un sito web. Apple present\u00f2 una versione beta di HotSauce. HotSauce era disponibile sia come plug-in per web browser funzionanti su Mac OS o Microsoft Windows, sia come applicazione autonoma, funzionante indipendentemente dal web browser.\nL'applicazione HotSauce era utilizzata per \"navigare\" nel contenuto del hard disk.\nHotSauce non \u00e8 mai stato distribuito in modo ufficiale mentre MCF venne utilizzato da alcuni siti web sebbene pochi utenti abbiano effettivamente navigato nello spazio tridimensionale. Il progetto HotSauce venne abbandonato nel 1997 appena Steve Jobs fece ritorno all'Apple."}
{"id": "52637", "revid": "1632387", "url": "https://it.wikipedia.org/wiki?curid=52637", "title": "Djoser", "text": "\u00c8 anche conosciuto con i nomi ellenizzati di Tosorthros, in Manetone, e Sesorthos, in Eusebio. \u00c8 comunemente considerato il fondatore dell'Antico Regno (ca. 2680 - 2180 a.C.). Era figlio del faraone Khasekhemui, ultimo sovrano della II dinastia, e della regina Nimaathap, ma non \u00e8 chiaro se ne fu o meno il diretto successore. Varie liste reali d'epoca ramesside registrano un faraone di nome Nebka prima di Djoser, ma vi sono numerose difficolt\u00e0 nell'identificare tale Nebka con un preciso personaggio storico, motivo per cui vari egittologi mettono in discussione la tradizionale sequenza di tali re.\nIdentit\u00e0.\nLa famosa statua di Djoser in calcare dipinto, oggi al Museo egizio del Cairo, \u00e8 probabilmente la pi\u00f9 antica statua a grandezza naturale di un faraone mai realizzata, e anche la prima del genere in un contesto funerario. Nel sito di Saqqara dove fu rinvenuta se ne trova, oggi, una copia in gesso. Tale statua fu rinvenuta durante una campagna di scavi del Servizio delle Antichit\u00e0 nella stagione 1924-1925.\nNelle iscrizioni a lui coeve, Djoser \u00e8 sempre chiamato Netjerykhet, che significa \"Divino nel corpo\". Fonti successive, fra cui un riferimento alle sue costruzioni risalente al Nuovo Regno, hanno confermato che Djoser e Netjerykhet sono la stessa persona. Il nome Djoser cominci\u00f2 a essere scritto solo durante la XII dinastia (1991 a.C. - 1802 a.C.).\nBench\u00e9 lo storico e sacerdote d'epoca tolemaica Manetone, nei suoi \"Aegyptiaca\", ponga un certo \"Necherophes\" come primo faraone della III dinastia, e il Papiro dei Re (o \"Lista reale di Torino\") l'enigmatico Nebka, oggi gli egittologi tendono ad attribuire a Djoser tale posizione, notando che l'ordine di alcuni predecessori di Cheope menzionati nel Papiro Westcar porta a credere che Nebka avrebbe regnato tra Djoser e Huni (2650 a.C. - 2630 a.C.?), non prima di Djoser. Pi\u00f9 significativamente, l'egittologo inglese Toby Wilkinson ha dimostrato che i sigilli rinvenuti all'ingresso della tomba di Khasekhemui, ad Abido, menzionano solo Djoser e mai Nebka: ci\u00f2 supporta la tesi che sarebbe stato Djoser a presiedere ai riti funebri di Khasekhemui e a succedergli.\nFamiglia.\nPoich\u00e9 la regina Nimaathap, sposa di Khasekhemui, ultimo faraone della II dinastia, \u00e8 menzionata sul sigillo di una giara appartenente a Khasekhemui, con il titolo di \"Madre dei figli del re\", alcuni studiosi ritengono che fosse la madre di Djoser, e che di conseguenza Khasekhemui fosse il padre di Djoser. Tale conclusione sarebbe suffragata da un altro sigillo, risalente al regno di Djoser, che appella Nimaathap \"Madre del re delle Due Terre\". Il suo culto postumo era ancora vivo ai tempi del faraone Snefru (2613 a.C. - 2589 a.C.).\nHetephernebti (o Hotephirnebty) \u00e8 identificata come una delle spose di Djoser su una serie di stele di confine nel recinto della piramide a gradoni (oggi dislocate in vari musei) e su frammenti di rilievi provenienti da Ermopoli, oggi al Museo Egizio di Torino.\nInetkaues (o Intkaes) \u00e8 la sua unica figlia nota per nome. Esistono tracce di una terza donna appartenente al nucleo famigliare di Djoser, ma il suo nome \u00e8 andato perduto. Non \u00e8 invece del tutto chiaro il rapporto fra Djoser e il suo successore Sekhemkhet.\nRegno.\nLunghezza del regno.\nManetone scrisse che Djoser ebbe un regno di 29 anni, mentre il Papiro dei Re gli attribuisce 19 anni di regno. A causa delle sue numerose imprese architettoniche, soprattutto a Saqqara, alcuni studiosi ritengono che debba aver regnato per almeno tre decenni. La datazione di Manetone sembra la pi\u00f9 accurata, stando all'analisi e alla ricostruzione degli Annali Reali compiuta da Toby Wilkinson. Wilkinson ricostruisce gli Annali attribuendo a Djoser 28 anni (completi o da compiere) di regno, notando che la conta del bestiame indicata nel quinto registro della Pietra di Palermo e nel quinto registro del frammento n\u00b01 degli Annali Reali segnalano, come estremi del suo regno, rispettivamente gli anni 1-5 e gli anni 19-28.\nAttivit\u00e0 politica.\nDjoser dispose varie spedizioni militari nella penisola del Sinai, tramite le quali sottomise la popolazioni locali. Altre spedizioni furono indirizzate alle miniere di turchese e rame del Sinai, e sono note grazie alle iscrizioni rinvenute in tale deserto: alcune raffigurano l'esilio del dio Seth accanto ai simboli di Horus (motivo iconografico gi\u00e0 comune ai tempi di Khasekhemui). L'importanza del Sinai consisteva nel suo essere il punto di collegamento tra l'Egitto e l'Asia.\nIl pi\u00f9 importante monumento del regno di Djoser \u00e8 la piramide a gradoni, la pi\u00f9 antica piramide egizia, nata dall'intuizione di edificare pi\u00f9 mastabe una sopra l'altra. La sua forma costitu\u00ec il modello di tutte le altre piramidi dell'Antico Regno. Oltre due millenni dopo, Manetone menzion\u00f2 il notevole progresso nell'architettura raggiunto durante il suo regno, affermando che \"Tosorthros\" scopr\u00ec come edificare utilizzando pietre tagliate, cio\u00e8 conci, assimilandolo inoltre all'eroe e dio greco della medicina Asclepio e attribuendogli alcune innovazioni nel campo della scrittura:\nAlcuni egittologi ritengono che Manetone si riferisse, o intendesse riferirsi, a Imhotep, il famoso sacerdote, architetto e ingegnere, ministro di Djoser, che progett\u00f2 la piramide a gradoni (successivamente deificato e identificato con il dio greco Asclepio).\nAlcuni rilievi frammentari provenienti da Eliopoli e Gebelein menzionano Djoser, suggerendo che avrebbe commissionati costruzioni in quelle citt\u00e0; potrebbe inoltre aver fissato il confine meridionale dell'Egitto alla Prima cateratta del Nilo. Un'epigrafe dell'isola di Sehel, nota come Stele della carestia, che asserisce di risalire al regno di questo faraone, sarebbe stata creata in realt\u00e0 in epoca tolemaica, probabilmente sotto Tolomeo V (205 a.C. - 180 a.C.): racconta di come Djoser ricostru\u00ec il tempio di Khnum sull'isola Elefantina, alla Prima cateratta, donandogli il territorio compreso fra Assuan e Takompso e ponendo fine, in questo modo, a una carestia che durava ormai da 7 anni. Alcuni studiosi reputano che si tratti della semplice trascrizione di una leggenda pi\u00f9 antica, altri di una frode attuata dai sacerdoti del tempio di Khnum. In ogni caso, la stele mostra la fama di Djoser pi\u00f9 di duemila anni dopo la sua morte.\nBench\u00e9 abbia iniziato l'edificazione di una tomba ad Abido, nell'Alto Egitto (mai conclusa), fra quelle dei suoi predecessori, Djoser fu sepolto nella sua piramide a Saqqara, nel Basso Egitto. Suo padre Khesekhmeui fu l'ultimo faraone a essere sepolto ad Abido, segno che il graduale spostamento del potere in una capitale pi\u00f9 a nord fu completato durante il regno di Djoser.\nDjoser e Imhotep.\nUno dei pi\u00f9 famosi contemporanei di Djoser fu il suo visir Imhotep, \"Capo del Cantiere navale del re\" e \"Ispettore di tutte le Opere in pietra\". Imhotep presiedette alla costruzione delle piramidi di Djoser e Sekhemkhet. \u00c8 possibile che Imhotep compaia nel celebre Papiro Westcar, e precisamente nel racconto chiamato \"Cheope e il mago\". Ma, essendo lacunosa la parte iniziale del papiro, il suo nome risulta mancante. Un papiro proveniente dall'antico tempio egizio di Tebtunis, risalente al II secolo a.C., riporta in scrittura demotica una narrazione su Djoser e Imhotep. Ai tempi di Djoser, Imhotep ebbe un'importanza e una fama tali da venire menzionato sulle statue del faraone nella necropoli di Saqqara.\nTomba.\nDjoser fu inumato nella sua famosa Piramide a gradoni a Saqqara. La sua tomba fu originariamente progettata come una grande mastaba tradizionale d'area quasi quadrata, a cui furono sovrapposte per\u00f2 altre cinque mastabe, sempre pi\u00f9 piccole. Nacque cos\u00ec la prima piramide egizia a gradoni. Imhotep, sacerdote, visir, matematico, ingegnere, architetto, supervision\u00f2 e diresse i lavori.\nLa piramide.\nLa Piramide a gradoni \u00e8 in pietra calcarea. \u00c8 massiccia e contiene solo uno stretto corridoio che porta nel cuore della costruzione, fino a una camera poco elaborata, dove era celato l'ingresso al pozzo sepolcrale, e successivamente riempita di massi e detriti (dopo l'inumazione del faraone, non aveva pi\u00f9 alcuna utilit\u00e0). La piramide era originariamente alta 62 metri e misurava alla base 125 X 109 metri. Esternamente, era ricoperta di calcare bianco finemente levigato.\nLa struttura sotterranea.\nSotto la Piramide a gradoni si trova un labirinto di corridoi, camere e gallerie, per un totale di 7 chilometri di lunghezza, collegati a un pozzo centrale largo 7 metri e profondo 28. La camera sepolcrale, rivestita di granito, si trova al centro di questi ultimi ambienti: un pozzo profondo 28 metri, la cui entrata fu ostruita con un masso pesante 3,5 tonnellate, conduce direttamente dall'esterno alla sepoltura di Djoser. Il dedalo di ambienti al di sotto della piramide annovera quattro gallerie-magazzino, accuratamente orientate verso i quattro punti cardinali. La galleria orientale \u00e8 decorata con tre rilievi raffiguranti Djoser durante la celebrazione giubilare dell'Heb-Sed; intorno alle rappresentazioni, le pareti sono coperte di piastrelle in faience azzurrognola. Si ritiene che intendessero imitare stuoie di canna, forse in riferimento alle acque sotterranee dell'Amduat, cio\u00e8 del mondo dei morti egizio.\nNella parte orientale della piramide, molto vicino alle camere in faience, undici pozzi sepolcrali scendono per 30-32 metri, per poi deviare verso occidente. I pozzi I-V furono utilizzati come sepolture per membri della famiglia reale, i pozzi VI-XI erano cenotafi per gli antenati di Djoser, ossia i suoi predecessori della I e II dinastia, contenendone inoltre vari corredi funerari; vi furono rinvenuti pi\u00f9 di 40'000 vasi e ciotole ricavati da ogni genere di pietre semipreziose. Sul vasellame compaiono i nomi di faraoni come Den e Semerkhet (I dinastia), Ninetjer e Sekhemieb (II dinastia). Si ritiene comunemente che Djoser abbia restaurato tombe originarie dei suoi predecessori per poi sigillarne i corredi funebri nelle gallerie nel tentativo di preservarli dalle razzie."}
{"id": "52641", "revid": "182396", "url": "https://it.wikipedia.org/wiki?curid=52641", "title": "Spedizione germanica di Marco Aurelio", "text": ""}
{"id": "52646", "revid": "339392", "url": "https://it.wikipedia.org/wiki?curid=52646", "title": "Universit\u00e0 La Sapienza", "text": ""}
{"id": "52647", "revid": "124897106", "url": "https://it.wikipedia.org/wiki?curid=52647", "title": "Guido", "text": "Origine e diffusione.\nDeriva dal nome germanico \"Wido\" o \"Wito\", di tradizione longobarda e francone, che originariamente costituiva un ipocoristico di altri nomi, come Guidobaldo e Guidalberto, composti da *\"widu\"- (\"legno\", \"bosco\") oppure da *\"wida\"- (\"ampio\", \"disteso\", \"lontano\"), due elementi che \u00e8 peraltro difficile districare nell'onomastica germanica. Alcune fonti propongono invece una connessione al franco \"witan\" (\"mostrare la via\", la stessa radice di \"guidare\"). Gi\u00e0 anticamente, \"Wido\" si confuse con il latino \"Vitus\" (oggi Vito), tanto che in molte lingue i due nomi di fatto sono equivalenti.\nSostenuto dal culto di vari santi, in Italia il nome \u00e8 diffuso in tutta la penisola nella forma base, ma gli alterati e i composti sono pi\u00f9 frequenti in Toscana e, sporadicamente, nel Settentrione. La forma francese, \"Guy\", venne portata in Inghilterra dai normanni ed era piuttosto comune prima che il rivoluzionario Guy Fawkes tentasse di far saltare in aria il Parlamento inglese nel 1605; fu poi ripresa nel XIX secolo, in parte grazie ai personaggi che lo portavano nei romanzi \"Guy Mannering\" (di sir Walter Scott, 1815) e \"The Heir of Redclyffe\" (di Charlotte Mary Yonge, 1854).\nIn alcune aree degli Stati Uniti il nome Guido ha assunto una connotazione dispregiativa, variata nel corso del tempo ma legata ad una forma di pregiudizio contro gli italiani.\nOnomastico.\nL'onomastico si pu\u00f2 festeggiare in memoria di numerosi santi e beati, alle date seguenti:"}
{"id": "52650", "revid": "287204", "url": "https://it.wikipedia.org/wiki?curid=52650", "title": "Next", "text": ""}
{"id": "52652", "revid": "287204", "url": "https://it.wikipedia.org/wiki?curid=52652", "title": "Francois Truffaut", "text": ""}
{"id": "52656", "revid": "1543377", "url": "https://it.wikipedia.org/wiki?curid=52656", "title": "Tube Alloys", "text": "Tube Alloys era un criptonimo usato durante la seconda guerra mondiale per indicare le armi nucleari, in un'epoca in cui la semplice possibilit\u00e0 di ottenere un'arma nucleare era tenuta a un livello di segretezza cos\u00ec alto che vi veniva fatto riferimento con un criptonimo anche nelle pi\u00f9 alte sfere del governo statunitense. L'utilizzo pi\u00f9 noto del termine fu fatto in una sezione dell'Accordo di Qu\u00e9bec, tra Franklin D. Roosevelt e Winston Churchill, del 19 agosto 1943, formalmente intitolato \"Articoli di accordo governanti la collaborazione tra le autorit\u00e0 degli U.S.A. e del Regno Unito, sulla questione dei Tube Alloys\".\n\u00c8 anche il nome informale usato per il progetto atomico britannico, condotto in collaborazione col Canada durante la seconda guerra mondiale, che alla fine fu integrato nel Progetto Manhattan statunitense.\nPi\u00f9 avanti, nel corso della guerra, \"tube alloy\" fin\u00ec per riferirsi nello specifico all'elemento sintetico plutonio, la cui semplice esistenza fu tenuta segreta fino al suo uso nella bomba atomica di Nagasaki."}
{"id": "52658", "revid": "123690966", "url": "https://it.wikipedia.org/wiki?curid=52658", "title": "Aprilia", "text": "Aprilia pu\u00f2 riferirsi a:"}
{"id": "52661", "revid": "1305772", "url": "https://it.wikipedia.org/wiki?curid=52661", "title": "TAR (disambigua)", "text": ""}
{"id": "52663", "revid": "1768298", "url": "https://it.wikipedia.org/wiki?curid=52663", "title": "Passacaglia", "text": "La passacaglia (in francese \"passacaille\", dal termine spagnolo \"pasacalle\", in italiano anticamente anche \"passacaglio, passagallo, passacagli, passacaglie\"; lett. \"passa-strada\") \u00e8 una forma musicale, di origine spagnola, basata sulla variazione continua su di un \"tenor\". Il nome deriva dallo spagnolo e significa \"passare la calle\", cio\u00e8 \"la strada\", termine che rivela la provenienza popolare da musicisti girovaghi.\nEssa sostanzialmente \u00e8 una derivazione ben determinata della ciaccona, con la quale per l'appunto presenta grandi affinit\u00e0. La passacaglia prevede una linea melodica, normalmente enunciata la prima volta da sola, che pu\u00f2 fungere alternativamente da basso (e in questo caso suggerisce l'armonia), da canto (e quindi pu\u00f2 essere armonizzata in modi diversi) o da parte interna.\nLa ciaccona, invece, prevede una serie di variazioni su un basso che soggiace a una regola ferrea: si muove dalla tonica alla dominante, con moto ascendente o discendente, cromatico o diatonico, ma il tutto con dovute e giustificate eccezioni, e procede dal suo inizio sino alla fine come un tutt'uno, seguendo una direzione univoca e quindi considerando le variazioni che la compongono come parte integrante dell'intera composizione.\nLa passacaglia solo in un secondo momento diviene una sorta di danza popolare, ma nel periodo barocco \u00e8 stata praticamente monopolizzata dalla musica colta diventando una forma molto utilizzata nei pi\u00f9 disparati contesti.\nAddirittura un celebre basso di passacaglia, \"La Follia di Spagna\", divenne uno dei temi pi\u00f9 in voga in tutta l'Europa barocca, e numerosissimi compositori, fino ad arrivare ai tempi moderni, si sono cimentati a musicarlo (per esempio Antonio Vivaldi, Arcangelo Corelli, Alessandro Scarlatti, Jean-Baptiste Lully, Francesco Geminiani, Marin Marais, Johann Sebastian Bach nella cantata BWV 212, Georg Friedrich H\u00e4ndel nella celebre \"Sarabanda\", Antonio Salieri, Ludwig van Beethoven, Franz Liszt nella sua Rapsodia Spagnola, Sergej Rachmaninov, e anche celebri chitarristi virtuosi dell'800 come Mauro Giuliani o Fernando Sor o anche Ferdinand Rebay.\nOltre che come forma a s\u00e9 stante (capolavori del genere sono la \"Passacaglia in do minore\" BWV 582 di Johann Sebastian Bach e la \"Passacaglia in re minore\" BuxWV 161 di Dietrich Buxtehude), la passacaglia pu\u00f2 essere parte costitutiva e integrante di altre forme musicali. Ad esempio lo stesso Bach la utilizza nel \"Crucifixus\" della Messa in Si minore, mentre Johannes Brahms la impiega per terminare le \"Variazioni su di un tema di Haydn\" e nel IV movimento della \"Sinfonia n.4\" la cui passacaglia \u00e8 costruita su 35 variazioni sul tema della cantata BWV 150 di J.S.Bach. Degna di nota \u00e8 anche la passacaglia che apre il quinto atto della \"trag\u00e9die en musique\" \"Armide\" di Jean-Baptiste Lully. In ambito dodecafonico, Hanns Eisler utilizza la passacaglia nei suoi \"Vierzehn arten den regen zu beschreiben\", come forma per il nr. 10 \"presto etude\".\nQuesta forma ha avuto grande successo presso moltissimi compositori di tutte le epoche. Per quanto riguarda il '900 vanno ricordate la celebre \"Passacaglia per orchestra op. 1\", debutto compositivo ufficiale di Anton Webern e il terzo tempo del \"Concerto n. 1 per violino e orchestra\" op.77 di \u0160ostakovi\u010d."}
{"id": "52675", "revid": "1349548", "url": "https://it.wikipedia.org/wiki?curid=52675", "title": "Fotino", "text": "Un fotino \u00e8 un'ipotetica particella subatomica, il partner supersimmetrico fermionico del fotone, previsto dalla supersimmetria.\nI fotini hanno numero leptonico 0, numero barionico 0, spin \u00bd. Con una R-parity pari a \u22121 sono un possibile candidato per la materia oscura. Con i partner supersimmetrici del bosone Z (zino) e del bosone di Higgs neutro (higgsino) formano il neutralino.\nFinora tutte queste particelle sono state solamente ipotizzate nell'ambito delle teorie sulla Supersimmetria. I fisici sperano che sia possibile verificarne l'esistenza attraverso il Large Hadron Collider del CERN di Ginevra."}
{"id": "52676", "revid": "267975", "url": "https://it.wikipedia.org/wiki?curid=52676", "title": "Elvidio", "text": "Elvidio, reagendo al dilagare del monachesimo e dell'ascetismo diffusi nella sua epoca, che portarono molti a considerare Maria \"sempre vergine\" ovvero modello di castit\u00e0 e purezza, present\u00f2 in una sua opera la madre di Ges\u00f9 quale esempio sia di vita verginale sia come una madre di famiglia. Secondo Elvidio, e molti altri nei primi secoli tra cui Tertulliano, i fratelli di Ges\u00f9 erano i figli carnali di Giuseppe e di Maria. Elvidio presenta il dilagare del monachesimo e delle sue ispirazioni celibatarie come l'elemento che port\u00f2 a dimenticare questo aspetto familiare, in favore di quello ascetico.\nSan Girolamo alcuni decenni dopo, reag\u00ec ai suoi scritti, con il suo \"Contro Elvidio\".\nElvidio affermava la parit\u00e0 del matrimonio nei confronti del celibato e criticava in particolare i voti monastici femminili, antesignani delle odierne suore, perch\u00e9 inesistenti nelle Scritture. Affermava a difesa di ci\u00f2 che anche Maria era vissuta coniugalmente con Giuseppe e aveva avuto da lui dei figli, dei veri figli, dopo la nascita di Ges\u00f9 Cristo. Questa dottrina, condannata dal concilio di Capua nel 391, era ridotta a pochi gruppi, tra cui il movimento degli antimariani e fu condivisa da Bonoso di Sardica e da Gioviniano di Roma. Gli antimariani si radicarono in Arabia fino alla fine del IV secolo. Questo insegnamento \u00e8 oggi il pi\u00f9 diffuso in campo protestante-evangelicale e condiviso anche da alcuni teologi di formazione cattolica in contrasto con il magistero della Chiesa, come lo statunitense John Paul Meier. "}
{"id": "52677", "revid": "92723", "url": "https://it.wikipedia.org/wiki?curid=52677", "title": "Padre nostro", "text": "Il Padre nostro (; ), cos\u00ec chiamato dalle parole iniziali, detto anche Preghiera del Signore (in latino: \"Oratio Dominica\"), \u00e8 la pi\u00f9 conosciuta delle preghiere cristiane.\nSono note due versioni della preghiera: la formula riportata nel Vangelo secondo Matteo durante il \"Discorso della Montagna\" (), e la forma pi\u00f9 breve secondo quanto riportato nel Vangelo secondo Luca (), quando, mentre egli si era ritirato in preghiera, uno dei discepoli presenti gli chiese che insegnasse loro a pregare, cos\u00ec come Giovanni Battista aveva insegnato ai suoi discepoli.\nNel testo di Matteo, le prime quattro richieste sono rivolte a Dio; mentre le rimanenti quattro riguardano il genere umano. Solamente il Vangelo secondo Matteo presenta le frasi \"sia fatta [obbedita] la tua volont\u00e0\", e \"Liberaci dal male (maligno)\". Entrambi i testi greci contengono l'aggettivo \"epiousios\", che non \u00e8 attestato in altri autori del greco classico n\u00e9 del periodo della \"koin\u00e8\"; sebbene dibattuta, la parola \"[pane] quotidiano\" \u00e8 stata la scelta di traduzione pi\u00f9 comune per questo termine greco, sia in italiano sia in altre lingue moderne.\nMatteo 6,9-13 (CEI 2008)\nLuca 11,2-4 (CEI 2008)\nTesto.\nTraduzione in greco.\nTesto greco\nTraslitterazione:\nTraduzione latina (Nova vulgata).\nL'aggettivo \"supersubstantialem\" dell'originale traduzione della Vulgata \u00e8 stato sostituito successivamente da \"cotidianum\" nell'uso liturgico cattolico.\nNel testo liturgico viene adottata la variante \"ne nos inducas in tentationem\". Tale espressione presenta una particolarit\u00e0 grammaticale tipica del latino postclassico: l'imperativo negativo nel latino classico era espresso con la forma \"ne + congiuntivo perfetto\" ovvero \"ne nos induxeris in tentationem\", mentre la Vulgata usa il congiuntivo presente.\nTraduzioni in lingua italiana per la liturgia.\nTraduzione in lingua italiana e in uso nella liturgia cattolica\nTraduzione in lingua italiana e in uso presso la Chiesa evangelica valdese\nLe differenze rispetto alla versione in uso nella liturgia cattolica sono indicate in grassetto.\nAnalisi del testo secondo la Comunione Anglicana.\nLa suddivisione rispetta il \"Libro delle preghiere comuni\" (\"Books of common prayer\") del 1662 in uso presso la Chiesa Anglicana:\nQuesta frase spiega che Dio Padre \u00e8 e vive in Paradiso. La parola \"nostro\" indica che esiste una famiglia dei Figli di Dio, tali che lo possono chiamare \"Padre\".\nIn teologia, si parla di trascendenza della Prima Divina Persona della Santissima Trinit\u00e0, che \u00e8 Dio Padre.\nTale trascendenza diventer\u00e0 vera anche per Ges\u00f9 dopo la l'Ascensione al cielo, che segue la resurrezione dalla morte in croce e la Pentecoste. Dopo l'Ascensione, Egli siede alla destra del (trono regale di) Dio Padre, secondo il Vangelo e secondo il \"Credo\".\nCon la Pentecoste viene donato lo Spirito Santo Dio, chiamato Paraclito (dal greco \"Consolatore\") col compito di permanere e operare nella vita terrena del genere umano, quindi non trascendente, fino alla Seconda venuta di Ges\u00f9 Cristo.\nL'arcivescovo di Canterbury Rowan Williams commenta questa frase come la richiesta che i fedeli rivolgono a un Dio il cui nome \u00e8 sacro, che ispira un timore reverenziale, e che essi non possono ridurre a uno strumento per i propri fini, \"per sottomettere il prossimo, oppure come qualcosa di magico per assicurarsi la salvezza\". Unendo i due significati della frase, si pu\u00f2 concludere che: \"Capire di cosa si sta parlando quando si parla di Dio, questo \u00e8 grave, questa \u00e8 la realt\u00e0 pi\u00f9 meravigliosa e spaventosa che possiamo immaginare, pi\u00f9 meraviglioso e spaventoso di quanto possiamo immaginare.\"\nQuesta petizione ha il suo parallelo nella preghiera ebraica,' possa egli stabilire il suo regno durante la vostra vita e durante i vostri giorni.' nei Vangeli Ges\u00f9 parla spesso del Regno di Dio, ma non definisce mai il concetto: \"egli assunse che questo era un concetto cos\u00ec familiare che non necessitava di ulteriori chiarimenti\" riguardo a come il pubblico di Ges\u00f9 nei Vangeli lo avrebbe capito.\nG. E. Ladd pone l'accento sul concetto di fondo della Bibbia ebraica: \"la parola ebraica Malkuth [...] si riferisce in primo luogo ad un Regno, dominio, o regola e soltanto secondariamente al Regno su cui un Regno \u00e8 esercitato. [...] Quando il termine \"Malkuth\" \u00e8 usato in riferimento a Dio, si riferisce quasi sempre alla sua autorit\u00e0 o al suo governo come il re celeste \". Questa richiesta guarda all'istituzione perfetta della legge di Dio nel mondo futuro, un atto del Dio che porta ad un ordine escatologico della nuova era.\nLa richiesta che venga il Regno di Dio \u00e8 comunemente interpretata nel modo pi\u00f9 letterale: come riferimento alla credenza, comune al momento, che un Messia sarebbe stato inviato da Dio per dare inizio al Suo regno nella vita terrena del genere umano. [citazione stata necessaria] Tradizionalmente, la venuta del Regno di Dio \u00e8 vista come un dono divino per cui pregare, non come un risultato umano. [citazione stata necessaria] Questa idea \u00e8 spesso contestata da gruppi che credono che il Regno verr\u00e0 per mano di quei fedeli che lavorano per un mondo migliore. Questi credono che i comandi di Ges\u00f9 per sfamare gli affamati e rivestire i bisognosi siano il Regno a cui si riferiva. [citazione stata necessaria]\nHilda C. Graef nota che la parola greca in questione, \"Basileia\", significa sia Regno che regalit\u00e0 (cio\u00e8, Regno, dominio, governo, ecc), mentre la traduzione in inglese la parola perde questo doppio significato. Il significato di regalit\u00e0 aggiunge un significato psicologico, soggettivo, alla richiesta: si prega anche perch\u00e9 l'anima nel corpo adatti la sua libera volont\u00e0 alla volont\u00e0 di Dio.\n\"In cielo cos\u00ec come in terra\"\nIn Paradiso si trovano soltanto i santi: angeli rimasti fedeli a Dio, pochi assunti al cielo in anima e corpo, e le anime dei morti gi\u00e0 salvate. Per tutti loro, ci\u00f2 \" \u00e8 sempre vero\": volont\u00e0 e operato di tutti loro nella vita terrena sempre compiono, sono adatti e graditi alla volont\u00e0 di Dio.\nLa traduzione della liturgia valdese esplicita questa idea, comune anche al credo cattolico, e non solo. La richiesta diviene che \"anche\" in terra il genere umano ancora peccatore, e che deve salvarsi, adegui (o dia forma a) il proprio volere secondo ci\u00f2 che vuole Dio: in pensieri, parole ed opere. Non solo \"anche\", ma \"cos\u00ec in terra\", con la stessa determinazione e perfezione propria delle creature che vivono in cielo, pienamente partecipi della vita trinitaria e della Sua perfezione in ogni qualit\u00e0.\nJohn Ortberg interpreta questa frase del \"Padre Nostro\", come segue: \"molte persone pensano che il compito di ognuno di noi sia soltanto quello di curarsi e infine ottenere la propria salvezza dopo la morte. Ma Ges\u00f9 non disse mai a nessuno, n\u00e9 ai suoi discepoli n\u00e9 a noi, di pregare,' Portami fuori di qui cos\u00ec posso andare lass\u00f9 .' La sua preghiera era quella di vivere e operare qui in terra cos\u00ec come in cielo. Quindi, la richiesta che \"la tua volont\u00e0 sia fatta\" \u00e8 l'invito di Dio a \"unirsi a lui nel rendere le cose qui il modo in cui sono in cielo.\"\nAgostino d'Ippona scrisse \"De civitate dei\", descrivendo una societ\u00e0 terrena costruita dal genere umani mediante l'aiuto ed imitazione di Ges\u00f9, ad immagine e somiglianza della Gerusalemme Celeste, ordinata alla verit\u00e0 e giustizia proprie di ogni parola ed opera divina.\nIl Padre Nostro nella Bibbia.\nIl racconto evangelico.\nNei due vangeli, \u00e8 Ges\u00f9 che insegna il Padre Nostro ai suoi discepoli per insegnar loro il modo corretto di pregare. Si deve ricordare che la religiosit\u00e0 ebraica del tempo era molto rigida e aveva riti e orazioni molto precisi. La relazione con Dio era qualcosa di molto delicato, e per questo i discepoli chiesero a Ges\u00f9 di indicar loro il modo corretto di rivolgersi a Lui, evidenziando cos\u00ec la completa fiducia che riponevano nel suo insegnamento.\nCon la preghiera che insegn\u00f2 loro, Ges\u00f9 cerc\u00f2 di rompere con l'attitudine che tendeva ad allontanare l'uomo da Dio, e trov\u00f2 nella semplicit\u00e0 lo strumento che facilitasse il dialogo con Dio, che Ges\u00f9 chiam\u00f2 ed insegn\u00f2 a chiamare \"Padre\".\nIn altri passi del Nuovo Testamento Ges\u00f9 chiama Dio anche con un pi\u00f9 confidenziale e meno tradizionale ebraico \"Abb\u00e0\", citato per la sua importanza anche nei testi tradotti in italiano, e che pu\u00f2 essere reso col nostro \"pap\u00e0\".\nVersioni del Padre Nostro.\nNei vangeli sinottici la preghiera del Padre Nostro \u00e8 presente in due forme leggermente diverse in Matteo e Luca.\nRacconto di Matteo.\nLa versione di Matteo (Mt ) \u00e8 di tenore pi\u00f9 ebraico. La preghiera appare nel contesto del Discorso della Montagna: Ges\u00f9 aveva gi\u00e0 iniziato la sua vita pubblica e, per il fatto di essere un predicatore gi\u00e0 conosciuto, raccolse molta gente disposta a ricevere i suoi insegnamenti. Decise dunque di salire su un monte perch\u00e9 tutti potessero sentirlo, e da qui pronunci\u00f2, secondo Matteo, un discorso che riunisce molti dei passaggi salienti di tutta la sua predicazione: le beatitudini (Mt ), la comparazione dei discepoli con la luce del mondo (Mt ), le sue posizioni sulla Legge di Mos\u00e8 (Mt ) e i suoi commenti ai comandamenti (Mt ).\nIl contesto in cui Ges\u00f9 espose il \"Padre Nostro\" \u00e8 in risposta a coloro\u00a0\u2013 sia giudei sia gentili \u2013 che hanno convertito la preghiera, come anche la carit\u00e0, in un atto meramente esteriore (Mt ). Ges\u00f9 raccomanda di pregare in segreto e con semplicit\u00e0, ed offre il Padre Nostro ai suoi come esempio di preghiera con la quale rivolgersi al Padre.\nRacconto di Luca.\nIn Luca il testo della preghiera viene inserito in un contesto diverso: l'evangelista racconta infatti (cf. Lc ) che, dopo che Ges\u00f9 ebbe finito di pregare in un luogo, uno dei suoi discepoli gli chiese di insegnar loro a pregare, ed Egli dunque pronunci\u00f2 il \"Padre Nostro\".\nConfronto delle versioni.\nLuca racconta che uno dei discepoli chiese a Ges\u00f9 di insegnar loro a pregare subito dopo un suo momento di preghiera personale. In Matteo non si legge della richiesta del discepolo, ma fu iniziativa di Cristo l'insegnamento del \"Padre Nostro\".\nLe differenze fra le due versioni sono le seguenti:\nLa concordanza \u00e8 per tutte le traduzioni fra Luca 11,1-4 e Matteo 6,9-15.\nIl verso \"eccedente\" in Matteo 6,13, non \u00e8 presente nelle altre traduzioni della Bibbia (e nemmeno nel testo greco), e in ogni caso \u00e8 una preghiera che si pronuncia durante la Santa Messa. Le altre traduzioni, rendono Matteo 6:14 con un \u00abperdonare i peccati\u00bb, dove peccato \u00e8 sinonimo di debito con Dio, come nel testo di Luca.\nLo sfondo dei due racconti \u00e8 lo stesso: Ges\u00f9 mostra alla sua gente qual \u00e8 la forma \"corretta\" di rivolgersi a Dio. Matteo presenta Ges\u00f9 mentre parla alle folle, mentre Luca riferisce la preghiera in un secondo momento, dove Ges\u00f9 risponde \u00abad uno dei suoi discepoli, [..] dicendo loro\u00bb (Luca 11,1-2), parlando comunque a una pluralit\u00e0 di persone presenti.\nIpotesi sulle differenze fra Matteo e Luca.\nVi sono tre ipotesi sulle differenze fra i racconti del Padre Nostro che ci rendono i due vangeli.\nSe si assume che Ges\u00f9 abbia pronunciato una sola volta il Padre Nostro, si conclude che uno dei due vangeli \u00e8 pi\u00f9 fedele ai fatti, e l'altro un po' meno:\nLa terza ipotesi presume che Ges\u00f9 avesse pronunciato in pi\u00f9 occasioni il Padre Nostro:\nIn effetti, le differenze fra le due versioni del Padre Nostro sono piuttosto marginali: la Chiesa primitiva opt\u00f2 per il testo di Matteo, probabilmente perch\u00e9 pi\u00f9 adorno e bilanciato.\nLa differenza fra le due versioni pu\u00f2 altres\u00ec indicare che Ges\u00f9 non volesse suggerire una preghiera da recitare a memoria, ma un modello da seguire rivolgendosi al Padre.\nL'incorporazione della dossologia finale.\nEsistono alcune formule di dossologia che possono in alcune occasioni specifiche concludere la preghiera:\nIn questa parte della preghiera si manifesta il totale riconoscimento da parte dell'orante che Dio \u00e8 un essere assoluto e supremo, che non ha inizio n\u00e9 fine. Molto verosimilmente si tratta di un'aggiunta sorta attorno al II-III secolo: secondo Joachim Jeremias, non sarebbe stato accettabile che la preghiera terminasse con la parola \"tentazione\"\", e per questo motivo la Chiesa primitiva aggiunse per l'uso liturgico tale dossologia, basandosi probabilmente sul testo di \"1 Cronache \".\nUso del Padre Nostro.\nQuesta preghiera ha un largo impiego sia nella preghiera privata sia nella preghiera pubblica delle Chiese cristiane, dove viene recitata o cantata coralmente. Il canto gregoriano la presenta in una melodia probabilmente molto antica.\nI cattolici di rito latino e di rito bizantino usano recitarla o cantarla durante la Messa, dopo la preghiera eucaristica. Nella liturgia delle ore viene recitata nelle lodi mattutine e nei vespri. Nel Rosario viene anteposta a ogni decina di Ave Maria. Ricorre poi nella recita di innumerevoli devozioni, talvolta accompagnata da un Ave Maria e da un Gloria.\nAlcuni ordini religiosi hanno introdotto delle innovazioni nella recita del Padre Nostro. L'ordine dei ricostruttori nella Preghiera \u00e8 solito celebrare il Padre Nostro durante la Messa con pause di silenzio di alcuni secondi, per separare e sottolineare i punti pi\u00f9 importanti della preghiera. Altra innovazione \u00e8 la recita del Padre nostro tenendosi per mano, come nelle Agape cristiana.\nL\u2019uso nella Santa Messa.\nNella celebrazione eucaristica secondo il messale romano di Paolo VI, il Padre Nostro viene recitato dal celebrante e dall\u2019assemblea dopo la preghiera Eucaristica e viene preceduta dalla formula, letta o cantata dal celebrante, \u00abObbedienti alla parola del Salvatore e formati al suo divino insegnamento, osiamo dire:\u00bb o da altre formule contenute nel Messale. Nella messa solenne pu\u00f2 essere sia Cantato in italiano che in latino, accompagnato dall\u2019organo oppure a cappella. \nNel rito tradizionale della Messa tridentina, il Pater Noster viene sempre dopo la preghiera eucaristica. Nella messa solenne viene cantato o recitato dal solo celebrante fino a \"tentati\u00f3nem\"; nella messa bassa l'assemblea pu\u00f2 recitarlo insieme al sacerdote. Questa facolt\u00e0 prima dell'edizione del \"Messale romanum\" del 1962 era stata concessa per indulto ad alcuni luoghi, tra cui tutta la Francia, mentre non era prevista dal Messale.\nLegami con l'ebraismo.\nLa preghiera presenta alcune affinit\u00e0 con il Kaddish ebraico, dal quale si distingue principalmente per l'invocazione al \"Padre nostro\" e per l'uso confidenziale della seconda persona.\nTesto ecumenico in italiano.\nNell'aprile del 1999, si \u00e8 tenuto a Perugia il primo incontro interreligioso per la definizione di un testo condiviso del \"Padre nostro\" in lingua italiana.\nNel giugno 2012, \u00e8 stato ripreso il dibattito fra l'Ufficio per l'Ecumenismo e il Dialogo Interreligioso della C.E.I. (mons. Giuseppe Chiaretti), la Confederazione delle Chiese Evangeliche Italiane presieduta dal pastore battista Domenico Tomasetto e la Sacra Arcidiocesi Ortodossa d'Italia e Malta rappresentata dall'arcivescovo Gennadios Zerv\u00f3s."}
{"id": "52680", "revid": "124781819", "url": "https://it.wikipedia.org/wiki?curid=52680", "title": "WMAP", "text": "Il Wilkinson Microwave Anisotropy Probe (WMAP), conosciuto anche come sonda spaziale per l'anisotropia delle microonde (Microwave Anisotropy Probe (MAP) in inglese), ed Explorer 80, \u00e8 un satellite che misura ci\u00f2 che rimane delle radiazioni dovute al Big Bang, ovvero la radiazione cosmica di fondo. Diretto dal professore della Johns Hopkins University Charles L. Bennett, si tratta di un progetto che prevede la collaborazione tra il Goddard Space Flight Center della NASA e l'Universit\u00e0 di Princeton. Il satellite WMAP \u00e8 stato lanciato il 30 giugno 2001, alle ore 19:46 (GDT) dallo stato della Florida. Il WMAP \u00e8 l'erede del satellite COBE, ed il secondo satellite di classe media (\"MIDEX\"), previsto dal programma Explorer. Tale satellite \u00e8 stato cos\u00ec chiamato in onore di David Todd Wilkinson (1935-2002).\nLe rilevazioni del WMAP sono pi\u00f9 precise di quelle dei suoi predecessori; secondo il modello Lambda-CDM, l'et\u00e0 dell'universo \u00e8 stata calcolata in 13,73\u00a0\u00b1\u00a00,12 miliardi di anni, con una costante di Hubble di 70,1\u00a0\u00b1\u00a01,3\u00a0km\u00b7s\u22121\u00b7Mpc\u22121, una composizione del 4,6% di materia barionica ordinaria; 23 % di materia oscura di natura sconosciuta, la quale non assorbe o emette luce; 72% di energia oscura la quale accelera l'espansione; infine meno del 1% di neutrini. Tutti questi dati sono coerenti con l'ipotesi che l'universo abbia una geometria piatta, e anche con il rapporto tra densit\u00e0 d'energia e densit\u00e0 critica di \u03a9\u00a0=\u00a01,02\u00a0\u00b1\u00a00,02. Questi dati supportano il modello Lambda-CDM e gli scenari cosmologici dell'inflazione, dando anche prova della radiazione cosmica di fondo di neutrini.\nMa questi dati contengono anche caratteristiche inspiegate: un'anomalia nella massima misura angolare del momento quadrupolico, ed una grande macchia fredda nella radiazione cosmica di fondo. Secondo la rivista scientifica \"Science\", il WMAP \u00e8 stato il \"Breakthrough of the Year for 2003\" (scoperta dell'anno 2003). I risultati di questa missione sono stati al primo e al secondo posto della lista \"Super Hot Papers in Science Since 2003\". Alla fine del 2008 il satellite WMAP era ancora in funzione, mentre la sua dismissione \u00e8 stata effettuata nell'ottobre 2010.\nObiettivi.\nLo scopo primario del progetto WMAP \u00e8 la misurazione delle differenze di temperatura nella radiazione cosmica di fondo. Le anisotropie della radiazione vengono quindi utilizzate per calcolare la geometria dell'universo, il suo contenuto e l'evoluzione, e per testare i modelli del Big Bang e dell'inflazione cosmologica. Per questo, il satellite sta creando una mappa completa della radiazione di fondo, con una risoluzione di 13 arcominuti tramite una osservazione multi frequenza. Tale mappatura, per assicurare un'accuratezza angolare superiore alla sua risoluzione, richiede il minor numero possibile di errori sistematici, pixel di rumore non correlati tra loro ed una calibrazione accurata. La mappa \u00e8 formata da 3,145,728 pixel e usa lo schema HEALPix per trasformare in pixel la sfera. Il telescopio misura inoltre la polarizzazione E-mode della radiazione di fondo, e la polarizzazione in primo piano. La sua vita \u00e8 di 27 mesi: 3 mesi per ricercare la posizione L2, ed i restanti 24 mesi di osservazione.\nSviluppo.\nLa missione MAP venne proposta alla NASA nel 1995, selezionata per uno studio approfondito nel 1996 e approvata per lo sviluppo definitivo nel 1997.\nIl WMAP \u00e8 stato preceduto da altri due satelliti per l'analisi della radiazione di fondo:\nVi sono stati anche altri tre esperimenti, basati per\u00f2 sull'utilizzo di palloni sonda, che hanno analizzato piccole porzioni di cielo ma in modo pi\u00f9 dettagliato:\nIl WMAP, rispetto al suo predecessore COBE, ha una sensibilit\u00e0 45 volte superiore, ed una risoluzione angolare 33 volte pi\u00f9 precisa.\nLa sonda.\nGli specchi primari del WMAP sono una coppia di gregoriani, di dimensioni 1,4 metri e 1,6 metri, rivolti in direzioni opposte tra loro, i quali focalizzano il segnale ottico su specchi secondari grandi 0,9\u00a0m x 1,0\u00a0m. Questi specchi sono stati modellati per ottenere delle prestazioni ottimali: un guscio in fibra di carbonio protegge un nocciolo in Korex, ricoperto ulteriormente da uno strato sottile di alluminio e ossido di silicio. Gli specchi secondari riflettono il segnale verso sensori ondulati, posti sul piano focale tra i due specchi primari.\nI ricevitori sono costituiti da radiometri differenziali sensibili alla polarizzazione elettromagnetica. Il segnale viene amplificato quindi da un amplificatore a basso rumore di tipo HEMT. Sono presenti 20 alimentatori, 10 per ogni direzione, dai quali i radiometri raccolgono i segnali; la misura finale corrisponde alla differenza tra i segnali provenienti da direzioni opposte. La separazione azimuth direzionale \u00e8 di 180 gradi; l'angolo totale \u00e8 di 141 gradi.\nPer evitare di captare anche segnali di disturbo provenienti dalla Via Lattea, il WMAP lavora su 5 frequenze radio discrete, da 23\u00a0GHz a 94\u00a0GHz.\nLa base del WMAP \u00e8 costituita da un pannello solare di 5 metri di diametro, il quale tiene la sonda costantemente all'ombra durante il rilevamento della radiazione di fondo. Al di sopra del pannello si trova l'apparato di raffreddamento della sonda. Tra questo apparato di raffreddamento e gli specchi, \u00e8 posizionato un guscio cilindrico per l'isolamento termico, della lunghezza di 33\u00a0cm.\nIl raffreddamento del WMAP \u00e8 affidato a dei radiatori passivi, i quali raggiungono una temperatura di 90 K circa (-183,15\u00a0\u00b0C); questi radiatori sono connessi agli amplificatori a basso rumore. Il consumo totale del telescopio arriva a 419 W. La temperatura della sonda \u00e8 controllata da una termoresistenza di platino.\nLa calibrazione di WMAP viene effettuata eseguendo una misurazione di Giove rispetto al dipolo della radiazione cosmica di fondo. I dati del WMAP vengono trasmessi giornalmente tramite un trasponder in funzione alla frequenza di 2\u00a0GHz, il quale provvede a trasmettere il segnale ad uno dei telescopi della rete Deep Space Network, ad una velocit\u00e0 di trasferimento di 667 kbit/s. Il satellite \u00e8 provvisto di 2 trasponder di cui uno, ridondante, \u00e8 di riserva; questi sono attivi per un breve periodo giornaliero (circa 40 minuti al giorno), per evitare radiointerferenze. La posizione del telescopio \u00e8 mantenuta stabile, lungo i tre assi spaziali, da uno speciale volano a reazione, da vari giroscopi, da due star tracker e da vari sensori che ne determinano la posizione rispetto al Sole. Il riposizionamento viene effettuato grazie ad 8 motori ad idrazina.\nLancio, traiettoria e orbita.\nIl WMAP, una volta completata la sua costruzione, \u00e8 arrivato al John F. Kennedy Space Center il 20 aprile 2001, dopodich\u00e9, dopo un test durato 2 mesi, \u00e8 stato spedito in orbita tramite un razzo \"Delta II 7425\" il 30 giugno 2001. La sonda ha iniziato ad usare la propria scorta di energia interna da 5 minuti prima del lancio fino al completo dispiegamento del pannello solare. L'attivazione completa della sonda, e il suo monitoraggio, sono partiti al raggiungimento della temperatura di raffreddamento operativa. Dopodich\u00e9, la sonda ha effettuato 3 loop graduali tra la Terra e la Luna quindi, il 30 luglio, ha iniziato il viaggio verso il punto di Lagrange L2 Sole-Terra, raggiungendolo in data 1\u00ba ottobre 2001. In questo modo, il WMAP \u00e8 diventato il primo satellite per la scansione della radiazione di fondo a trovarsi permanentemente in tale punto.\nIl posizionamento dell'orbita al punto di Lagrange 2 (1,5 milioni di km circa dalla Terra), minimizza le emissioni di interferenza proveniente dal Sole, dalla Terra e dalla Luna, permettendo anche una stabilit\u00e0 termica degli strumenti. Per poter analizzare il cielo senza puntare verso il Sole, il WMAP orbita nel punto L2 con un'orbita di Lissajous, con un angolo che varia dai 1,0 ai 10,0 gradi, ed un periodo di 6 mesi. Il telescopio ruota ogni 2 minuti e 9 secondi (0,464 giri/min), e procede alla velocit\u00e0 di 1 rivoluzione all'ora. Il WMAP compie un'intera analisi del cielo ogni 6 mesi, avendo completato la prima nell'aprile del 2002.\nRimozione delle emissioni inquinanti.\nIl WMAP raccoglie dati in cinque lunghezze d'onda differenti, permettendo cos\u00ec di eliminare varie radiazioni contaminanti la radiazione di fondo (provenienti dalla Via Lattea o da altre fonti extra galattiche). I meccanismi principali di emissione sono radiazioni sincrotroniche e Bremsstrahlung (quest'ultima detta anche \"free-free emission\", radiazione di frenamento), le quali predominano alle frequenze pi\u00f9 basse, mentre alle frequenze pi\u00f9 alte la principale fonte di emissione sono le polveri interstellari. Le propriet\u00e0 di spettro di queste emissioni danno un contributo diverso nelle cinque frequenze analizzate, permettendo cos\u00ec la loro identificazione e successiva eliminazione.\nLe contaminazioni di fondo vengono rimosse in vari modi.\nLe emissioni inquinanti vengono inoltre rimosse prendendo in considerazione solo la porzione analizzata del cielo con la minore quantit\u00e0 di radiazioni inquinanti, mascherando le porzioni rimanenti.\nDati e scoperte.\nDati al primo anno.\nL'11 febbraio 2003 la NASA ha pubblicato i risultati del primo anno di funzionamento del WMAP, rendendo noti dati come l'et\u00e0 dell'universo, la sua composizione ed una sua immagine dettagliata, la quale, a detta degli scienziati, \"contiene dettagli cos\u00ec sbalorditivi che potrebbe essere considerato uno dei migliori risultati scientifici degli ultimi anni\". La qualit\u00e0 e la precisione di tali dati supera di gran lunga ogni altro dato precedente sulla radiazione cosmica di fondo.\nBasandosi sul Modello Lambda-CDM, gli scienziati del WMAP hanno estrapolato i dati cosmologici partendo dai dati del primo anno. Nella colonna sottostante vengono forniti tre tipi di dati: i primi due (\"Dato migliore (solo WMAP)\" e \"Dato migliore (WMAP e parametri extra)\") si riferiscono ai risultati ottenuti dal WMAP; la differenza fra questi due tipi di dati risiede nell'aggiunta nella seconda colonna degli indici spettrali, previsti da alcuni modelli inflazionari. La terza colonna di dati (\"Dato migliore (tutti i dati)\"), invece, combina i dati con le restrizioni calcolate da altri esperimenti (come ACBAR e CBI), e con altre restrizioni derivanti dalla foresta Lyman-alfa e dal 2dF Galaxy Redshift Survey. Da notare che queste restrizioni sono delle degenerazioni sui parametri del WMAP, e la pi\u00f9 significava si trova fra formula_1 e formula_2. Gli errori sui dati presentano un intervallo di confidenza del 68%.\nUsando i dati migliori ottenuti in questo modo e i modelli teorici, il team del WMAP \u00e8 riuscito a calcolare i tempi degli eventi pi\u00f9 importanti dell'universo, tra i quali:\nSono stati calcolati anche altri parametri, come:\nLe misurazioni del WMAP di una precedente reionizzazione escludono la materia oscura tiepida.\nSono state esaminate anche le emissioni della Via Lattea sulle frequenze operative del WMAP, evidenziando cos\u00ec 208 sorgenti puntiformi. \u00c8 stato osservato inoltre l'effetto Sunyaev-Zel'dovich a formula_8, la cui sorgente pi\u00f9 forte \u00e8 l'ammasso della Chioma.\nDati al terzo anno.\nIl 17 marzo 2006 sono stati pubblicati i dati relativi a un triennio di funzionamento del WMAP. Tra i vari dati, vi sono anche la temperatura e la polarizzazione delle misurazione della radiazione di fondo, le quali hanno ulteriormente confermato lo standard piatto del modello Lambda-CDM, e altre prove a favore del modello inflazionistico.\nTali dati mostrano che nell'universo debba essere presente della materia oscura. I risultati sono stati elaborati, sia con i soli dati del WMAP, sia in combinazione con altri dati, tra i quali i dati di altri esperimenti sulla radiazione di fondo, come l'ACBAR, il telescopio CBI, il pallone BOOMERanG, lo SDSS, il 2dF Galaxy Redshift Survey, il Supernova Legacy Survey, e altre costrizioni sulla costante di Hubble date dal telescopio spaziale Hubble.\n(a) Profondit\u00e0 ottica alla reionizzazione dovuta alla polarizzazione delle misurazioni.\n(b) &lt; 0,30 in combinazione con i dati dello Sloan Digital Sky Survey. Nessuna indicazione di non gaussianit\u00e0.\nDati al quinto anno.\nI dati relativi a cinque anni di lavoro della sonda sono stati resi pubblici il 28 febbraio 2008. Tali dati, tra le altre cose, includono nuove prove dell'esistenza della radiazione cosmica di fondo di neutrini, prove sul tempo impiegato dalla prima stella a reionizzare l'universo (oltre mezzo miliardo di anni), e nuove restrizioni sull'inflazione cosmologica.\nI miglioramenti nei risultati sono dovuti a varie ragioni: innanzitutto a due anni di misurazioni extra, ma anche dai miglioramenti sulle tecniche di elaborazione dei dati e da una migliore caratterizzazione dello strumento. Oltre questo, \u00e8 stato usato anche il canale a 33\u00a0GHz per l'osservazione dei parametri cosmologici: precedentemente venivano usati solo i canali a 41\u00a0GHz e a 61\u00a0GHz. Per ultimo, sono stati migliorati i mascheramenti per rimuovere i dati di fondo inquinanti.\nMiglioramenti nello spettro si sono avuti nel terzo picco acustico e nello spettro di polarizzazione.\nI dati portano delle restrizioni sul contenuto dell'universo al momento dell'emissione della radiazione di fondo: dai dati risulta che, a quel momento, l'universo fosse formato al 10% di neutrini, al 12% di atomi, al 15% di fotoni e al 63% di materia oscura. Secondo questi parametri, il contributo dell'energia oscura \u00e8 trascurabile.\nSempre questi dati sono stati combinati con le misurazioni provenienti dalle supernovae di tipo Ia (SNe) e dallo studio delle oscillazioni acustiche barioniche (baryon acoustic oscillations, BAO).\nI risultati del WMAP pongono dei limiti anche al valore del rapporto tensore-scalare, r &lt; 0,20 (con certezza del 95%), il quale determina il livello al quale le onde gravitazionali influiscono sulla polarizzazione della radiazione di fondo; inoltre pongono dei limiti sull'ammontare della non gaussianit\u00e0 primordiale. Altre restrizioni sono state applicate allo spostamento verso il rosso della reionizzazione, risultando cos\u00ec 10,8 \u00b1 1,4, allo spostamento verso il rosso del disaccoppiamento, formula_9, all'et\u00e0 dell'universo al disaccoppiamento formula_10 anni, e allo spostamento verso il rosso dell'equivalenza materia/radiazione formula_11.\nLa lista delle fonti extragalattiche \u00e8 stata modificata in modo da includere 390 fonti, ed \u00e8 stata calcolata una variabilit\u00e0 nelle emissioni provenienti da Marte e Saturno.\nDati al settimo anno.\nIl 26 gennaio 2010 sono stati resi noti i dati del settimo anno di funzionamento del WMAP. In base a questi dati l'universo ha un'et\u00e0 di 13,75 \u00b1 0,11 miliardi di anni. \u00c8 stata confermata l'esistenza di una inspiegabile asimmetria dell'energia per attivit\u00e0 su piccola scala, essendo met\u00e0 della volta \"profondamente diversa\" dall'altra.\nUn'altra conferma di grande significato \u00e8 la quantit\u00e0 totale di materia/energia dell'universo sotto forma di energia oscura, ovvero il 72,1% (con un errore del 1,5%) come fondo non di \"particelle\", e materia oscura nella misura del 23,3% (errore del 1,3%) di \"particelle\" non barioniche. Questi dati dimostrano che la materia, o particelle barioniche (atomi) \u00e8 solo il 4,34% del totale (entro lo 0,87% d'errore).\nMisurazioni e missioni future.\nOriginariamente, il WMAP avrebbe dovuto completare le prime osservazioni dopo due anni, cosa che avvenne, come previsto, nel settembre 2003. Ulteriori estensioni della missione sono state garantite nel 2002 e nel 2004, dando cos\u00ec alla sonda una vita totale di 8 anni, ovvero la durata totale proposta della missione; tale missione \u00e8 terminata nel mese di settembre del 2009. Dopo tale data, la NASA ha annunciato il prolungamento della missione fino al mese di settembre del 2010. Ad ottobre del 2010, la sonda \u00e8 stata portata verso un'orbita \"cimitero\" eliocentrica, concludendo cos\u00ec di fatto la missione.\nI dati finali del WMAP verranno utilizzati, tra l'altro, da alcune sonde in fase di costruzione. Queste sonde avranno una sensibilit\u00e0 totale maggiore del WMAP, o comunque misureranno in modo pi\u00f9 preciso la polarizzazione in modalit\u00e0 B-mode, la quale \u00e8 indicativa per le onde gravitazionali primordiali.\nLa successiva sonda spaziale sviluppata a tale scopo \u00e8 il Planck Surveyor, progettata e costruita dall'Agenzia Spaziale Europea, il cui lancio \u00e8 avvenuto il 14 maggio 2009. Sono altres\u00ec in progetto altri esperimenti da terra e con palloni d'alta quota, come il telescopio Clover e l'EBEX."}
{"id": "52681", "revid": "2", "url": "https://it.wikipedia.org/wiki?curid=52681", "title": "80386", "text": ""}
{"id": "52684", "revid": "729019", "url": "https://it.wikipedia.org/wiki?curid=52684", "title": "Spedizione germanica di Germanico", "text": "La campagna militare condotta da Germanico in Germania (tra il 14 ed il 16 d.C.), gener\u00f2 un nuovo scontro tra gli eserciti romani e le popolazioni germaniche guidate da Arminio, capo dei Cherusci.\nContesto storico.\nTiberio, al suo ritorno dall'esilio volontario, era stato adottato da Augusto. Il \"princeps\" lo costrinse per\u00f2 ad adottare a sua volta il nipote Germanico Giulio Cesare, figlio del fratello Druso Maggiore, sebbene Tiberio avesse gi\u00e0 un figlio, concepito dalla prima moglie, Vipsania, di nome Druso minore e pi\u00f9 giovane di un anno soltanto. L'adozione fu celebrata il 26 giugno del 4 con grandi festeggiamenti e Augusto ordin\u00f2 che si distribuisse alle truppe oltre un milione di sesterzi. Il ritorno di Tiberio al potere supremo dava, infatti, non solo al Principato una naturale stabilit\u00e0, continuit\u00e0 e concordia interna, ma anche un nuovo slancio alla politica augustea di conquista e di gloria all'esterno dei confini imperiali.\nDopo la disfatta per\u00f2 di Publio Quintilio Varo nella foresta di Teutoburgo, Augusto sembra avesse preferito abbandonare i piani espansionistici e la nuova provincia di Germania, ad est del fiume Reno, mantenendo per\u00f2 alcuni forti costieri lungo il Mare del Nord nei territori di Frisi e Cauci.\nLe campagne che seguirono, sotto l'alto comando di Tiberio (a cui partecip\u00f2 anche lo stesso Germanico), per volere dello stesso Augusto, nel 10 ed 11 d.C., erano volte sia a scongiurare una possibile invasione germanica, sia a prevenire possibili sommosse tra le popolazioni delle province galliche.\nTiberio, una volta succeduto ad Augusto, era deciso a proseguire la politica del suo predecessore, avendo stabilito che la Germania, terra inospitale, ricoperta da foreste ed acquitrini, non era al momento utile ai fini della causa romana. Avrebbe richiesto un impegno troppo gravoso per le finanze imperiali e per l'eccessivo dispendio di forze militari da impiegare in una nuova conquista, tanto pi\u00f9 che Augusto aveva, in 30 anni di regno, annesso molteplici territori ancora agli inizi del processo di romanizzazione ed integrazione multirazziale.\nLe nuove conquiste al Nord avrebbero potuto compromettere i difficili equilibri preesistenti, ed i territori fino a quel momento sottomessi con grandi difficolt\u00e0, dopo anni di guerre e successive ribellioni (come era avvenuto in Pannonia e Dalmazia, in Spagna o nella stessa Gallia) potevano tornare liberi, e forse perduti per sempre alla causa romana.\nTiberio era, pertanto, orientato ad utilizzare la diplomazia nei territori germani, al di l\u00e0 di Reno e Danubio, pi\u00f9 che la forza delle armi, in modo che queste popolazioni primitive operassero le une contro le altre, evitando qualsiasi tipo di coinvolgimento diretto da parte dei Romani, ma Germanico, inviato come proconsole della Gallia per un censimento, cambi\u00f2 i suoi piani.\nGermanico, infatti, spinto dal desiderio o forse dall'ossessione di dover emulare il padre, Druso, senza aver richiesto alcuna autorizzazione al suo \"princeps\" (l'imperatore Tiberio), avendo un proprio imperium, aveva effettivamente grandi libert\u00e0 strategiche sulla gestione della guerra.Quindi, riprendeva l'azione militare offensiva contro le popolazioni germaniche ed invadeva nuovamente i loro territori.\nForze in campo.\nTiberio riusc\u00ec a schierare un esercito composto da otto legioni nel corso di queste campagne. Si trattava delle legioni:\nLe campagne militari (14-16).\nAnno 14.\nLa rivolta delle legioni.\nSubito dopo la morte di Augusto, si ribellarono le legioni di Germania per le condizioni della ferma militare in cui versavano dopo un ventennio di campagne militari in Germania. I legionari pretendevano una riduzione della leva a 16 anni ed un aumento della paga. Quell'anno c'erano presso la riva sinistra del Reno due eserciti: quello della Germania superiore agli ordini del luogotenente Gaio Silio, e quello della Germania inferiore affidato ad Aulo Cecina Severo, sotto l'alto comando di Germanico, occupato ad effettuare un censimento nelle Gallie, per valutare la consistenza patrimoniale di tale regione.\nLa rivolta ebbe inizio presso l'esercito \"inferiore\" dove erano presenti 4 legioni: la legio XXI Rapax, la legio V Alaudae, la legio I Germanica e la legio XX Valeria Victrix. Germanico, appena seppe della rivolta, raggiunse le truppe e riusc\u00ec a placare la loro ira, concedendo:\nCecina pot\u00e9 cos\u00ec tornare nella citt\u00e0 degli Ubi, ad \"Ara Ubiorum\" (l'attuale Colonia) con le legioni I e la XX, mentre Germanico, recatosi presso l'esercito superiore, ricevette il giuramento di fedelt\u00e0 anche da parte delle altre 4 legioni: legio II Augusta, legio XIII Gemina, legio XVI Gallica e legio XIV Gemina.\nIl passaggio del Reno e l'invasione della Germania.\nI soldati presi dal rimorso e dalla paura, poich\u00e9 era giunta un'ambasceria del Senato presso \"Ara Ubiorum\", temevano che ogni concessione fatta da Germanico fosse stata annullata a causa del loro comportamento. Cominciarono, cos\u00ec, a punire i fomentatori della rivolta, e questo accadde anche nella fortezza legionaria di Castra Vetera, sessanta miglia a nord. dove svernavano la V e XXI legione.\nGermanico, per calmare gli animi delle legioni, sognando di seguire le orme del padre Druso, pur non avendo ricevuto alcuna autorizzazione da parte di Tiberio, decise di gettare un ponte sul fiume Reno e vi pass\u00f2 con \"vexillationes\" di quattro legioni (pari a 12.000 armati), 26 coorti di fanteria ausiliaria e 8 ali di cavalleria, ed invase la Germania.\nI Romani penetrarono nella selva \"Cesia\", dove posero il loro campo (forse ad Anreppen) sui resti di una precedente fortezza legionaria di epoca augustea. Germanico sapeva che quella era una notte di festa e celebrazioni per i Germani. Dispose che il suo luogotenente, Cecina, si addentrasse nei boschi, portandosi innanzi le coorti leggere, al fine di togliere di mezzo tutto ci\u00f2 che nel bosco ne ostacolava il cammino, mentre a breve distanza lo avrebbero seguito le legioni.\nI Romani giunsero, cos\u00ec, vicino ai villaggi dei Marsi, gi\u00e0 distesi sulle brande o ancora ubriachi a tavola. Germanico divise le legioni in quattro cunei, per aumentare il raggio di devastazione nell'arco di 50 miglia e mise a ferro e fuoco ogni cosa. Fu un massacro. N\u00e9 sesso, n\u00e9 et\u00e0 suscitarono compassione. Anche il \"tempio di Tanfana\", il pi\u00f9 famoso per quei popoli, fu dato alle fiamme.\nQuella orribile strage fece, per\u00f2, sollevare i Bructeri, i Tubanti e gli Usipeti, che si appostarono nelle gole boscose dei loro territori, attraverso i quali l'esercito romano doveva passare, per rientrare ai quartieri invernali. Germanico, avuta notizia dell'imboscata che i Germani volevano tendergli, fece avanzare i soldati in pieno assetto di combattimento: all'avanguardia pose parte della cavalleria e le coorti ausiliarie, a seguire la \"I legione\", i bagagli nel mezzo, la \"XXI legione\" a sinistra, la \"V legione\" a destra, ed infine alla retroguardia la \"XX legione\" ed il resto degli alleati.\nI nemici non si mossero finch\u00e9 le schiere romane non si furono allungate abbastanza nelle zone boscose, e sferrarono il loro attacco principale sulla retroguardia. La fanteria leggera era in preda allo scompiglio, quando Germanico in persona, incit\u00f2 la \"XX legione\" affinch\u00e9 cancellasse il ricordo della spedizione. Il coraggio dei legionari allora si infiamm\u00f2 sgominando il nemico, per poi far ritorno ai quartieri d'inverno.\nAnno 15.\nLa prima spedizione: in primavera.\nTiberio al termine della prima campagna di Germanico, decise di decretargli il Trionfo, mentre ancora si combatteva la guerra. Egli aveva preparato con grande cura la nuova campagna del 15, anticipando le operazioni alla primavera, ed attaccando per primi i Catti.\nGermanico sperava, prima di passare il Reno, di essere riuscito a dividere i nemici in due partiti:\nEgli divise l'esercito in due colonne:\nGermanico sottomette i Catti distruggendone la capitale.\nGermanico procedette con l'esercito, accampandosi sulle rovine di un precedente forte, costruito dal padre Druso (nel 10-9 a.C.), che si trovava nei pressi del monte Tauno. Si trattava probabilmente del forte di R\u00f6dgen.\nLasciato Lucio Apronio a protezione della strada e dei passaggi dei fiumi, Germanico, liberatosi dei bagagli, si addentr\u00f2 velocemente nel territorio dei Catti, dove comp\u00ec orrende stragi di tutti coloro che per et\u00e0 o sesso non avevano le forze per resistere, mentre i pi\u00f9 giovani fuggivano e si lanciavano nel fiume \"Adrana\" (l'attuale fiume Eder), sopra il quale i Romani stavano costruendo un ponte per attraversarlo.\nPassati sull'altra sponda i Romani si spinsero fino alla capitale dei Catti, \"Mattium\" (nei pressi dell'attuale Niedenstein), che incendiarono e saccheggiarono.\nAl termine delle operazioni tornarono al fiume Reno, senza che i nemici osassero inseguirlo tanto ne aveva devastato i territori, ora che grande era il timore nei suoi confronti.\nCecina Severo nelle terre dei Marsi.\nCecina Severo contemporaneamente riusciva, prima a dissuadere i Cherusci dall'inviare aiuti ai Catti combattendoli qua e l\u00e0 lungo i confini delle loro terre, e in seguito batteva anche i Marsi che avevano osato affrontarlo.\nGermanico salva Segeste (suocero di Arminio), assediato dai suoi.\nPoco dopo Germanico veniva informato da alcuni ambasciatori inviati da Segestes, (tra cui il suo stesso figlio, Segismondo), che questi era assediato dal suo stesso popolo (i Cherusci), che ormai parteggiavano per Arminio. Segeste richiedeva con urgenza l'intervento dei Romani e Germanico senza esitare, si precipit\u00f2 a salvare il capo germano filo-romano, mettendo in fuga gli assedianti. Al termine di queste operazioni Germanico torn\u00f2 sul Reno.\nLa seconda spedizione: in estate.\nArminio, venuto a conoscenza della resa di Segeste, ma soprattutto che sua moglie e suo figlio erano stati consegnati ai Romani, si mosse per chiedere pi\u00f9 alleanze possibili con tutte le popolazioni germaniche confinanti (tra cui lo stesso zio, Inguiomero), per difendersi dall'invasore romano.\nGermanico, preoccupato per la coalizione che si stava organizzazndo ai suoi danni, decise di dividere ancora una volta l'esercito in pi\u00f9 colonne:\nUna volta raggiunto il luogo d'incontro, Germanico chiese quegli aiuti che i Cauci in passato avevano promesso, inglobandone i loro armati nelle file del suo esercito. Subito dopo, invi\u00f2 contro i Bructeri, un certo Lucio Stertinio, con forze leggere (si trattava di unit\u00e0 di fanteria e di cavalleria ausialiarie). Quest'ultimo, dopo aver devastato i territori di queste popolazioni, ritrov\u00f2 l'insegna della XIX Legione, caduta in mano ai Germani sei anni prima, dopo il massacro delle legioni di Varo nella foresta di Teutoburgo.\nIl grosso dell'esercito, intanto, procedeva devastando l'intero territorio compreso tra i fiumi \"Amisia\" (l'attuale Ems) e \"Lupia\" (l'attuale Lippe), fino a raggiungere il luogo, dove si diceva fossero ancora insepolti i resti delle legioni della disfatta di Teutoburgo.\nSul luogo della sconfitta di Varo: nella foresta di Teutoburgo.\nOttenuti questi successi, Germanico volle vedere i luoghi dove tre legioni, insieme al loro comandante Publio Quintilio Varo, erano state massacrate. Mandato in avanscoperta Cecina ad esplorare le gole tra i monti, immerse nelle foreste ed a costruire ponti e terrapieni sopra gli acquitrini di quelle zone cos\u00ec insidiose, avanz\u00f2 egli stesso, per quei luoghi tristi al solo vederli e al ricordo di quell'infame evento. Tacito ne descrive cos\u00ec la scena:\nAll'inseguimento di Arminio.\nGermanico, una volta seppelliti i resti di quei corpi straziati, decise di rincorrere Arminio, il quale si era dato alla fuga in luoghi poco accessibili tra le foreste della zona dopo aver, in un primo momento, occupato un vecchio accampamento da marcia romano (forse non molto distante dal luogo della battaglia di Varo). Germanico, credendo che il capo dei Cherusci si stesse ritirando, comand\u00f2 alla cavalleria di lanciarsi al suo inseguimento. Ma Arminio, con abile mossa, prepar\u00f2 loro un'imboscata, poich\u00e9 diede prima ordine ai suoi di raccogliersi e ripiegare verso le foreste, per poi, improvvisamente, operare una conversione all'indietro, mentre una parte dei suoi uomini, che si era appostata nelle vicine foreste, attaccarono i cavalieri romani lungo i fianchi. La cavalleria romana presa dal panico, cominci\u00f2 a scomporsi per la tattica inattesa, mentre Germanico inviava rapidamente alcune coorti ausiliarie, ma il loro impatto con gli squadroni di cavalleria in fuga, gener\u00f2 ulteriore confusione; e tutti sarebbero stati cacciati verso una palude l\u00ec vicina, ben nota ad Arminio e pericolosa per i Romani, se Germanico non avesse fatto avanzare le legioni schierate a battaglia. Segu\u00ec il panico fra i nemici, mentre i soldati romani, ora fiduciosi, ripresero a combattere con grande ardore ed alla conclusione dello scontro, non si ebbero n\u00e9 vincitori n\u00e9 vinti.\nRicondotto l'intero esercito romano all\"'Amisia\", Germanico lo divideva nuovamente in tre colonne:\nIl disastro scampato da Cecina presso i \"pontes longi\".\nArminio adott\u00f2 la stessa tattica adottata con Varo. Egli precedette l'esercito romano, in mezzo a questi luoghi fangosi, tra gole profonde, coperte da fitte foreste e, disponendo i suoi armati per una nuova imboscata, aspett\u00f2 l'arrivo di Cecina carico di salmerie e di armi. Ma Cecina, che non era come Varo un generale sprovveduto, preoccupato di ripristinare i vecchi ponti rovinati dal tempo, pensava a come difendersi da possibili attacchi nemici, mentre ricostruiva i \"pontes longi\". Decise, pertanto, di accamparsi sul posto, in modo che, mentre una parte dei soldati costruiva l'accampamento, altri pensassero a difendersi.\nE fu cos\u00ec che i Germani decisero di attaccare, nella speranza di sfondare in qualche punto dello schieramento romano, per poi buttarsi sugli uomini al lavoro dell'accampamento. I Romani provarono a difendersi come poterono, poich\u00e9 il terreno era instabile sotto i loro piedi e scivoloso, mentre i corpi appesantiti dalle corazze, si trovavano nell'impossibilit\u00e0 di calibrare i lanci in mezzo all'acqua. I Cherusci invece, che erano abituati ai combattimenti nelle paludi, lanciavano i loro lunghi giavellotti, ferendone molti da lontano, ma finalmente giunse la notte che sottrasse le legioni ad una possibile sconfitta o peggio ad un nuovo disastro.\nI Germani, spinti dal successo parziale, continuarono ad organizzare durante la notte, senza riposarsi, di convogliare tutte le acque dei fiumiciattoli circostanti, nelle zone sottostanti dove si trovavano i Romani, per allagare il terreno e far crollare i terrapieni costruiti dalle legioni.\nMa Cecina, che aveva quarant'anni di onorata carriera, non si lasci\u00f2 prendere dal panico e, analizzate tutte le possibili mosse, decise di contrattaccare cacciando il nemico dentro le foreste, permettendo ai feriti a ai carriaggi della colonna di essere protetti dalle schiere romane, che egli and\u00f2 a frapporre al nemico, disponendo le legioni in questo modo: la V Alaudae sul lato destro, la XXI Rapax su quello sinistro, la I Germanica in avanguardia e la XX Valeria Victrix come retroguardia.\nLa notte fu difficile per i Romani poich\u00e9 sentivano i barbari festosi, ormai sicuri di aver condotto le legioni verso un nuovo disastro, come quello occorso alle legioni di Varo del 9. E Tacito, che descrive gli animi dei contendenti, ci svela il sogno che avrebbe fatto quella notte Aulo Cecina Severo:\nLa mattina seguente, le legioni che erano state inviate per proteggere i fianchi, per paura o per indisciplina abbandonarono le posizioni, per affrettarsi ad occupare la zona di terra oltre la palude. Tuttavia Arminio decise di non attaccare subito. E quando vide i carriaggi impantanati nel fango o nei fossi e i soldati procedere in modo disordinato, guid\u00f2 i Germani all'assalto al grido: \u00ab\"Ecco Varo e le sue legioni, dello stesso destino sono ormai presi in una morsa!\"\u00bb\nI Germani nella foga riuscirono a spezzare la colonna romana, mirando a colpire in particolare i cavalli dal basso, i quali cadevano nel loro stesso sangue, nel fango della palude e disarcionavano i loro cavalieri, o spaventati travolgevano chiunque si parasse di fronte a loro, calpestandolo. Ma il peggio doveva ancora arrivare, poich\u00e9 il cavallo di Cecina fu colpito al ventre, ed una volta finito a terra travolse il suo generale. I Germani, accortisi dell'accaduto, si precipitarono in quella direzione per circondarlo e fargli fare la stessa fine di Publio Quintilio Varo, se non fosse intervenuta la legio I Germanica.\nTrascorsa l'intera giornata a combattere, le legioni riuscirono a mettere piede su un terreno aperto ed asciutto. Ed ancora una volta i legionari si apprestarono a costruire un nuovo vallo con terrapieno per la notte, anche se gran parte degli attrezzi con cui scavare era andata perduta. Mancavano tende per i soldati, cure per i feriti e i soldati imprecavano contro quello che poteva essere l'ultimo loro giorno di vita.\nLa mattina seguente i Germani decisero di attaccare l'accampamento romano cercando di colmare il fossato intorno al vallo di recinzione con graticci e provando a sfondare la palizzata, dove erano schierati solo pochi soldati. E mentre i Germani erano intenti a scalare le difese, venne dato il segnale alle legioni, le quali con una manovra di aggiramento, colpirono alle spalle i Germani. I Romani riuscirono cos\u00ec a volgere la battaglia a loro favore, battendosi con grande ardore e rabbia, tanto che lo stesso Arminio fu costretto ad abbandonare la scena dello scontro insieme ad Inguiomero, ferito gravemente, mentre gran parte dei suoi veniva massacrata dai Romani. Cecina era riuscito a battere Arminio, mettendolo in fuga, e cos\u00ec quella stessa notte le legioni poterono a far ritorno negli accampamenti sulla riva destra del Reno.\nMentre accadevano questi fatti ad Aulo Cecina Severo ed al suo esercito, si era sparsa la voce che le legioni erano state accerchiate e che i Germani minacciavano di invadere le Gallie. Fortuna volle che Agrippina, moglie di Germanico, aveva impedito la distruzione del ponte sul Reno, in quanto c'era chi era disposto a farlo. Ella, al contrario, si assunse in quei giorni i doveri di chi comanda distribuendo ai soldati feriti vesti e medicine, per poi rendere lodi e ringraziamenti alle legioni che tornavano.\nUn altro disastro sfiorato a causa dell'alta marea.\nGermanico, intanto, affid\u00f2 a Publio Vitellio le legioni II Augusta e XIV Gemina con l'incarico di riportarle nei quartieri invernali via terra, per alleggerire la flotta e permetterle di navigare lungo le coste poco profonde del Mare del Nord, evitando cos\u00ec di arenarsi a causa del riflusso della marea. Vitellio non ebbe difficolt\u00e0 nel primo tratto, su terreno asciutto o appena toccato dalla marea, ma pi\u00f9 avanti sotto le raffiche del vento e delle maree dell'equinozio, per le quali l'Oceano s'ingrossa paurosamente e con grande rapidit\u00e0, la colonna venne travolta e trascinata in mare. Le onde provocarono un grande disastro, trascinando tra i flutti animali, salmerie ed uomini. A nulla servivano, contro la furia della natura, le grida disperate e gli incitamenti reciproci dei soldati. Ogni cosa era travolta da un'inaudita violenza. Alla fine Vitellio riusc\u00ec a portare la colonna di soldati, ormai allo sbando, su una leggera altura salvandone molti. La mattina del giorno seguente, la marea si era ritirata, e poterono ricongiungersi a Germanico ed alla sua flotta, imbarcandosi anche loro e facendo ritorno ai quartieri d'inverno.\nIntanto Stertinio, inviato ad accogliere la resa di Segimero, fratello di Segeste, aveva gi\u00e0 ricondotto lui e suo figlio nella citt\u00e0 degli Ubi, ed a loro fu concesso il perdono, nonostante si dicesse che il figlio di Segimero avesse recato oltraggio alla salma di Publio Quintilio Varo.\nAl termine delle operazioni militari, vennero decretate le insegne trionfali ad Aulo Cecina Severo, Lucio Apronio ed a Gaio Silio per i meriti acquisiti nelle operazioni compiute sotto il comando di Germanico.\nAnno 16.\nGermanico e la nuova strategia di penetrazione della Germania.\nGiunta nuovamente la primavera, Germanico, che aveva riflettuto durante tutto l'inverno sulle strategie da impiegare in base ad un'attenta analisi dei successi ed insuccessi dei primi due anni di guerra, si rese conto che:\nIn base a tutte queste considerazioni, Germanico decise di modificare la sua strategia, scegliendo di avanzare in territorio nemico, via mare. L'occupazione sarebbe risultata pi\u00f9 rapida per i Romani ed imprevista per i nemici. L'intero esercito romano, inclusi i necessari rifornimenti sarebbero giunti attraverso le foci ed i corsi dei fiumi nel cuore della Germania, con le forze pressoch\u00e9 intatte.\nI preparativi della flotta.\nDecise di delegare a Publio Vitellio e a Gaio Anzio il censimento delle Gallie, mentre Silio, Anteio e Cecina si sarebbero occupati della costruzione della flotta composta da circa 1.000 navi, subito messe in cantiere. Furono costruite alcune, strette a poppa ed a prua, ma larghe ai fianchi, per reggere meglio le onde dell'Oceano; altre con la chiglia piatta per fare in modo che l'arenarsi, non procurasse danni; la maggior parte con timoni alle due estremit\u00e0, in modo che potessero approdare da prua o da poppa indifferentemente; molte fornite di ponte per poter trasportare macchine da guerra, cavalli e carriaggi; e tutte predisposte all'uso della vela e dei remi. \nIl luogo dove concentrarle era l'isola dei Batavi: per i facili approdi oltre ad essere adatta all'imbarco delle truppe e alla destinazione finale.\nUna prima e breve spedizione al di l\u00e0 del Reno.\nE mentre si procedeva a costruire le navi e a radunarle nell'isola dei Batavi (vicino alla foce del fiume Reno), Germanico ordin\u00f2 al legato Gaio Silio di attaccare i Catti con alcune unit\u00e0 di truppe ausiliarie, mentre egli stesso, alla notizia che il forte sul fiume Lupia (si trattava certamente di \"Aliso\" o \"Alisone\", l'odierna Haltern), era sotto un assedio, decise di guidarvi 6 legioni e di attaccare i Germani.\nE mentre Silio riusciva a fare prigioniere la moglie e la figlia di Arpo, capo dei Catti, Germanico non pot\u00e9 battere gli assedianti di \"Aliso\", poich\u00e9 i nemici si erano dileguati alla notizia del suo arrivo. Essi avevano distrutto il tumulo da poco eretto alle legioni di Varo e l'antica ara innalzata in memoria di Druso. Germanico, ricostruita ancora una volta l'ara paterna, dispose che tutte le zone comprese tra il forte d\"'Aliso\" ed il Reno venissero protette con nuove palizzate e terrapieni.\nLa grande spedizione via mare.\nLa flotta era ormai pronta e Germanico, una volta distribuiti i viveri, le legioni e gli ausiliari sulle navi, entr\u00f2 nel canale scavato dal padre, Druso (la cosiddetta \u00ab\"Fossa Drusi\"\u00bb), percorse i laghi ed un tratto dell'Oceano, raggiungendo senza intoppi la foce del fiume \"Amisia\" (probabilmente in localit\u00e0 Bentumersiel). Lasciata la flotta sulla riva sinistra dell'Amisia, commise un primo errore, poich\u00e9 avrebbe dovuto marciare sulla riva opposta, evitando cos\u00ec di dover costruire un ponte pi\u00f9 oltre, dove traghettare le truppe e che richiese alcuni giorni di lavoro.\nGermanico stava indicando dove tracciare il fossato del campo di marcia, quando gli riferirono che gli Angrivari avevano defezionato. Incaric\u00f2 prontamente Stertinio, accompagnato da alcuni reparti di cavalleria e di truppe ausiliarie leggere, di punire severamente il tradimento e l'offesa, devastando i loro territori. Successivamente Germanico, accompagnato dall'intero esercito, marci\u00f2 verso il fiume \"Visurgi\" (l'attuale Weser), dove due eserciti si trovarono uno di fronte all'altro: i Romani sulla riva sinistra, i Germani, capeggiati da Arminio su quella destra.\nLe battaglie di Idistaviso e del \"Vallo angrivariano\".\nCos\u00ec lo storico Tacito descrive il momento precedente lo scontro tra le due masse di armati:\nIl giorno successivo i Germani si schierarono a battaglia al di l\u00e0 del \"Visurgi\". Germanico, non volendo mandare le legioni allo sbaraglio, senza aver prima gettato i ponti sul fiume e disposti i relativi presidi, mand\u00f2 avanti la cavalleria dividendola in due ali. La guidavano Stertinio ed Emilio (uno dei centurioni primipili), i quali scesero in campo in luoghi distanziati per dividere l'esercito nemico.\nLa battaglia volse a favore dei Romani, grazie anche alla loro superiorit\u00e0 tattica di manovra, d'addestramento e di armamento. Anche se poco dopo, i Germani irritati dalla sconfitta appena subita, si riorganizzarono e radunarono nuove forze per preparare un nuovo agguato ai Romani poco lontano dalla piana di Idistaviso. Ma anche questa volta, furono pesantemente battuti dalle legioni di Germanico, in una localit\u00e0 vicina ad un terrapieno costruito dagli Angrivari, dove Germanico, al termine di questa seconda battaglia, fece innalzare un secondo trofeo recante l'iscrizione:\nSopraffatti i Cheruschi, Germanico affid\u00f2 a Stertinio il compito di portare la guerra contro gli Angrivari, se non si fossero affrettati alla resa; ma questi, supplici senza nulla rifiutare, ricevettero perdono da parte di Germanico e ne divennero suoi alleati.\nUna tempesta disperde la flotta romana sulla via del ritorno.\nL'estate stava ormai volgendo al termine, cos\u00ec Germanico decise di rimandare alcune legioni nei loro alloggiamenti invernali via terra, mentre la maggior parte fu condotta al fiume \"Amisia\" presso le navi l\u00ec attraccate, per intraprendere il viaggio di ritorno attraverso l'Oceano. La sfortuna volle che una terribile tempesta si abbattesse sulla flotta romana, tanto da disperdere alcune sue unit\u00e0 fino alle vicine isole di fronte alla costa. Molte navi, per evitare di arenarsi o di affondare, furono costrette a buttare a mare: cavalli, muli, salmerie, perfino le armi, per alleggerire le carene che imbarcavano acqua dai fianchi, mentre onde enormi si riversavano loro addosso dall'alto. La stessa trireme di Germanico approd\u00f2 nella terra dei Cauci mentre quest'ultimo colto da sconforto: \nAlla fine una volta terminata la tempesta, alcune navi erano andate a picco, ma la maggior parte delle navi tornarono, pur se semidistrutte, con pochi remi, con vesti al posto delle vele, altre trainate dalle meno danneggiate. Alcune furono mandate in perlustrazione sulle isole, dove recuperarono numerosi dispersi. Altri furono restituiti dagli Angrivari (passati, pur se da poco, dalla parte dei Romani), che li avevano riscattati dalle popolazioni dell'interno. Altri ancora si videro trascinati fino in Britannia, ma restituiti dai capi locali.\nUna nuova campagna contro Catti e Marsi.\nLa notizia della distruzione della flotta, spinse i Germani a sperare di ribaltare le sorti della guerra, ma Germanico decise di reprimere ogni possibile loro velleit\u00e0 sul nascere: \nEntrambe le spedizioni ebbero buon esito, e Germanico, caricato dall'aver recuperato la seconda \"Aquila legionaria\", mosse con grande rapidit\u00e0 verso l'interno devastando i territori nemici e battendo chiunque osasse affrontarlo, tanto che Tacito racconta:\nLa campagna di quest'anno si concluse con una nuova incursione nella regione dei Catti e dei Marsi, i quali per\u00f2, all'apparire delle legioni, si dispersero nelle foreste. Al termine delle operazioni le legioni furono ricondotte nei quartieri invernali, lieti di aver compensato le perdite in mare con gli ultimi successi. La campagna in Germania poteva dirsi conclusa.\nConseguenze.\nLa volont\u00e0 di Tiberio.\nA Roma fu accolto con grande favore il seppellimento dei legionari morti nella disfatta di Varo, ma i recenti successi di Germanico avevano suscitato la diffidenza dello stesso imperatore, preoccupato della crescente popolarit\u00e0 del nipote, ora figlio adottivo ed imperatore designato, presso il popolo romano.\nTiberio, pur permettendogli la celebrazione del trionfo, lo aveva richiamato a s\u00e9 non tanto per invidia, ma pi\u00f9 per timore di un nuovo disastro in territori ostili e selvaggi come quelli della Germania, non reputando, inoltre, necessario inglobarne di nuovi, quando l'opera di romanizzazione in Europa era appena all'inizio.\nGermanico, che non era dello stesso parere del \"princeps\", la prese come una ripicca personale, dimenticando che lo stesso Augusto aveva ammonito di non oltrepassare i fiumi Reno e Danubio (a tal proposito si confronti l'opera delle \"Res gestae divi Augusti\").\nI nuovi confini imperiali in Europa.\nPer quanto Germanico fosse rimasto turbato dal comportamento di Tiberio, ritenendo che le sue speranze di conquista erano state frustrate da una decisione troppo affettata e non sufficientemente ponderata, i fatti davano ragione al \"princeps\" poich\u00e9:\nTiberio decise, pertanto, di sospendere ogni attivit\u00e0 militare oltre il Reno, lasciando che fossero le stesse popolazioni germaniche a sbrigarsela, combattendosi tra loro. Egli strinse solo alleanze con alcuni popoli contro altri, in modo da mantenerli sempre in guerra tra di loro; evitando di dover intervenire direttamente, con grande rischio di incorrere in nuovi disastri come quello di Varo; ma soprattutto senza dover impiegare ingenti risorse militari ed economiche, per mantenere la pace entro i \"possibili e nuovi\" confini imperiali."}
{"id": "52693", "revid": "436907", "url": "https://it.wikipedia.org/wiki?curid=52693", "title": "Colle der Fomento", "text": "I Colle der Fomento sono un gruppo musicale hip hop italiano nato a Roma nel 1994.\nInizialmente il gruppo era formato dai rapper Danno, Masito e Piotta, componente fino al 1996, e dal disc jockey e produttore discografico Ice One, sostituito nel 1999 da DJ Baro.\nStoria del gruppo.\nIl nome iniziale della band \u00e8 \"Taverna Ottavo Colle\" (nella cui formazione compariva anche Piotta), che esordisce nel 1994 con il singolo \"Sopra il colle\" che viene inserito nella raccolta \"Rap o rap\" pubblicata dalla Irma Records.\nNel 1996 il trio pubblica sempre per la Irma Records l'album di debutto \"Odio pieno\", prodotto da Ice One. Il disco ottiene un buon riscontro sia di critica che di vendite, diventando un classico dell'hip hop italiano, tanto da essere ristampato nel 1997 dalla Virgin Music con l'aggiunta di due remix. Dopo l'album i Colle der Fomento diventano uno dei gruppi pi\u00f9 importanti del panorama hip hop italiano, e collaborano con numerosi artisti, tra cui Kaos, La Pina e gli Otierre. Alcuni brani come \"Non ci sto\", \"Quello che ti do\" e \"Solo Hardcore\" ottengono numerosi passaggi sulle radio nazionali.\nNel 1997 il gruppo riceve una candidatura nella categoria \"Miglior gruppo emergente\" al Premio italiano della musica e suonano con i Fugees sul palco dell'Hip Hop Village, manifestazione di portata nazionale organizzata da Radio Deejay.\nNel 1999 pubblicano per la Virgin Records \"Scienza doppia H\", che presenta testi pi\u00f9 maturi e riflessivi rispetto al precedente. I videoclip estratti, \"Vita\" e \"Il cielo su Roma\", ottengono numerosi passaggi sulle principali televisioni musicali italiane, All Music, MTV e Magic TV, grazie ai quali entra nella Top 50 italiana. In quello stesso anno Ice One esce dal gruppo, sostituito da DJ Baro, ed il gruppo si dedica esclusivamente agli spettacoli dal vivo in Italia ed in Europa, e a numerose collaborazioni. Nel periodo successivo appaiono con collaborazioni sugli album di Esa, Turi, Sparo Manero, DJ Shocca, DJ Double S, Primo &amp; Squarta e Gente Guasta. Nel frattempo affiancano sul palco importanti esponenti della scena hip hop statunitense, quali De La Soul, Wu-Tang Clan, KRS-One, Redman.\nNel settembre del 2005 i Colle der Fomento ritornano con un loro progetto: si tratta di \"Pi\u00f9 forte delle bombe\", EP di quattro tracce autoprodotto. L'anno successivo, il gruppo viene invitato dal sindaco di Roma Walter Veltroni a suonare il brano \"Il cielo su Roma\" al \"Teatro Strehler di Milano\" all'interno dell'appuntamento \"Roma incontra Milano\" come rappresentante della cultura capitolina. Inoltre nello stesso periodo partecipano anche a delle manifestazioni hip hop come \"Redbull Up Roc 06\" ed \"HipHop Motel\", e hanno suonato anche in diversi Centri Sociali d'Italia.\nL'album vero e proprio viene realizzato a fine 2006 e pubblicato nel febbraio del 2007, \u00e8 un LP autoprodotto e curato dal trio in ogni dettaglio, dal titolo \"Anima e ghiaccio\". \"Pi\u00f9 forte delle bombe\" \u00e8 presente nella colonna sonora del film del 2008 Jumper - Senza confini, diretto da Doug Liman ed interpretato da Hayden Christensen.\nIl 21 giugno 2013 pubblicano il video del singolo \"Sergio Leone\", estratto dal nuovo album in uscita prossimamente.\nAd undici anni di distanza dal precedente album \"Anima e ghiaccio\", il 16 novembre 2018 \u00e8 stato pubblicato l'album \"Adversus\". Nei quattordici brani, Danno, Masito e DJ Baro hanno unito ai campionamenti anche musica suonata dal vivo, come quella di Roy Paci su \"Polvere\"."}
{"id": "52694", "revid": "838137", "url": "https://it.wikipedia.org/wiki?curid=52694", "title": "SOAP", "text": "In informatica SOAP (inizialmente acronimo di \"simple object access protocol\") \u00e8 un protocollo per lo scambio di messaggi tra componenti software. La parola \"oggetto\" manifesta che l'uso del protocollo dovrebbe effettuarsi secondo il paradigma della programmazione orientata agli oggetti.\nDescrizione.\nSOAP \u00e8 la struttura operativa (\"framework\") estensibile e decentralizzata che pu\u00f2 operare sopra varie pile protocollari per reti di computer fornendo tramite messaggi richieste di procedure remote. I richiami di procedure remote possono essere infatti modellati come interazione di parecchi messaggi SOAP. SOAP dunque \u00e8 uno dei protocolli che abilitano i servizi \"web\".\nSOAP pu\u00f2 operare su differenti protocolli di rete, ma HTTP \u00e8 il pi\u00f9 comunemente utilizzato e l'unico ad essere stato standardizzato dal W3C, su cui \u00e8 incapsulato il relativo messaggio. SOAP si basa sul metalinguaggio XML e la sua struttura segue la configurazione \"head-body\", analogamente ad HTML. Il segmento opzionale \"header\" contiene metadati come quelli che riguardano l'instradamento, la sicurezza, le transazioni e parametri per l\"orchestration\". Il segmento obbligatorio \"body\" trasporta il contenuto informativo e talora viene detto carico utile (\"payload\"). Questo deve seguire uno schema definito dal linguaggio XML Schema. SOAP pu\u00f2 essere utilizzato in due modi diversi per una chiamata: \nEsempi di messaggi SOAP.\nCome primo esempio, mostriamo come un \"client\" pu\u00f2 formattare un messaggio SOAP per richiedere informazioni su un prodotto da un immaginario servizio \"web\" che simula un magazzino.\n&lt;soap:Envelope xmlns:soap=\"http://schemas.xmlsoap.org/soap/envelope/\"&gt;\n &lt;soap:Body&gt;\n &lt;getProductDetails xmlns=\"http://magazzino.example.com/ws\"&gt;\n &lt;productId&gt;827635&lt;/productId&gt;\n &lt;/getProductDetails&gt;\n &lt;/soap:Body&gt;\n&lt;/soap:Envelope&gt;\nQuello che segue \u00e8 il testo con cui il magazzino \"web\" potrebbe inviare il suo messaggio di risposta con le informazioni richieste.\n&lt;soap:Envelope xmlns:soap=\"http://schemas.xmlsoap.org/soap/envelope/\"&gt;\n &lt;soap:Body&gt;\n &lt;getProductDetailsResponse xmlns=\"http://magazzino.example.com/ws\"&gt;\n &lt;getProductDetailsResult&gt;\n &lt;productName&gt;Toptimate, set da 3 pezzi&lt;/productName&gt;\n &lt;productId&gt;827635&lt;/productId&gt;\n &lt;description&gt;Set di valigie; 3 pezzi; poliestere; nero.&lt;/description&gt;\n &lt;price&gt;96.50&lt;/price&gt;\n &lt;inStock&gt;true&lt;/inStock&gt;\n &lt;/getProductDetailsResult&gt;\n &lt;/getProductDetailsResponse&gt;\n &lt;/soap:Body&gt;\n&lt;/soap:Envelope&gt;"}
{"id": "52699", "revid": "47767", "url": "https://it.wikipedia.org/wiki?curid=52699", "title": "Lapo", "text": "Origine e diffusione.\nSi tratta di un ipocoristico del nome Jacopo (o di Giacomo), attestata principalmente in Toscana. \nEra piuttosto in voga in epoca medievale, tanto che Dante, nella \"Divina Commedia\", cita Lapo e Bindo come esempi di nomi assai comuni a Firenze (\"non ha Fiorenza tanti Lapi e Bindi quante s\u00ec fatte favole per anno in pergamo si gridan quinci e quindi\", \"Paradiso - Canto ventinovesimo\"). Nell'onomastica italiana moderna gode invece di scarsa diffusione, sebbene vada segnalato che a volte assume valenza di nome autonomo, senza pi\u00f9 legame col nome dal quale deriva.\nOnomastico.\nL'onomastico si pu\u00f2 festeggiare lo stesso giorno del nome Jacopo."}
{"id": "52702", "revid": "547992", "url": "https://it.wikipedia.org/wiki?curid=52702", "title": "Postumo", "text": "Ascesa al trono.\nLe origini di Postumo sono oscure, ma si ritiene che fosse un batavo romanizzato dall'umile estrazione sociale (l'ipotesi \u00e8 fondata sul fatto che la sua monetazione onora divinit\u00e0 popolari fra i Batavi, quali Ercole Magusano e Ercole \"Deusoniensis\"), che sal\u00ec la gerarchia dell'esercito romano sino a divenire il governatore della provincia della Germania Superior o Inferior.\nMentre l'imperatore Gallieno si trovava in oriente a sedare alcune rivolte, lasci\u00f2 in occidente il proprio figlio Cornelio Salonino sotto la tutela di alcuni dei suoi comandanti, tra cui il prefetto del pretorio Silvano e Postumo, allo scopo di difendere la frontiera del Reno. Con l'imperatore lontano, la Germania fu oggetto di una incursione di Alemanni, che fu per\u00f2 sconfitta da Postumo, il quale, come tradizione, fece distribuire il bottino tra i soldati. Venuto a conoscenza della vittoria, Silvano, a nome di Salonino, ordin\u00f2 che il bottino ottenuto fosse inviato a Colonia: Postumo radun\u00f2 l'esercito e annunci\u00f2 loro l'ordine del Cesare; i soldati si ribellarono e proclamarono Postumo imperatore. Il nuovo usurpatore, che probabilmente non era estraneo alla rivolta, assedi\u00f2 Salonino e Silvano a Colonia: malgrado il disperato tentativo di rinvigorire la fedelt\u00e0 verso la dinastia di Gallieno tramite la proclamazione di Salonino ad augusto, la popolazione o addirittura la guarnigione di Colonia aprirono le porte a Postumo, il quale uccise sia Silvano che Salonino, erigendo poi un arco trionfale per celebrare la propria vittoria. La \"Historia Augusta\" di questa secessione, diede per\u00f2 grande colpa a Gallieno:\nRegno.\nPostumo fu riconosciuto imperatore in Gallia, Hispania, Germania e Britannia. Scelse come capitale Colonia, e vi insedi\u00f2 i propri senato, consoli e guardia pretoriana. Si fece raffigurare come \"riconquistatore della Gallia\" in alcune delle sue monete, un titolo che si guadagn\u00f2 avendo vittoriosamente difeso la sua provincia contro i Germani. Le floride condizioni economiche del nuovo stato sono testimoniate dal fatto che le monete coniate da Postumo sono di fattura migliore e hanno un contenuto di metallo pregiato maggiore delle omologhe coniate da Gallieno.\nNel 263 Postumo dovette fronteggiare una campagna organizzata da Gallieno per recuperare le province secessioniste. Dopo un rovescio iniziale, Gallieno riusc\u00ec a riportare un importante successo, ma il comandante della cavalleria, Aureolo, tralasci\u00f2 di inseguire il pretendente sconfitto, per cui Postumo pot\u00e9 raccogliere un nuovo esercito, venendo anche questa volta sconfitto. Postumo allora fugg\u00ec in una citt\u00e0 che fu assediata dalle truppe di Gallieno, ma l'imperatore fu gravemente ferito e ritorn\u00f2 alle proprie basi: la crisi dell'impero non gli permise pi\u00f9 di ritentare la riconquista dell'Impero delle Gallie, e il dominio di Postumo non fu pi\u00f9 messo in discussione. Postumo trov\u00f2 anche un alleato in Aureolo, che controllava Milano, il quale sfid\u00f2 l'imperatore e si alle\u00f2 con Postumo. La citt\u00e0 di Milano sarebbe stata un acquisto strategico in una eventuale marcia su Roma, ma Postumo, per ragioni ignote, non sostenne Aureolo, il quale fu assediato da Gallieno.\nUsurpatore di Gallieno, Postumo fu a sua volta minacciato da un usurpatore, nel 268: Leliano, uno dei suoi migliori comandanti militari, fu proclamato imperatore a Magonza dalla locale guarnigione e dalle legioni accampate in prossimit\u00e0, tra cui la Legio XXII \"Primigenia\". Sebbene Postumo riuscisse a riconquistare rapidamente Magonza e a uccidere Leliano, fu incapace di controllare le proprie truppe, che gli si ribellarono e lo uccisero a loro volta, perch\u00e9 non aveva permesso loro di saccheggiare la citt\u00e0.\nDopo la morte di Postumo, il suo impero perse il controllo della Britannia e della Hispania: le restanti province rimasero sotto il comando del suo successore, Marco Aurelio Mario.\nSebbene il suo regno sia in genere fatto iniziare nel 259, l'estate o l'autunno del 260 sono le date probabili in cui fu salutato imperatore: se la data del 260 \u00e8 quella corretta per l'inizio del regno di Postumo, tutte le date che riguardano l'Impero delle Gallie vanno spostate avanti di un anno."}
{"id": "52704", "revid": "287204", "url": "https://it.wikipedia.org/wiki?curid=52704", "title": "Sarmati", "text": "I S\u00e0rmati (singolare: s\u00e0rmata; dal greco antico ) furono un popolo iranico e quindi, come gli Sciti, facevano parte della famiglia linguistica iranica (una famiglia linguistica indoeuropea). Aperti alla cultura e alla religione persiana, si dividevano probabilmente in quattro trib\u00f9: Iazigi, Roxolani (o Rossolani), Aorsi e Alani.\nEssi in origine abitavano le steppe lungo il Volga, le regioni pedemontane degli Urali meridionali e la steppa del Kazakistan occidentale. Nei loro territori d'origine essi si scontrarono con i Battriani, i Parti e i Sogdiani. In diversi periodi e a diverse ondate essi si spinsero verso occidente.\nLe popolazioni sarmatiche erano a loro volta suddivise in:\nStoria.\nEpoca greco-persiana.\nSi scontrarono con i Persiani durante il regno di Dario I il Grande, il quale decise che per rendere pi\u00f9 sicuri i confini dell'Impero bisognasse assoggettare i popoli che vivevano sulle montagne del Caucaso nord-orientale.\nEpoca romana.\nCon i Romani non ebbero sempre rapporti pacifici e anzi spesso si fronteggiarono in lunghe guerre fin dai tempi di Augusto. Al tempo di questo imperatore romano sappiamo dalle sue \"Res gestae divi Augusti\" che:\nSul finire del I secolo-inizi del II d.C., Roxolani e Iazigi (alleati per tutto il I secolo d.C. di Roma) si schierarono contro i Romani con i Daci per difendere questi ultimi da Traiano che intendeva conquistarne i territori, e fu proprio Traiano a sconfiggerli durante la campagna.\nSappiamo che ai tempi dell'imperatore romano, Marco Aurelio, quest'ultimo voleva fare dei territori compresi nell'arco carpatico tra Dacia e Pannonia inferiore una nuova provincia chiamata \"Sarmatia\".\nNel corso del III secolo d.C. i S\u00e0rmati per via della conquista dei Goti dei territori a nord del Mar Nero si divisero in 2 gruppi: uno occidentale e uno orientale.\nAl tempo di Costantino I, dopo che quest'ultimo li combatt\u00e8 in numerose occasioni, i Romani costruirono tutta una serie di terrapieni al di l\u00e0 del Danubio, nella pianura ungherese, per allentare la pressione di Goti e Gepidi lungo i territori degli alleati Iazigi, \"appoggiati\" alla vicina frontiera pannonica. Questo sistema di fortificazioni viene oggi comunemente chiamato: \"Diga del Diavolo\" e partiva di fronte ad \"Aquincum\" per poi seguire parallelamente il fiume Tisza, alla sua sinistra, e raggiungere la fortezza legionaria di \"Viminacium\".\nNel 375, dall'Oriente giunsero gli Unni, che dopo aver fatto strage degli Alani accolsero i resti delle loro trib\u00f9 nel loro esercito diretto verso Occidente. I vari gruppi di Sarmati furono a volte alleati dei Romani contro gli altri barbari ma altrettante volte furono nemici di Roma saccheggiandone i territori periferici e non solo: gli Alani infatti si unirono ai Vandali nella conquista dell'Africa al punto che il sovrano vandalo pot\u00e9 assumere il titolo di \"re dei Vandali e degli Alani\".\nI Sarmati che come altri barbari a partire dal II-III secolo ottennero di stabilirsi nel territorio dell'Impero in cambio dovevano fornire soldati all'esercito. Gi\u00e0 Marco Aurelio impieg\u00f2 un contingente di questi ottimi cavalieri in Britannia. La Notitia Dignitatum attesta la presenza nei primi anni del V secolo di 15 colonie militari di Sarmati anche in Italia, soprattutto nella pianura del Po, sotto il comando di un \"Praefectus Sarmatarum gentilium\". Secondo quel documento una di queste guarnigioni era stanziata nell'odierna provincia di Cuneo, a \"Pollentia\" (oggi Pollenzo), nota per essere stata teatro nel 402 della battaglia tra i Visigoti di Alarico e i Romani, fra le cui file erano presenti cavalieri Sarmato-Alani. In seguito si sarebbero spostati sul pi\u00f9 sicuro e poco distante altopiano alla confluenza fra il Tanaro e la Stura di Demonte, dove oggi sorge il piccolo paese di Salmour che si ipotizza derivi il nome da quell'antico insediamento (Sarmatorium). Altre probabili colonie di Sarmati ad aver lasciato il segno nella toponomastica locale potrebbero essere Sermide (\"Sarmata\" nell\u2019Alto Medioevo), in provincia di Mantova, \"Sarmaticula\" (oggi Sarmeola di Rubano), presso Padova e Sarmede, in provincia di Treviso.\nSociet\u00e0.\nOrganizzazione militare.\nI Sarmati erano abili cavalieri e in battaglia si dividevano in cavalieri pesanti (catafratti, i quali indossavano armature formate da squame metalliche e armati con il \"kontos\", la lunga lancia da impatto sarmatica) e leggeri (arcieri a cavallo). Sin dal II secolo unit\u00e0 di cavalleria pesante sarmata furono arruolati tra le truppe ausiliarie dell'esercito romano, in particolare dall'Imperatore Marco Aurelio (121-180 d.C.), che ne mand\u00f2 ben 5.000 in Britannia. Questi vennero stanziati nella guarnigione di \"Bremetenacum Veteranorum\" (Ribchester, nel Lancashire), consentendo una diretta influenza dei catafratti romani sulla cavalleria degli eserciti barbari durante il periodo delle grandi invasioni. Secondo una teoria risalente agli anni settanta la leggenda di Re Art\u00f9, l'archetipo del cavaliere medioevale, venne ispirato proprio da queste unit\u00e0 di cavalleria sarmata, pesantemente protette da armature a scaglie e dotate di \"staffe\", innovazione per la cavalleria romana.\nLo storico Publio Cornelio Tacito afferma che l'armatura dei capi roxolani e dei nobili pi\u00f9 importanti era intrecciata di lamine di ferro o di cuoio durissimo, che rendeva il peso di questa elevato.\nLo storico Ammiano Marcellino li descrive nel IV secolo in modo molto simile a ci\u00f2 che ancora \u00e8 visibile sulla Colonna Traiana degli inizi del II secolo:\nReligione.\nLo zoroastrismo, nel tempo diffusosi soprattutto tra i popoli iranici d'Europa (Sciti e Sarmati, per esempio) e d'Asia, fu la religione favorita dalle due grandi dinastie dell'antica Persia, gli Achemenidi e i Sasanidi. Comunque, poich\u00e9 non sono sopravvissute fonti scritte persiane contemporanee di quel periodo, \u00e8 difficile descrivere la natura dell'antico zoroastrismo in dettaglio."}
{"id": "52705", "revid": "1318658", "url": "https://it.wikipedia.org/wiki?curid=52705", "title": "Quarto", "text": ""}
{"id": "52707", "revid": "767487", "url": "https://it.wikipedia.org/wiki?curid=52707", "title": "American Association for the Advancement of Science", "text": "La American Association for the Advancement of Science, (abbreviata con AAAS, a sua volta letta \"Triple A-S\")\n\u00e8 un'organizzazione internazionale senza fini di lucro dedicata all'avanzamento della scienza nel mondo che opera come educatore, leader, portavoce e come associazione professionale.\nEssa pubblica l'autorevole settimanale \"Science\", molte \"newsletters\" scientifiche, libri e rapporti; essa inoltre sviluppa con determinazione programmi che si propongono di far crescere ovunque il livello di comprensione della scienza.\nFondata nel 1848, la AAAS raggruppa circa 262 fra societ\u00e0 affiliate e accademie scientifiche e si rivolge a 10 milioni di persone; essa quindi \u00e8 la pi\u00f9 grande associazione scientifica generalista del mondo.\n\"Science\" \u00e8 il maggiore periodico scientifico generalista \"peer-reviewed\" a pagamento del mondo ed ha un numero di lettori stimato intorno al milione. AAAS \u00e8 aperta a tutti e realizza la sua missione di \"far progredire la scienza e servire la societ\u00e0\" attraverso iniziative di politica della scienza, programmi internazionali, attivit\u00e0 di educazione alla scienza; in particolare organizza il servizio EurekAlert!, il primo sito web per le notizie riguardanti la scienza."}
{"id": "52709", "revid": "287204", "url": "https://it.wikipedia.org/wiki?curid=52709", "title": "Unix-like", "text": "Unix-like (talvolta UN*X o *nix), tradotto \"Simile a Unix\", in informatica \u00e8 una caratteristica riferita ad un singolo o ad un gruppo di sistemi operativi, che consiste nell'essere simile a Unix, o pi\u00f9 precisamente nell'essere ispirato ai princ\u00ecpi base dei sistemi operativi Unix; generalmente non sono certificati n\u00e9 sono necessariamente conformi alle specifiche SUS (Single UNIX Specification). Alcuni sistemi possono adottare un design simile a System V (sviluppato presso la AT&amp;T), altri invece simile a BSD (sviluppato presso l'Universit\u00e0 di Berkeley in California), altri ancora possono avere caratteristiche sia dell'uno (System V) sia dell'altro (BSD). L'espressione \"Unix-like\" pu\u00f2 comprendere sistemi operativi completamente o in parte open source, software libero, commerciali, proprietari, e persino versioni basate su licenza UNIX.\nDescrizione.\nUtilizzo del marchio \"UNIX\".\nUNIX \u00e8 un marchio registrato di propriet\u00e0 di The Open Group, esso peraltro \u00e8 utilizzato come un marchio di certificazione, l'Open Group inoltre si occupa anche dell'amministrazione della Single UNIX Specification.\nIl termine Unix-like non \u00e8 stato approvato dall'Open Group, che lo reputa a tutti gli effetti come un uso non corretto del loro marchio, in tal senso infatti sono state scritte delle linee guida ben precise, esse richiedono che UNIX debba essere scritto in lettere maiuscole o che si distingua chiaramente dal testo circostante, si incoraggia inoltre il fatto che esso debba essere usato come aggettivo in relazione al generico sostantivo \"system\" (sistema), infine si sconsiglia l'utilizzo con parole composte da trattini. Tuttavia, la definizione pi\u00f9 simile che l'Open Group stesso reputa adeguata \u00e8 \"UNIX system-like\", anteponendo in tal modo il marchio registrato prima di ogni altra definizione.\nCategorie.\nDennis Ritchie, uno dei creatori originari di UNIX e del linguaggio di programmazione C, ha affermato che i sistemi unix-like come GNU/Linux sono a tutti gli effetti dei sistemi UNIX, ancorch\u00e9 derivati da esso.\nEric S.Raymond, noto hacker e gran estimatore dei sistemi unix-like, nonch\u00e9 fervente sostenitore dei sistemi GNU/Linux sin dagli albori, autore tra gli altri di \"The art of Unix Programming\", nel quale peraltro dedica un intero capitolo alla storia di UNIX, ha suggerito la suddivisione degli stessi in tre categorie:"}
{"id": "52710", "revid": "1709244", "url": "https://it.wikipedia.org/wiki?curid=52710", "title": "Galliera", "text": "Galliera (\"Gal\u00eera\" in dialetto bolognese settentrionale) \u00e8 un comune italiano sparso di abitanti della citt\u00e0 metropolitana di Bologna in Emilia-Romagna, fa parte dell'Unione Reno Galliera.\nIl comune comprende quattro centri abitati:\nStoria.\nA San Venanzio nacque nel 1901 Onorato Malaguti, dirigente sindacale comunista, che si autoesili\u00f2 in Belgio durante il ventennio fascista.\nTra la fine del XIX e l'inizio del XX secolo, a Galliera si assistette alla creazione di vasti possedimenti terrieri, ad opera di latifondisti come Antonio Bonora (1859-1921), Giuseppe Vittorio Venturi (1860-1936) e dei figli di quest'ultimo, Brenno (1885-1961) ed Enea Venturi. Costoro bonificarono molti ettari di terreni, adottarono tecniche moderne di aratura e concimazione e incentivarono la coltivazione del riso. Le risaie di Galliera furono per\u00f2 teatro, sia nel primo sia nel secondo dopoguerra, di lunghi scioperi e dure lotte sociali.\nIl comune \u00e8 stato colpito dai terremoti dell'Emilia del 2012, che hanno provocato varie lesioni agli edifici e alle strutture agricole.\nSimboli.\nLo stemma, il gonfalone e la bandiera del comune di Galliera sono stati concessi con decreto del presidente della Repubblica del 9 aprile 2008.\nMonumenti e luoghi d'interesse.\nAree naturali.\nParte del territorio comunale \u00e8 compreso nel sito di interesse comunitario e zona di protezione speciale \"Biotopi e Ripristini ambientali di Bentivoglio, S. Pietro in Casale, Malalbergo e Baricella\" (IT4050024).\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "52711", "revid": "287204", "url": "https://it.wikipedia.org/wiki?curid=52711", "title": "Quadrato (disambigua)", "text": ""}
{"id": "52713", "revid": "599013", "url": "https://it.wikipedia.org/wiki?curid=52713", "title": "Gardone", "text": ""}
{"id": "52714", "revid": "1494169", "url": "https://it.wikipedia.org/wiki?curid=52714", "title": "Garbagnate", "text": "Comuni\nFrazioni"}
{"id": "52715", "revid": "287204", "url": "https://it.wikipedia.org/wiki?curid=52715", "title": "Gazzo (disambigua)", "text": ""}
{"id": "52718", "revid": "1629429", "url": "https://it.wikipedia.org/wiki?curid=52718", "title": "Benbulben", "text": "Il Benbulben (conosciuto anche come \"Ben Bulben\" e \"Benbulbin\", mentre il nome antico in gaelico irlandese \u00e8 \"Benn Gulbain\") \u00e8 una particolarissima altura situata nella contea di Sligo, nella Repubblica d'Irlanda. Sebbene sia considerato un monte dai locali e dagli irlandesi per la sua improvvisa altitudine dal mare, \u00e8 poco pi\u00f9 che una collina.\nSovrasta la citt\u00e0 di Sligo ed \u00e8, con la vicina Knocknarea, spesso il simbolo che ricorda la contea di cui fa parte, intriso di miti, poesia ed arte figurativa.\nMorfologia.\nGrazie ai suoi 497 metri d'altezza e alla sua posizione su di un territorio pressoch\u00e9 pianeggiante e a ridosso della Donegal Bay \u00e8 visibile anche da molto lontano, ad esempio dalle Slieve League in Donegal. Facendo un'analisi pi\u00f9 vasta, il Benbulben \u00e8 l'ultimo monte e la parte pi\u00f9 settentrionale del ferro di cavallo che formano ad occidente i monti Dartry, percorsi appunto dall\"'Horseshoe Riding\" (\"Strada del ferro di cavallo\")\nMa ci\u00f2 che lascia affascinati \u00e8 senz'altro la sua singolare forma: conosciuto infatti anche come \"Table mountain\", \u00e8 caratterizzato da pendici calcaree molto ripide che a met\u00e0 percorso verso la vetta diventano pressoch\u00e9 perpendicolari al terreno e con moltissime nervature. \nLa sommit\u00e0 non \u00e8 a punta, ma piatta e abbastanza ampia, oltre che spesso ricoperta di un soffice manto erboso, capace di invogliare non pochi scalatori ad arrivare in vetta per ammirare il panorama.\nMito e cultura.\nIl Benbulben \u00e8 stato teatro di tanti episodi letterari: scenario della morte di Diarmuid Ua Duibhne nella saga di Fionn Mac Cumhail, ferito a morte da un verro mitologico e lasciato da solo senza cure dal suo generale Fionn, geloso e disperato per il suo amore per Gr\u00e1inne; ma anche il principale posto ispirativo per il poeta William Butler Yeats insieme a tanti scenari dello Sligo; luogo a cui si era affezionato a tal punto da voler essere seppellito l\u00ec in eterno. E infatti tuttora riposa a Drumcliff, ai piedi del monte, dove si pu\u00f2 ammirare un monumento celebrativo alla sua memoria."}
{"id": "52719", "revid": "2096950", "url": "https://it.wikipedia.org/wiki?curid=52719", "title": "Societ\u00e0 italiana di e-learning", "text": "La Societ\u00e0 italiana di e-learning (acronimo Sie-L), \u00e8 un'associazione senza scopi di lucro che si propone di favorire lo sviluppo della formazione on line e delle attivit\u00e0 di e-learning in Italia, soprattutto a livello universitario, post-universitario e scolastico.\nLa societ\u00e0 si propone i seguenti scopi prioritari:"}
{"id": "52721", "revid": "1000907", "url": "https://it.wikipedia.org/wiki?curid=52721", "title": "Linux User Group", "text": "Un Linux User Group (LUG), o anche \"Linux Users Group\" e \"Linux Users' Group\", \u00e8 un gruppo sociale formato da persone che osservano i principi del software libero ed impegnate nel diffondere i sistemi operativi basati sul kernel Linux.\nStoria.\nNel 1991 Linus Benedict Torvalds ha rilasciato il primo kernel Linux. Dalla sua nascita si \u00e8 vista una costante crescita del progetto, e nel 1992 Linux \u00e8 diventato software libero. Gli anni successivi, insieme alla nascita delle prime societ\u00e0 e organizzazioni che distribuiscono GNU/Linux (Red Hat, Suse, Debian), hanno iniziato a diffondersi i primi LUG nel mondo.\nAnche in Italia i LUG sono nati nei primi anni novanta, prevalentemente in ambiti accademici, come le facolt\u00e0 di ingegneria e informatica, grazie all'interessamento di ricercatori, studenti, programmatori, appassionati di informatica che cominciavano a trovare terreno fertile per le loro iniziative, e soprattutto grazie alla crescente diffusione di Internet.\nUno dei primi gruppi in assoluto fu il PLUTO, che nacque nel 1992 nella citt\u00e0 di Padova.\nAttualmente esistono pi\u00f9 di 100 LUG in tutta l'Italia e diverse migliaia nel mondo.\nCaratteristiche.\nSpesso un LUG \u00e8 una associazione non-profit, formata da persone liberamente costituite, che svolgono la loro attivit\u00e0 prevalentemente su base volontaria e che provvedono al supporto e alla diffusione di GNU/Linux, in particolar modo presso chi si avvicina per la prima volta a tale sistema operativo. Pu\u00f2 materializzarsi in un contesto fisico, ponendosi come punto di riferimento a livello locale per i temi toccati, oppure virtualmente in forma di community online.\nAlcuni gruppi di utenti preferiscono la dicitura GLUG (cio\u00e8 \"GNU/Linux Users Group\"), piuttosto che LUG, come segno di riconoscenza nei confronti del progetto GNU, base sulla quale il kernel Linux poggia per dar vita al sistema operativo GNU/Linux. Organizzazioni simili al LUG sono il Free Software User Group (FSUG) e il FreeBSD User Group (FUG).\nFinalit\u00e0.\nGli obiettivi di un LUG possono variare sensibilmente a seconda del tipo di gruppo, dalle caratteristiche dei suoi membri e dal luogo o campo dove il gruppo stesso opera. Come per ogni comunit\u00e0 di intenti non esiste una documentazione ufficiale che indichi esattamente cosa \u00e8 un LUG e cosa deve fare per essere definito tale, ma \u00e8 possibile tracciare alcuni confini entro i quali si possono riconoscere queste associazioni. Molti LUG fanno riferimento alle linee guida dell'Italian Linux Society.\nL'obiettivo principale di un LUG \u00e8 quello di estendere le conoscenze dei propri membri e condividerle con gli altri per una crescita comune fino ad accumulare quella massa critica sufficiente ad essere \"intelligenza collettiva\". Un LUG pu\u00f2 insegnare ad un nuovo utente come utilizzare al meglio gli strumenti in proprio possesso, e nel contempo pu\u00f2 mostrare all'utente pi\u00f9 esperto punti di vista differenti per ottenere i massimi risultati grazie ad un clima collaborativo che facilita la qualit\u00e0 e l'innovazione.\nVolendo schematizzare \u00e8 possibile individuare alcune finalit\u00e0 base per un LUG.\nOgni LUG pu\u00f2 combinarle o integrarle a suo piacimento, in accordo con i suoi membri.\nRiferimenti di un LUG.\nUn LUG, per essere tale, ha bisogno innanzitutto di farsi conoscere e disporre di alcuni mezzi necessari ai suoi fini. Si riconoscono due modalit\u00e0 di aggregazione nonch\u00e9 di fruizione dei servizi forniti da un LUG: ci sono LUG che possono disporre di una sede fisica e altri che fanno sentire la loro presenza solamente tramite strumenti online; buona parte dei LUG rientra in entrambe le categorie.\nSede Fisica.\nI LUG sono generalmente circoscritti ad una citt\u00e0 o ad una zona, per questo molti di loro hanno una sede.\nLa sede pu\u00f2 essere liberamente accessibile a tutti, oppure pu\u00f2 essere messa a disposizione dei soli membri di quei LUG che si sono costituiti come associazioni e che richiedono una minima quota d'iscrizione (simile ad un hackerspace).\nL'esistenza di una sede fisica \u00e8 importante, in quanto ciascun LUG pu\u00f2 proporsi come entit\u00e0 strettamente legata alle tematiche locali. Inoltre, la vicinanza e la possibilit\u00e0 di interazioni dirette con e fra i membri offre pi\u00f9 riferimenti ed un maggior senso di sicurezza all'utente locale, senza contare che il mantenimento di relazioni sotto il profilo umano sono generalmente molto pi\u00f9 proficue.\nGli incontri in sede avvengono tipicamente con cadenza settimanale o mensile e in questi incontri vengono pianificati progetti, si aiutano i neofiti a installare una distribuzione Linux, si svolgono attivit\u00e0 che ruotano attorno al mondo del software libero, si discutono le novit\u00e0 in campo informatico sotto il piano tecnico ed etico, si rivelano alcuni trucchi, si costruiscono reti a libero utilizzo degli utenti, ecc...\nTutte queste attivit\u00e0 che hanno anche il merito di combattere il divario digitale.\nSede Virtuale.\nNon tutti i LUG hanno la possibilit\u00e0 di incontrarsi in luoghi fisici. Per questo Internet \u00e8 il luogo principale di aggregazione fra i membri di molti LUG. Infatti un LUG generalmente utilizza i seguenti strumenti:\nAttivit\u00e0 tipiche.\nLe attivit\u00e0 possono essere svariate: si va da incontri pratici in cui si offre aiuto per l'installazione e la configurazione di Linux, ad altri pi\u00f9 didattici e mirati ad ampliare le conoscenze su Linux in modo scambievole e reciproco, favorendo la libert\u00e0 di conoscenza di ciascuno.\nLinux Day e manifestazioni.\nParticolare rilevanza ha assunto un evento a cadenza annuale noto come Linux Day, promosso sin dal 2001 da Italian Linux Society (ILS) in cui i LUG partecipano come organizzatori locali. Durante il Linux Day i vari gruppi si riuniscono in spazi aperti al pubblico ed organizzano conferenze che abbiano come tema il software libero e l'open source.\nOgni LUG inoltre ha la libert\u00e0 di organizzare qualsiasi tipo di manifestazione o evento volto alla diffusione di GNU/Linux. Si conoscono casi in cui alcuni dei LUG riescono a far parte di fiere cittadine dove mettono a disposizione molto materiale tramite banchetti a scopo divulgativo, oppure di LUG che riescono ad entrare nelle scuole per parlare direttamente con gli studenti per far conoscere subito anche ai ragazzi GNU/Linux.\nInstallation Party.\nI \"Linux Installation Party (LIP)\" o pi\u00f9 semplicemente \"Installfests\", sono delle giornate dedicate all'installazione di GNU/Linux nei PC di chi accetta l'invito dei LUG a provare il sistema operativo. Generalmente avvengono in concomitanza con altre manifestazioni organizzate dagli stessi LUG. Ci\u00f2 non toglie che, in linea di principio, si fa un LIP ogni volta che un membro del LUG dedica il suo tempo a installare GNU/Linux su di un PC.\nCorsi.\nMolti LUG organizzano veri e propri corsi sull'uso del software Libero, rivolti sia a utenti inesperti che a persone che vogliono semplicemente ampliare le loro capacit\u00e0 tecniche e conoscenze informatiche.\nProgetti di gruppo.\nMolti LUG, essendo formati anche da membri esperti, hanno la capacit\u00e0 di mantenere, fondare o supportare progetti di una certa rilevanza. Questi progetti vanno dal mantenimento e la produzione di documentazione ufficiale per GNU/Linux e per il Free Software in generale, allo sviluppo di particolari software che rispondono alle caratteristiche della licenza GNU General Public License. Infine alcuni gruppi si occupano di riutilizzo di vecchio hardware (trashware) tramite l'utilizzo di particolari distribuzioni che richiedono poche risorse.\nIncontri.\nOltre ai periodici incontri che possono avvenire nelle sedi dei LUG o in particolari occasioni, non \u00e8 raro che vengano organizzati dei ritrovi nei quali si discute in modo pi\u00f9 distensivo di fronte ad una pizza e ad una birra, a conferma che l'appartenenza ad un LUG non \u00e8 vista alla stregua di un impegno lavorativo, ma come momento di svago e di crescita culturale utile anche contro il fenomeno del divario digitale."}
{"id": "52723", "revid": "2207", "url": "https://it.wikipedia.org/wiki?curid=52723", "title": "Nube di polvere", "text": ""}
{"id": "52724", "revid": "933835", "url": "https://it.wikipedia.org/wiki?curid=52724", "title": "Genzano", "text": ""}
{"id": "52725", "revid": "47767", "url": "https://it.wikipedia.org/wiki?curid=52725", "title": "Vito (nome)", "text": "Origine e diffusione.\nContinua il nome augurale latino \"Vitus\", basato sul termine \"vita\" (\"vita\" anche in italiano moderno). Allo stesso vocabolo risale anche il nome Vitale, mentre per quanto riguarda il significato, Vito \u00e8 analogo a Zoe, Chaim, Eva ed Enid. In alcuni casi, pu\u00f2 inoltre costituire un'abbreviazione di nomi medievali quali Bonavita e Bellavita.\n\"Vitus\" si confuse gi\u00e0 anticamente con il nome di origine germanica \"Wido\" (l'odierno Guido), e ad oggi in molte lingue i due nomi sono di fatto equivalenti, e resi da una stessa forma.\nPer quanto riguarda l'Italia, il nome gode di una buona diffusione in tutta la penisola grazie al sostegno di vari santi e sante, con punte in Puglia, Sicilia e in generale nel Meridione.\nOnomastico.\nL'onomastico si pu\u00f2 festeggiare in memoria di pi\u00f9 santi, alle date seguenti;"}
{"id": "52726", "revid": "1305772", "url": "https://it.wikipedia.org/wiki?curid=52726", "title": "Giano (disambigua)", "text": ""}
{"id": "52729", "revid": "599013", "url": "https://it.wikipedia.org/wiki?curid=52729", "title": "Alphonso Ford", "text": "Carriera.\nGli inizi.\nFord si avvicina alla pallacanestro sin da giovane, giocando prima al liceo e poi alla Mississippi Valley State University, della quale diventa uno dei giocatori pi\u00f9 importanti di sempre. Nei quattro anni al college mette a segno pi\u00f9 di 3.000 punti, diventando il miglior realizzatore della storia della squadra, e diventando il primo giocatore nella storia della NCAA ad avere una media di 25 punti a partita per quattro stagioni consecutive (i quattro anni di college).\nLa NBA e la CBA.\nDopo il liceo, Ford viene scelto nel 1993 dai Philadelphia 76ers al secondo giro del \"draft\", ma il college di provenienza non gode di grande visibilit\u00e0, e Ford ha un fisico troppo minuto per emergere nella National Basketball Association, la lega professionistica americana piena di giganti, e disputa solamente 11 gare con i Philadelphia 76ers ed i Seattle SuperSonics.\nFord finisce quindi in un'altra lega americana, meno importante della NBA, la Continental Basketball Association (CBA).\nIn Europa.\nAlphonso arriva in Europa, approdando prima in Spagna, poi in Turchia e in Grecia. Durante la stagione 1999-2000, Ford, che milita nella squadra del Peristeri Atene, ha la prima opportunit\u00e0 di giocare e farsi notare nell'Eurolega. Diventa il miglior marcatore della manifestazione con 26 punti di media circa.\nNel 2001-02, all'Olympiakos Pireo, uno dei pi\u00f9 prestigiosi club europei, Ford impressiona il pubblico europeo. Si conferma \"top scorer\" della massima manifestazione cestistica per club europea, con 21 punti di media circa, portando la squadra alla conquista della coppa di Grecia (nella finale Ford segna 24 punti, miglior marcatore ancora una volta).\nIn Italia.\nNel 2002 arriva alla Monte Paschi Siena, trascinandola alla sua prima semifinale scudetto. In Eurolega \u00e8 ancora una volta protagonista assoluto: la squadra approda alle \"final four\", disputate a Barcellona, cedendo solo alla Benetton Treviso per due punti in semifinale. \u00c8 il terzo titolo consecutivo di \"top scorer\" per Ford, che viene consacrato idolo della tifoseria senese.\nNel 2003 viene acquistato dalla Scavolini Pesaro, con la quale raggiunge la finale di Coppa Italia e conquista la qualificazione per l'Eurolega dell'anno seguente. In campionato, Pesaro cede in semifinale all'ex formazione di Ford, Siena.\nL'ultima gara ufficiale disputata da Ford \u00e8 quella del 29 maggio 2004, proprio contro la formazione che lo aveva accolto in Italia la prima volta.\nL'annuncio shock.\nDurante l'estate a Ford viene proposto un rinnovo del contratto con Pesaro al quale il giocatore non risponde immediatamente lasciando sospettare contatti con altre squadre.\nIl 26 agosto 2004, invece, Ford, che aveva appena siglato il contratto, sciocca la pallacanestro italiana con una commovente lettera alla societ\u00e0 ed ai tifosi:\nNel 1997 gli era stata diagnosticata la leucemia, che non gli ha impedito di giocare per ben sette anni ai massimi livelli europei, diventando un idolo per diverse tifoserie.\nNella notte del 3 settembre 2004, neanche due settimane dopo l'annuncio ufficiale del suo ritiro, Ford muore in un ospedale di Memphis, negli Stati Uniti, dove si era recato per curarsi a tempo pieno per l'aggravarsi della sua leucemia."}
{"id": "52730", "revid": "466539", "url": "https://it.wikipedia.org/wiki?curid=52730", "title": "Giffoni", "text": ""}
{"id": "52731", "revid": "33689", "url": "https://it.wikipedia.org/wiki?curid=52731", "title": "Einstein (disambigua)", "text": ""}
{"id": "52732", "revid": "1719883", "url": "https://it.wikipedia.org/wiki?curid=52732", "title": "Gioia", "text": ""}
{"id": "52733", "revid": "1590006", "url": "https://it.wikipedia.org/wiki?curid=52733", "title": "Gioiosa", "text": ""}
{"id": "52734", "revid": "919135", "url": "https://it.wikipedia.org/wiki?curid=52734", "title": "Numero di Sierpi\u0144ski", "text": "In matematica, un numero di Sierpi\u0144ski \u00e8 un numero intero positivo dispari \"k\" tale che tutti gli interi della forma formula_1 sono composti per ogni numero naturale \"n\".\nIn altre parole, quando \"k\" \u00e8 un numero di Sierpi\u0144ski, tutti gli elementi di questo insieme sono composti:\nNel 1960 Wac\u0142aw Sierpi\u0144ski dimostr\u00f2 che esiste un numero infinito di interi dispari che, usati al posto di \"k\", non producono numeri primi.\nI numeri di Sierpi\u0144ski attualmente conosciuti sono:\nProblema di Sierpi\u0144ski.\nIl problema di Sierpi\u0144ski chiede: \"Qual \u00e8 il pi\u00f9 piccolo numero di Sierpi\u0144ski?\" \nNel 1962, John Selfridge congettur\u00f2 che 78557 fosse la risposta al problema. Selfridge dimostr\u00f2 che per \"k\" = 78557 nessuno dei numeri prodotti dall'equazione \u00e8 primo. In altre parole, Selfridge dimostr\u00f2 che 78557 \u00e8 un numero di Sierpi\u0144ski. 78557 ha i fattori 17 e 4621.\nPer dimostrare che 78557 \u00e8 veramente il pi\u00f9 piccolo numero di Sierpi\u0144ski, \u00e8 necessario mostrare che tutti i numeri dispari minori di 78557 \"non\" lo sono. Fino al 2000, ci\u00f2 era stato dimostrato per tutti i numeri eccetto diciassette. \nA novembre 2016, sono rimasti solo cinque candidati:\nche ancora non sono stati eliminati dalla lista dei possibili numeri di Sierpi\u0144ski. \nSeventeen or Bust, insieme a PrimeGrid, \u00e8 un progetto di calcolo distribuito che sta testando tutti questi rimanenti numeri. Se il progetto trova un numero primo nella forma \"k\"2\"n\"+1 per ciascuno dei restanti \"k\", il problema di Sierpi\u0144ski sar\u00e0 risolto e la congettura di Selfridge dimostrata come teorema. \nSiccome il secondo numero dimostrato come numero di Sierpi\u0144ski \u00e8 271129, i valori ignoti di k fra 78557 e 271129 sono:\nAnalogamente alla ricerca sui numeri di Sierpi\u0144ski esiste la ricerca sui Numeri di Riesel che sono della forma \"k\"2\"n\" \u2212 1."}
{"id": "52735", "revid": "125982737", "url": "https://it.wikipedia.org/wiki?curid=52735", "title": "Giuliano", "text": ""}
{"id": "52736", "revid": "287204", "url": "https://it.wikipedia.org/wiki?curid=52736", "title": "Gorla", "text": ""}
{"id": "52737", "revid": "339392", "url": "https://it.wikipedia.org/wiki?curid=52737", "title": "Problema di Sierpinski", "text": ""}
{"id": "52739", "revid": "287204", "url": "https://it.wikipedia.org/wiki?curid=52739", "title": "Gragnano (disambigua)", "text": ""}
{"id": "52740", "revid": "599013", "url": "https://it.wikipedia.org/wiki?curid=52740", "title": "Gravellona", "text": ""}
{"id": "52741", "revid": "87971", "url": "https://it.wikipedia.org/wiki?curid=52741", "title": "La signora di Shanghai (film 1948)", "text": ""}
{"id": "52742", "revid": "84184", "url": "https://it.wikipedia.org/wiki?curid=52742", "title": "Gravina", "text": ""}
{"id": "52743", "revid": "71155", "url": "https://it.wikipedia.org/wiki?curid=52743", "title": "Gilda (film)", "text": "Gilda \u00e8 un film noir del 1946 diretto da Charles Vidor.\nPresentato in concorso al Festival di Cannes 1946, nel 2013 \u00e8 stato scelto per essere conservato nel National Film Registry della Biblioteca del Congresso degli Stati Uniti d'America.\nTrama.\nBuenos Aires, 1945: lo scaltro giocatore e baro Johnny Farrell viene assunto da Ballin Mundson, proprietario di una bisca di lusso, e diventa il suo braccio destro. Al ritorno da un viaggio Ballin torna accompagnato da Gilda, la donna che ha appena sposato. L'incontro tra Johnny e Gilda \u00e8 piuttosto freddo; i due sembrano conoscersi ma non lo danno a vedere. L'irrequieta Gilda sa di essere stata comprata dal marito ma non riesce a comportarsi secondo le regole; spesso Johnny \u00e8 incaricato di seguirla e ricondurla al dovere. L'odio tra i due rivela un precedente rapporto d'amore deluso. Durante la festa del carnevale un uomo viene assassinato nel locale. Ballin fugge inseguito dalla polizia e mette in scena la sua morte: ha bisogno di sparire per un po' di tempo. Johnny, convinto della sua morte, sposa Gilda, beneficiaria del testamento, ed assume le redini dell'organizzazione che si occupa, tra l'altro, del monopolio del tungsteno. Gilda appare finalmente felice ma Johnny la trascura e le rende la vita impossibile tanto da spingerla a fuggire a Montevideo. Lei cerca di ottenere l'annullamento del matrimonio ma Johnny non ne vuole sapere: \u00e8 un insanabile rapporto di odio-amore. Nel frattempo il locale viene chiuso dalla polizia e Johnny decide di collaborare, consegnando ad un commissario i documenti di Ballin sul monopolio illegale del tungsteno. Gilda intanto decide di lasciare Buenos Aires una volta per tutte e Johnny decide di seguirla per ricominciare una nuova vita insieme. Ma riappare Ballin, intenzionato ad ucciderli perch\u00e9 lo hanno tradito. Proprio mentre sta per farlo, \u00e8 colpito a morte dall'addetto ai bagni del locale, molto amico di Johnny. Ora Gilda e Johnny sono liberi di partire per proseguire la loro storia d'amore.\nProduzione.\nSecondo dei tre film interpretati da Rita Hayworth in coppia con Glenn Ford sotto la direzione di Charles Vidor (gli altri due sono \"Seduzione\" del 1940 e \"Gli amori di Carmen\" del 1948), \"Gilda\" fu costruito essenzialmente come veicolo di rilancio per Rita Hayworth, rimasta ferma due anni per maternit\u00e0 (nel 1944 era nata Rebecca dal suo matrimonio con Orson Welles).\nLa lavorazione del film fu costellata da continui litigi tra Harry Cohn, \"boss\" della Columbia e follemente geloso di Rita, e il regista Charles Vidor, che arriv\u00f2 a chiedere in tribunale la rescissione del contratto che lo legava alla casa di produzione americana.\nElemento chiave del film sono i numeri di danza di Rita, creati dal coreografo Jack Cole, che si ispir\u00f2 alle performance di una vera spogliarellista. Le canzoni \"Amado Mio\" e \"Put the Blame on Mame\", quest'ultima eseguita nella famosa scena dello \"spogliarello\" con i guanti, furono doppiate dalla voce di Anita Ellis, ma rimasero comunque indissolubilmente legati al nome e alla figura di Rita Hayworth.\nLe scene pi\u00f9 celebri, rimaste nella memoria collettiva, sono la prima inquadratura in cui compare Gilda, quando Mundson le chiede \u00abSei presentabile?\u00bb e lei rovescia la testa all'indietro rispondendo \u00abIo? Sono presentabile.\u00bb, il gi\u00e0 citato numero musicale con l'abito senza spalline e i guanti lunghi e, infine, la scena dello schiaffo.\nPromozione.\nTagline.\n\"There Never was a woman like Gilda!\" (\"Non c'era mai stata una donna come Gilda!\")\nDistribuzione.\n\"Gilda\" usc\u00ec nei cinema italiani il 4 giugno 1948.\nDoppiaggio.\nIl doppiaggio italiano fu eseguito presso la Fono Roma con la partecipazione della CDC. I dialoghi erano di Giuseppe Orioli, mentre Sandro Salvini faceva da direttore del doppiaggio. Nel 1978 il film fu ridoppiato con nuove voci italiane per essere trasmesso in TV. La nuova edizione italiana fu registrata in assenza della colonna internazionale, perci\u00f2 le musiche e gli effetti sonori sovrapposti ai dialoghi risultano ora modificati rispetto all'audio inglese e a quello italiano d'epoca. La direzione del nuovo doppiaggio venne affidata a Ferruccio Amendola. Nel 2018 la pellicola \u00e8 uscita per la prima volta in DVD col doppiaggio originario.\nAccoglienza.\nNonostante l'enorme successo di pubblico (nelle prime visioni americane \"Gilda\" guadagn\u00f2 $3.000.000), la critica italiana fu abbastanza severa nel giudicare il film.\nCritica.\nTra forzature (lo scontro per il controllo di un improbabile monopolio del tungsteno) e poco credibili espedienti narrativi (le circostanze casuali in cui viene a comporsi il triangolo affettivo alla base del film), \"Gilda\" ripercorre molti dei luoghi del noir, a cominciare dalla voce fuori campo (quella del personaggio interpretato da Ford) cui \u00e8 affidato il compito di accompagnare lo spettatore attraverso la vicenda. Come in altri film coevi dello stesso genere (\"Detour\", \"La signora di Shanghai\", \"La fiamma del peccato\") il suo ruolo di razionale ed oggettiva riproduzione dei fatti entra in conflitto con l'immagine del narratore che emerge dalle immagini, introducendo nella visione elementi di spaesamento e precariet\u00e0. Progressivamente, Johnny rivela una personalit\u00e0 disturbata, con elementi di misoginia, sadomasochismo, probabili pulsioni omosessuali.\nIl tema della latente omosessualit\u00e0 del protagonista che spesso, in tempi di Codice Hays, trovava espressione sotto forma di comportamenti misogini, resta controverso. Glenn Ford sostenne di essere stato perfettamente consapevole, con George Macready, di dover \"interpretare due omosessuali\", ma fu smentito dal regista.\nLe circostanze e le responsabilit\u00e0 del disastroso fallimento della precedente relazione tra Gilda e Johnny restano avvolte nel mistero. Quest'ombra di un passato, ignoto allo spettatore, che grava sulle psicologie e sui comportamenti dei personaggi \u00e8 un altro elemento ricorrente del noir. Come l'ambientazione in paesi esotici o lontani (in questo caso l'Argentina), \u00abin atmosfere equivoche o sensuali, dove l'eroe occidentale affonda nello smarrimento e nella tentazione della perdita di s\u00e9\u00bb. Fondamentale nella creazione di queste atmosfere \u00e8 la bella fotografia di Rudolph Mat\u00e9, che peraltro si sarebbe cimentato nel \"noir\" anche come regista (soprattutto in \"Due ore ancora\").\nLa dark lady.\n\u00ab...una donna, perch\u00e9 sembra una cosa e all'improvviso, sotto i tuoi occhi, ne diventa un'altra, completamente diversa.\u00bb Cos\u00ec, in uno dei tanti dialoghi ambigui ed allusivi che punteggiano il film, si esprime Johnny, per denotare il genere sessuale del bastone da passeggio che l'amico Ballin porta sempre con s\u00e9, oggetto all'apparenza innocuo, ma munito al suo interno di una micidiale lama di acciaio.\nLa figura della \"dark lady\", spregiudicata, infedele, dannatrice \u00e8 forse il carattere pi\u00f9 tipico e popolare del noir. Tuttavia, come nota il critico cinematografico Renato Venturelli, non \u00e8 infrequente il caso di ritratti femminili la cui ambiguit\u00e0 \u00e8 solo il prodotto di un distorto sguardo maschile. \u00c8 cos\u00ec anche per Gilda. La sua ricerca di libert\u00e0, i suoi atteggiamenti provocatori, i suoi tradimenti, rappresentano un tentativo di risolvere il conflitto tra la persona reale e la maschera di oggetto del desiderio che le \u00e8 stata imposta. Rivelatore, al proposito, lo strip-tease, avvolto in un'atmosfera onirica, in cui, mentre canta (peraltro doppiata, come in tutti gli altri pezzi musicali del film) Rita scatena la fantasia di pubblico e spettatori, pur togliendosi un solo guanto.\nA partire dagli avvenimenti legati alla carriera dell'attrice, la cui immagine, dal cambiamento del nome, sino al colore e all'attaccatura dei capelli, fu costruita a tavolino dagli studios (soprattutto la Columbia Pictures), inevitabilmente, nel personaggio di Gilda sono stati individuati riferimenti a Hollywood, come macchina per la produzione dei sogni, e allo star-system.\nFu il primo ruolo drammatico dell'attrice, che, negli anni successivi, non riusc\u00ec pi\u00f9 a sottrarsi al personaggio della femme fatale; dal successivo \"La signora di Shanghai\", diretto nel 1947 dal marito Orson Welles, continuando con \"Gli amori di Carmen\" del 1948 (ancora Charles Vidor) e con \"Trinidad\" del 1952, diretto da Vincent Sherman.\nInfluenza culturale.\nIl racconto \"Amado mio\" di Pierpaolo Pasolini prende il titolo dall'omonima canzone cantata da Gilda nel film. \u00c8 presente nel racconto anche una descrizione di una proiezione del film in un cinema all'aperto presso Caorle."}
{"id": "52744", "revid": "93459857", "url": "https://it.wikipedia.org/wiki?curid=52744", "title": "Gressoney", "text": ""}
{"id": "52751", "revid": "1494169", "url": "https://it.wikipedia.org/wiki?curid=52751", "title": "Grumello", "text": "Grumello \u00e8 un toponimo tipicamente lombardo"}
{"id": "52754", "revid": "287204", "url": "https://it.wikipedia.org/wiki?curid=52754", "title": "Grumo", "text": ""}
{"id": "52756", "revid": "1564499", "url": "https://it.wikipedia.org/wiki?curid=52756", "title": "Gualdo (disambigua)", "text": "Geografia.\nIl toponimo Gualdo, da mettere in relazione con la radice germanica che ha dato il lemma di lingua tedesca \"Wald\" (\"foresta\") \u00e8 abbastanza diffuso in Italia specialmente riguardo ai nomi di alcune localit\u00e0.\nAltre localit\u00e0 sono presenti nelle province di Arezzo, Foggia e Lucca."}
{"id": "52760", "revid": "1342115", "url": "https://it.wikipedia.org/wiki?curid=52760", "title": "Gualtieri (disambigua)", "text": ""}
{"id": "52761", "revid": "1234826", "url": "https://it.wikipedia.org/wiki?curid=52761", "title": "Guardia", "text": ""}
{"id": "52786", "revid": "709565", "url": "https://it.wikipedia.org/wiki?curid=52786", "title": "Gilda", "text": ""}
{"id": "52792", "revid": "767487", "url": "https://it.wikipedia.org/wiki?curid=52792", "title": "Palo (araldica)", "text": "Palo \u00e8 un termine utilizzato in araldica per indicare una pezza onorevole ed \u00e8 una striscia verticale larga 2 moduli (2/7 della larghezza)\nIl palo \u00e8 una pezza onorevole (di primo ordine) che occupa verticalmente la parte centrale dello scudo ed \u00e8 delimitata da due linee verticali parallele.\nProporzioni.\nNell'araldica italiana il palo \u00e8 largo un terzo della larghezza dello scudo; nell'araldica francese \u00e8 larga 2 moduli (2/7 della larghezza dello scudo).&lt;br&gt;\nCon il termine \"palo canadese\" si intende un palo che, come accade nella bandiera canadese, ha una larghezza pari a met\u00e0 dello scudo ed \u00e8 affiancato da due porzioni del campo ampie un quarto dello scudo ciascuna.\nSi tratta di una variante analoga alla \"fascia spagnola\".\nUn palo la cui larghezza \u00e8 ridotta a un terzo \u00e8 detto \"verghetta\" o \"palo ristretto\".\nOrigine.\nSecondo alcune interpretazioni il palo rappresenta la lancia; secondo altre deriverebbe invece dal \"palo\" che veniva piantato davanti al ponte levatoio dei castelli dei feudatari per simboleggiare la loro autorit\u00e0 di giurisdizione. Da tenere presente anche la possibilit\u00e0 che indichi la spada tenuta in verticale con la punta in basso. In Italia il palo venne assunto come simbolo dai ghibellini.\nInterzato in palo.\nPartizione dello scudo, diviso in tre parti uguali da due linee verticali (\"partito di due\" ).\nOrdinate in palo.\nDetto delle figure o dei carichi posti uno sotto l'altro nella posizione del palo.\nPali multipli.\nQuando lo scudo porta pi\u00f9 pali occorre blasonarne il numero, tenendo presente che si utilizza il termine \"palo\" se il loro numero \u00e8 compreso tra 2 e 4, mentre si parla di \"verghette\" (o \"pali in divisa\") se sono pi\u00f9 di 4.\nFiletti in palo.\nDefinendo \"filetto\" un palo molto ridotto in larghezza, si blasona \"palo gemello\" quello formato da due filetti che occupano lo spazio normale del palo. Si blasona invece \"terza in palo\" il palo costituito da tre filetti equidistanti.\nPalo della Chiesa.\nAssume questo nome il palo concesso a titolo onorifico ad alcune famiglie che hanno espresso un pontefice o un alto dignitario pontificio. Il \"palo della chiesa\" \u00e8 caricato dalle chiavi di San Pietro, legate in decusse, e sormontate dal triregno o dal gonfalone papale.\nPalato.\nQuando uno scudo o una pezza sono ricoperti da un numero pari di pali, si usa il termine \"palato\" (o \"verghettato\" se i pezzi sono 10 o pi\u00f9)."}
{"id": "52794", "revid": "481349", "url": "https://it.wikipedia.org/wiki?curid=52794", "title": "Enigma (enigmistica)", "text": ""}
{"id": "52795", "revid": "124854829", "url": "https://it.wikipedia.org/wiki?curid=52795", "title": "Davide Ancilotto", "text": "Carriera.\nGli inizi.\nMestrino, inizi\u00f2 giovanissimo a giocare a calcio nella locale formazione del Real San Marco.\nDifatti lo port\u00f2 poi con s\u00e9 a Desio, dove disputa con la Irge il campionato \"cadetti\" della stagione 1989/90, giungendo alla finale per il titolo nazionale, persa a San Vincenzo di Livorno contro la Knorr Bologna.\nDavide inizia a giocare sperimentando prima vari ruoli, per poi diventare guardia, nonostante i 201 centimetri di altezza, notevoli per una guardia in Europa, diventando uno dei giocatori pi\u00f9 importanti in questo ruolo nel continente. Proprio la sua altezza lo rendeva un giocatore atipico per il suo ruolo, non bellissimo esteticamente, ma concreto.\nLa serie A e la nazionale.\nIn serie A disputa 178 partite: le prime quattro stagioni a Caserta (1991-1995, tre in A1 e l'ultima in A2), poi alla Madigan Olimpia Basket Pistoia (1995-96), per approdare alla sua ultima squadra, la Virtus Roma, nella stagione 1996-97 e con la quale colleziona 28 presenze. Nel 1996 stava per essere ceduto alla squadra spagnola del Badalona ma scelse di restare in Italia e giocare nella squadra della capitale.\nIn carriera in Serie A ha messo a segno 1890 punti.\nDebutta nella nazionale italiana il 12 novembre 1995 contro la , a Helsinki, indossandone la maglia per 18 volte e realizzando 102 punti.\nLa morte.\nDurante un'amichevole contro il Nancy disputata a Gubbio il 16 agosto 1997, fu colto da un improvviso malore perdendo conoscenza: ricoverato al San Filippo Neri in prognosi riservata, entr\u00f2 quindi in coma nei giorni successivi. Un quadro clinico in costante peggioramento \u2014 con la causa del malore originariamente ricondotta ad un'ischemia cerebrale \u2014 culmin\u00f2 nel decesso il 24 agosto. \nA seguito di un esposto avanzato dalle sorellastre del giovane, la magistratura romana avvi\u00f2 un'inchiesta: responsabilit\u00e0 circa un possibile omicidio colposo furono ascritte ai dirigenti di Telemarket \u2014 i quali per ragioni di sponsorizzazione avrebbero richiesto la presenza in campo di Ancilotto malgrado una cefalea lamentata dallo stesso \u2014 nonch\u00e9 al personale medico della Virtus, per via dell'inadeguato soccorso prestato dopo lo svenimento.\nL'autopsia \u2014 il cui esito risult\u00f2 essere una tromboembolia cerebrale con lacerazione dell'arteria sinistra \u2014 indic\u00f2 la natura imprevista del malanno: il funerale, cui presenziarono numerose personalit\u00e0 del basket italiano, si svolse a Mestre il 30 agosto."}
{"id": "52797", "revid": "590", "url": "https://it.wikipedia.org/wiki?curid=52797", "title": "Ordine sacro", "text": "Ordine sacro \u00e8, nella religione cristiana, l'insieme degli uffizi ecclesiastici di diacono, presbitero e vescovo.\nNella Chiesa cattolica, in quella ortodossa, e nella Chiesa Anglicana, esso \u00e8 considerato uno dei sette Sacramenti. Alcune Chiese protestanti hanno dei ministeri ordinati, ma non considerano l'ordinazione un sacramento; altre Chiese non utilizzano il termine \"ordine\", quanto piuttosto quello di \"ministero\".\nNella Bibbia.\n riporta il primo episodio di effusione dello Spirito Santo per tramite dell'imposizione delle mani. I Dodici di Efeso ricevono un secondo battesimo in acqua e Spirito Santo, dopo aver ricevuto quello in sola acqua del Battista. La presenza dello Spirito Santo sopra di essi \u00e8 resa manifesta dal carisma profetico e dalla xenoglossia, gli stessi donati ai Dodici nella Pentecoste. Tuttavia, tale secondo Battesimo non \u00e8 esplicitamente qualificato come Ordine Sacro.\nL'effusione dello Spirito Santo sui Dodici nel giorno di Pentecoste trova un precedente biblico nell'effusione dello Spirito del Signore sui Settanta di Mos\u00e8 (). Non fu tuttavia Mos\u00e8 a imporre la mani, bens\u00ec Dio stesso a trasferire lo Spirito dal corpo del profeta a quello dei suoi eletti (). Mos\u00e8 \u00e8 infatti identificato da Stefano protodiacono e martire come il soggetto della profezia \u00abvi far\u00e0 sorgere un profeta tra i vostri fratelli, al pari di me\u00bb ().\nPrima della Pentecoste e della Chiesa di Efeso, lo Spirito Santo era presente sui sacerdoti, profeti e re d'Israele, ma non era trasmesso ai successori tramite l'imposizione della mani: si ereditava in base alla legge della primogenitura oppure era trasmesso direttamente da Dio da un padre spirituale ai suoi fratelli eletti per la stessa funzione. Le tre tipologie di destinatari dello Spirito Santo sono descritte da : \u00abPerch\u00e9 dunque battezzi se tu non sei il Cristo, n\u00e9 Elia, n\u00e9 il profeta?\u00bb.\nGiovanni il Battista anticipa il Cristo nel ruolo di sant'Elia (), in quanto figlio di un successore della classe di Ab\u00eca. Dopo l'assenso dato all'angelo dell'Annunciazione, la Vergine Maria fu colmata di Spirito Santo e divenne la profetessa del \"Magnificat\". Il carisma profetico e quello sacerdotale sono compresenti nel \"Benedictus\" del sacerdote Zaccaria.\nCattolicesimo.\nIl Sacramento dell'Ordine consiste nell'effusione dello Spirito Santo e di uno o pi\u00f9 dei suoi basilari carismi: unzione, dono sacerdotale e profetico secondo .\nNella Chiesa delle origini san Ignazio di Antiochia intorno al 110 nelle sue Lettere delinea la tripartizione \"vescovo - presbitero - diacono\" (vedi la lettera agli Smirnesi VIII, 1). Viene inoltre menzionato per la prima volta da un pontefice nella lettera di papa Cornelio (251-253) a Fabio vescovo di Antiochia, nella quale erano indicati gli ordini allora in uso nella Chiesa di Roma.\nPrima del Concilio Vaticano II, nella Chiesa latina e orientale i diversi gradi dell'ordine erano suddivisi in due categorie: ordini maggiori (episcopato, presbiterato, diaconato e suddiaconato) e ordini minori (accolitato, esorcistato, lettorato, ostiariato), e questi ultimi non erano sacramenti. Nella Chiesa latina chi riceveva gli ordini, a partire da quelli minori, veniva tonsurato e diventava chierico.\nDopo il Concilio Vaticano II (cfr. il decreto conciliare \"Presbyterorum Ordinis\" e il successivo \"motu proprio\" \"Ad Pascendum\" di papa Paolo VI) gli ordini minori sono stati ridotti e non vengono pi\u00f9 chiamati ordini, ma ministeri: sono quelli dell'accolito e del lettore.\nPer quanto riguarda gli ordini maggiori, oggi la teologia cattolica non parla pi\u00f9 di \u201cordini\u201d al plurale, ma di tre gradi dell'unico sacramento dell'Ordine:\nQuesto sacramento \u00e8 chiamato \"ordine\" in quanto con questo termine si designava, in epoca romana, un \u00abcorpo sociale\u00bb, un gruppo di persone con funzioni pubbliche. Tale termine pass\u00f2 poi nella terminologia ecclesiastica per indicare un \"collegio\" o comunque un gruppo di persone incaricate di un ministero pastorale e/o dell'amministrazione di un culto.\nCome i sacramenti del battesimo e della confermazione, nella teologia cattolica si dice che l'ordine conferisce un carattere: l'ordine resta valido per tutta la vita di chi lo ha ricevuto (sebbene le funzioni non possano essere lecitamente attuate), anche in seguito a condanna alla pena della sospensione \"a divinis\", alla dimissione dallo stato clericale oppure alla decisione di abbandono del ministero.\nChi pu\u00f2 essere ordinato.\nNel Rito latino pu\u00f2 essere ordinato qualsiasi battezzato di sesso maschile, celibe, che abbia compiuto venticinque anni (Codice di Diritto Canonico, can. 1031) e che, dopo le prove della formazione in un Seminario, dopo gli studi filosofici e teologici, riceva la positiva valutazione dai responsabili della sua formazione e venga presentato al Vescovo per ricevere il sacramento dell'Ordine.\nIl sesso degli ordinandi.\nNella Chiesa cattolica gli ordini sacri sono conferiti solamente a uomini; con la Lettera apostolica in forma di motu proprio Spiritus Domini del 10 gennaio 2021 \u00e8 possibile sia per gli uomini che per le donne accedere, indistintamente, ai ministeri dell'accolitato e del lettorato. \nIl Magistero si \u00e8 sempre espresso in maniera negativa rispetto all'ordinazione femminile. Questa posizione fu affermata per la prima volta da Paolo IV e ribadita con forza come definitiva da Giovanni Paolo II. \nAnche Papa Francesco ha ribadito questa posizione affermando che sul sacerdozio femminile \"La porta \u00e8 chiusa\".\nLe motivazioni del Magistero sono le seguenti:\n1) la scelta di Ges\u00f9 in quanto Ges\u00f9 non avrebbe scelto fra i suoi apostoli alcuna donna. \"Si deve, per\u00f2, riconoscere che vi \u00e8 qui un insieme di indizi convergenti, i quali sottolineano il fatto importante che Ges\u00f9 non ha affidato alle donne l'incarico dei Dodici.\"\n2) la Tradizione della Chiesa \u00e8 stata concorde nel rigettare l'ordinazione di donne sacerdote. \"Questa pratica della Chiesa riveste, dunque, un carattere normativo: nel fatto di non conferire l'Ordinazione sacerdotale se non ad uomini \u00e8 implicita una tradizione continua nel tempo, universale in Oriente e in Occidente, ben attenta nel reprimere tempestivamente gli abusi. Una tale norma, che si appoggia sull'esempio del Cristo, \u00e8 seguita perch\u00e9 viene considerata conforme al disegno di Dio per la sua Chiesa.\"\n3) solo un sacerdote uomo pu\u00f2 agire in persona Christi. \"\u00c8 per questo che non si deve mai trascurare questo fatto che Cristo \u00e8 un uomo. Pertanto, a meno che non si voglia misconoscere l'importanza di questo simbolismo per l'economia della Rivelazione, bisogna ammettere che, nelle azioni che esigono il carattere dell'Ordinazione e in cui \u00e8 rappresentato il Cristo stesso, autore dell'Alleanza, sposo e capo della Chiesa, nell'esercizio del suo ministero di salvezza \u2013 e ci\u00f2 si verifica nella forma pi\u00f9 alta nel caso dell'Eucaristia \u2013, il suo ruolo deve essere sostenuto (\u00e8 questo il senso originario della parola persona) da un uomo: il che a questi non deriva da alcuna superiorit\u00e0 personale nell'ordine dei valori, ma soltanto da una diversit\u00e0 di fatto sul piano delle funzioni e del servizio.\"\nDiversi teologi cattolici non accettano questa posizione e negano che si possa parlare di infallibilit\u00e0 per questo documento; a tale scopo si fa il caso di altre posizioni magisteriali ritenute infallibili anche in assenza di una definizione dogmatica e poi abbandonate dallo stesso magistero. Questi teologi dissidenti sostengono che la scelta di solo apostoli uomini \u00e8 comprensibile alla luce del contesto ebraico che Ges\u00f9 non voleva urtare e non pu\u00f2 essere presa come una norma eterna e valida per una societ\u00e0 in cui la donna si \u00e8 emancipata e ha superato il tradizionale stato di subalternit\u00e0.\nTommaso d'Aquino, ad esempio, motivava l'impossibilit\u00e0 di un'ordinazione femminile con lo stato di soggezione che \u00e8 naturale nelle donne:\n\"Per ricevere i sacramenti certe cose sono richieste quasi dalla natura stessa del sacramento: quindi in mancanza di esse uno non pu\u00f2 ricevere n\u00e9 il sacramento, n\u00e9 la grazia sacramentale. Altre invece sono richieste non dalla natura del sacramento, ma dalla legge, per il rispetto dovuto al sacramento. E senza di esse si riceve il sacramento, ma non la grazia sacramentale. Ora, il sesso virile \u00e8 richiesto per ricevere l'ordine non solo in quest'ultima maniera, bens\u00ec anche nella prima. Perci\u00f2 anche se su una donna venissero fatte tutte le cerimonie dell'ordinazione, essa non riceverebbe l'ordine. Essendo infatti il sacramento un segno, gli atti che lo compiono non devono soltanto produrre la grazia sacramentale, ma [anche] esprimerne il segno. [..] Non potendo dunque il sesso femminile esprimere alcuna eminenza di grado, essendo la donna in stato di sudditanza, \u00e8 chiaro che essa non pu\u00f2 ricevere il sacramento dell'ordine.\"\nDiaconesse.\nAlmeno fino al VI secolo in tutta Europa e fino all'VIII secolo in Oriente, era presente un ordine di diaconesse. Era detta allora diaconessa la responsabile di una comunit\u00e0 monastica di donne, come attesta, tra gli altri, Gregorio di Nissa. Le diaconesse portavano il maforion, o velo di perfezione, assistevano le donne nella piscina battesimale, praticavano l'unzione e potevano distribuire la comunione alle ammalate.\nLe diaconesse erano semplicemente consacrate con condizione di ammissione come la verginit\u00e0 o la vedovanza, con attivit\u00e0 principale l'assistenza caritativa e sanitaria alle donne.\nLa questione del celibato.\nLa disciplina del celibato conosce due diverse tradizioni all'interno della Chiesa cattolica.\nRiti liturgici.\nTutte le ordinazioni vengono celebrate ordinariamente nel corso della Messa. Momenti culminanti sono l'imposizione delle mani (gesto antichissimo con cui viene trasmesso il dono dello Spirito Santo) e la preghiera consacratoria (con cui si chiede a Dio la speciale grazia divina di cui ha bisogno l'ordinando per compiere il proprio ministero). L'ordinazione dei diaconi e dei preti viene impartita dal vescovo; l'ordinazione dei vescovi (chiamata consacrazione) viene impartita secondo il diritto canonico da almeno tre vescovi, tuttavia \u00e8 valida anche se \u00e8 impartita da un vescovo solo. Infatti, uno dei vescovi \u00e8 detto consacrante principale, e gli altri due sono detti co-consacranti, similmente alla Messa solenne, quando \u00e8 ministrata in triduo da tre sacerdoti.\nSan Paolo (I Tim., IV, 14) quanto alla materia parla solo dell\u2019imposizione delle mani. Gli Atti degli Apostoli (VI, 6; XIII, 3) non precisano le parole della forma del Sacramento dell'Ordine. \nSant'Ippolito di Roma nella sua \"Traditio Apostolica\" (III sec. D.C.) riporta di una \"preghiera che accompagna l\u2019imposizione delle mani\". L'opera di Ippolito \u00e8 \u201cla pi\u00f9 antica descrizione liturgica, pervenutaci all\u2019inizio del III secolo\". \nL\"'unzione delle mani \u00e8 una novit\u00e0 occidentale, che i greci non conoscono\", ma \u00e8 un elemento fondante della tradizione sacerdotale di Israele: oltre all'olio dell'illuminazione (Es 35), il Libro dell'Esodo (cap. 40) riferisce l'uso olio dell'unzione per consacrare la Dimora del Signore e i suoi arredi, come per conferire il sacerdozio ad Aronne e ai suoi figli, dopo una lavanda purificatrice in acqua e la vestizione delle tuniche.\nAltri uffici ecclesiastici.\nNella Chiesa cattolica di rito latino esistono inoltre numerose cariche spettanti ad appartenenti all'ordine sacro, sebbene siano considerati alla stregua di titoli onorifici oppure differenziazioni all'interno dei vari gradi dell'ordine (cio\u00e8 compiti, officii) e non comportino un'effettiva ordinazione (non sono cio\u00e8 dei sacramenti):\nOrtodossia.\nNelle Chiese ortodosse Ordine sacro \u00e8 diviso in tre gradi: episcopato, sacerdozio e diaconato.\nSi hanno due tipi di sacerdozio:\nTutti gli altri titoli ecclesiastici gerarchici, per la Chiesa ortodossa, sono una pura invenzione umana e non divina.\nProtestantesimo.\nDiverse Chiese sorte dalla Riforma protestante hanno mantenuto il termine di ordine sacro, a cui per\u00f2 generalmente non \u00e8 riconosciuto il carattere di sacramento. Altre Chiese protestanti non hanno il termine di Ordine Sacro, ma solo un servizio pastorale non ordinato.\nAi ministri non \u00e8 prescritto il celibato, e fino al XX secolo non erano ammesse donne al ministero. Questa regola \u00e8 stata progressivamente abbandonata da numerose denominazioni protestanti. Ad eccezione di gran parte dei pentecostali e dei gruppi evangelici pi\u00f9 conservatori, ammettono le donne al pastorato anche di ordinamento episcopale."}
{"id": "52799", "revid": "73843", "url": "https://it.wikipedia.org/wiki?curid=52799", "title": "La signora di Shangai", "text": ""}
{"id": "52800", "revid": "73843", "url": "https://it.wikipedia.org/wiki?curid=52800", "title": "La Signora di Shanghai", "text": ""}
{"id": "52804", "revid": "767487", "url": "https://it.wikipedia.org/wiki?curid=52804", "title": "Bifronte", "text": "In enigmistica il bifronte \u00e8 uno schema della famiglia delle \"letture inverse\", che, partendo da una parola di senso compiuto, ne ottiene un'altra leggendo la prima al contrario. Se il risultato della lettura inversa fosse lo stesso di quella diretta saremmo invece di fronte ad un palindromo. L'enigmistica italiana ha ufficializzato la distinzione tra bifronte e palindromo nel 1932, estendendola al concetto di antipodo. L'accezione, per la sua settorialit\u00e0, fatica a venir accolta dai dizionari; contrariamente per\u00f2 a quanto si afferma di solito essa non \u00e8 esclusiva della lingua italiana. Il bifronte \u00e8 conosciuto ad esempio in francese con il nome di \"anacyclique\" e in inglese con quello di \"semordnilap\" (termine ottenuto rovesciando la parola \"palindromes\") e molti altri. Come l'antipodo e il palindromo, anche il bifronte pu\u00f2 essere praticato con le frasi, senza tenere conto dei segni di interpunzione. Si parla allora di \"bifronte a frase\" o di \"frase bifronte\" secondo i casi. Il bifronte pu\u00f2 anche avvenire con lo scarto di un estremo (cio\u00e8 della lettera iniziale o di quella finale) oppure di entrambi: si denomina allora, rispettivamente, bifronte senza capo, bifronte senza coda e bifronte senza estremi (anche detto, spiritosamente, bifronte senza capo n\u00e9 coda). Pi\u00f9 infrequente \u00e8 il bifronte realizzato con un cambio (bifronte a cambio di capo). Il bifronte pu\u00f2 essere \"sillabico\": la lettura inversa avviene in tal caso per sillabe e non per lettere."}
{"id": "52805", "revid": "2066040", "url": "https://it.wikipedia.org/wiki?curid=52805", "title": "Campionato spagnolo di calcio", "text": "Il campionato spagnolo di calcio (\"Liga espa\u00f1ola de f\u00fatbol\") \u00e8 un insieme di tornei suddiviso in varie categorie, tutti posti sotto l'egida della Real Federaci\u00f3n Espa\u00f1ola de F\u00fatbol. Comprende la Liga o Primera Divisi\u00f3n, il cui vincitore conquista il titolo di campione di Spagna, e altre divisioni minori tra cui la Segunda Divisi\u00f3n o Liga Adelante.\nStoria.\nLa prima giornata della \"Liga\" si disput\u00f2 il 10 febbraio 1929: inizialmente il formato prevedeva soltanto 10 squadre, ma presto passarono a 20 e, per problemi amministrativi, vi hanno partecipato anche 22 durante i campionati 1995-1996 e 1996-1997.\nIl torneo \u00e8 sempre stato giocato a girone unico, con la sola eccezione del campionato 1986-1987: in quell'anno, dopo la fine del regolare torneo, le 18 squadre vennero divise in tre gironi, nei quali sei squadre si sarebbero giocate il titolo, sei la salvezza e sei le posizioni di media classifica. Solo dopo la conclusione delle gare giocate nel contesto dei gironi venne stilata la classifica finale.\nIl campionato conobbe una sola interruzione, decretata per motivi bellici tra il 1936 e il 1939 durante la Guerra civile spagnola.\nNel campionato spagnolo gioca una squadra straniera, l'FC Andorra di Andorra La Vella (Andorra).\nCaratteristica del sistema spagnolo sono le squadre riserve, che non possono giocare nei campionati delle loro squadre madri a costo di privarle della eventuale promozione.\nI campionati.\nQueste sono le divisioni maggiori:\nDurante la stagione ogni squadra affronta due volte tutte le altre squadre della sua divisione (turno di andata e turno di ritorno), una volta nel proprio stadio e una volta in campo avversario. Il calendario \u00e8 stilato interamente prima dell'inizio del torneo da un programma; i vincoli a cui si attiene il calendario sono:\nInoltre, le squadre delle prime tre divisioni disputano la Coppa Nazionale, chiamata Copa del Rey (Coppa del Re).\nPrimera Divisi\u00f3n.\nLe prime quattro classificate in Primera Divisi\u00f3n accedono alla UEFA Champions League: le prime tre accedono direttamente alla competizione, la quarta disputa i preliminari.\nLa quinta e la sesta classificata, insieme alla vincitrice della Copa del Rey, accedono invece alla UEFA Europa League. Se la vincitrice della Coppa nazionale si piazza entro il 6\u00ba posto, alla ex-Coppa UEFA accede la 7\u00ba in classifica. Le ultime tre classificate retrocedono in Segunda Divisi\u00f3n.\nSegunda Divisi\u00f3n.\nDetta anche Segunda Divisi\u00f3n A \u00e8 il secondo campionato in ordine di importanza in Spagna. Per il campionato 2006/2007 assume il nome di Liga BBVA a seguito dell'accordo tra la LFP (la Lega che controlla il campionato) e la banca BBVA. La sponsorizzazione durer\u00e0 fino alla stagione 2008/2009.\nCi sono attualmente 22 societ\u00e0 che disputano questo campionato.\nIl formato prevede la promozione delle prime tre classificate alla Primera Divisi\u00f3n, mentre le ultime quattro retrocedono nella Segunda divisi\u00f3n B.\nPrimera Divisi\u00f3n RFEF.\nFondata dopo la riforma dei campionati del 2021, prevede attualmente 20 squadre per girone, per un totale di 40 formazioni.\nLa prima di ogni gruppo ottiene la promozione in Segunda Divisi\u00f3n, mentre le squadre classificate dal secondo al quinto posto si sfidano in una fase ad eliminazione per decretare la terza e la quarta promossa. Le classificate dal sesto al nono posto si qualificano invece per la fase eliminatoria della Copa del Rey dell'anno successivo.\nLe ultime cinque di ogni girone retrocedono direttamente in Segunda Divisi\u00f3n RFEF, il quarto livello.\nSegunda Divisi\u00f3n RFEF.\nPartecipano alla Segunda Divisi\u00f3n RFEF 90 squadre, suddivise in 5 gruppi interregionali da 18 squadre.\nAl termine della stagione regolare, le prime di ogni gruppo vengono promosse direttamente in terza serie. Le squadre classificate dal secondo al quinto posto di ogni girone si affrontano invece in un playoff per determinare le altre 5 in Primera Divisi\u00f3n RFEF.\nLe ultime 5 squadre di ogni girone vengono retrocesse in Tercera Divisi\u00f3n RFEF, mentre le tredicesime di ogni girone entrano in una graduatoria nella quale le ultime 4 classificate si affrontano in una spareggio per determinare le altre 2 retrocessioni. \nTercera Divisi\u00f3n RFEF.\nPartecipano alla Tercera RFEF 320 squadre, suddivise in 18 gruppi, ognuno dei quali comprende una zona geografica ben precisa.\nAl termine della stagione regolare, le prime di ogni girone vengono promosse, mentre le classificate dal secondo al quinto posto di ogni gruppo partecipano ai playoff per determinare le altre promozioni.\nIl numero di retrocessioni \u00e8 variabile in ogni girone.\nGiustizia Sportiva, Arbitri e squadre affiliate.\nLa giustizia sportiva \u00e8 competenza del Comit\u00e9 de Competici\u00f3n de la Liga.\nGli arbitri, tutti spagnoli, sono designati tramite sorteggio informatico, e dipendono direttamente dalla Reale Federazione Spagnola di Calcio (RFEF). Anche in Spagna un arbitro non pu\u00f2 essere designato per una gara di un club della sua stessa comunit\u00e0 autonoma.\nLe squadre affiliate (anche definite dalla lettera B, come ad esempio Atletico de Madrid B, o Real Madrid Castilla) possono partecipare ai campionati, ma non possono giocare in una divisione superiore o uguale a quella del loro club di appartenenza."}
{"id": "52816", "revid": "287204", "url": "https://it.wikipedia.org/wiki?curid=52816", "title": "Chirone (disambigua)", "text": ""}
{"id": "52822", "revid": "9", "url": "https://it.wikipedia.org/wiki?curid=52822", "title": "Coverup", "text": ""}
{"id": "52836", "revid": "767487", "url": "https://it.wikipedia.org/wiki?curid=52836", "title": "De-Lovely - Cos\u00ec facile da amare", "text": "De-Lovely - Cos\u00ec facile da amare \u00e8 un film musical del 2004 diretto da Irwin Winkler, interpretato da Kevin Kline e Ashley Judd, sulla vita del noto compositore statunitense Cole Porter.\nPresentato fuori concorso come film di chiusura al 57\u00ba Festival di Cannes, il titolo \u00e8 tratto dal testo di una delle pi\u00f9 conosciute canzoni di Porter.\nTrama.\nIl film \u00e8 costruito attorno alle prove di un immaginario musical sulla vita di Cole Porter. Gabe, il regista dello spettacolo, porta alle prove un Cole Porter ormai anziano, e con lui ripercorre la vita del compositore, dal momento in cui incontra a Parigi Linda, che sarebbe diventata sua moglie, e lungo tutta la carriera dell'artista. Grande spazio viene dato alla singolare relazione d'amore tra Cole e Linda, vissuta per un periodo delle loro vite nonostante l'omosessualit\u00e0 di Porter.\nColonna sonora.\nNel film fanno la loro apparizione in alcune scene noti cantanti, tra cui Robbie Williams, Elvis Costello, Alanis Morissette, Sheryl Crow, Diana Krall, Mick Hucknall, Lara Fabian e Natalie Cole, che interpretano le canzoni di Porter dando vita ad una ideale colonna sonora.\nFra le canzoni con balletto inserite nel film (ed ironicamente eseguita dal compositore) vi \u00e8 la celebre \"Be a Clown\", scritta per il film del 1948 \"Il pirata\", diretto da Vincente Minnelli, in cui era cantata da Judy Garland e Gene Kelly.\nRiconoscimenti.\nKline ottenne una \"nomination\" al Golden Globe per il miglior attore in un film commedia o musicale e la Judd come miglior attrice, mentre la colonna sonora per i Grammy Awards."}
{"id": "52838", "revid": "585241", "url": "https://it.wikipedia.org/wiki?curid=52838", "title": "Vitamina M", "text": ""}
{"id": "52839", "revid": "709565", "url": "https://it.wikipedia.org/wiki?curid=52839", "title": "Giovanni Battista Belzoni", "text": "\u00c8 considerato una delle figure di primo piano dell'egittologia mondiale, nonostante appartenesse a una fase ancora immatura di tale disciplina.\nBiografia.\nInfanzia e giovent\u00f9.\nGiovanni Battista Belzoni nacque nel 1778 a Padova, a quel tempo facente parte della Repubblica di Venezia. Il vero cognome era Bolzon, in seguito cambiato in Belzoni. Cominci\u00f2 a lavorare molto giovane come barbiere nella bottega del padre. A 16 anni, nella et\u00e0 della adolescenza, si trasfer\u00ec a Roma, dove studi\u00f2 ingegneria idraulica e dove, affascinato dalle rovine della capitale, si avvicin\u00f2 al mondo dell'archeologia.. A Roma si fece monaco, ma la calata delle truppe napoleoniche lo convinse a rinunciare ai voti e a rivolgere le sue attenzioni a quella che sin da bambino era stata una sua grande passione: i viaggi.\nLa passione per i viaggi.\nIl primo viaggio fu a Parigi, dove non ebbe molto successo come venditore di oggetti sacri e torn\u00f2 a Padova. Il secondo viaggio ebbe come meta i Paesi Bassi dove, a contatto con le forze di occupazione francesi, approfond\u00ec le sue conoscenze di idraulica. Quando rientr\u00f2 a Padova, forte delle esperienze all'estero e dell'eccezionale prestanza fisica, ebbe un discreto successo che attir\u00f2 delle gelosie. Invischiato nei disordini politici che seguirono l'occupazione napoleonica, fin\u00ec nei guai, e per evitare di essere imprigionato riprese a viaggiare. Part\u00ec insieme al fratello e arrivarono in Olanda, e da l\u00ec in Inghilterra nel 1803.\nL'Inghilterra.\nIn Inghilterra rimase nove anni; sarebbe diventata la sua seconda patria, tanto che arriv\u00f2 a prendere la cittadinanza dell'allora Regno Unito di Gran Bretagna e Irlanda. Si spos\u00f2 con Sarah Banne, una ragazza inglese di Bristol, con cui condivideva l'amore per i viaggi e che l'avrebbe accompagnato in quasi tutte le sue avventure.\nSi guadagn\u00f2 da vivere sfruttando la sua notevole stazza (era alto due metri) e la sua forza erculea, lavorando come \"uomo forzuto\" con il nome di \"Patagonian Samson\" (\"Sansone Patagonico\") al teatro Sadler's Wells e al circo Astley di Londra; il pezzo forte dello spettacolo era quando, caricatosi sulle spalle una specie di giogo, arrivava a sostenere da solo una piramide umana costituita da dieci persone e a portarla in giro per il palco. In seguito port\u00f2 questo spettacolo in tutto il paese, unitamente a un sistema di fontane che creavano un originale gioco d'acqua mosse da una macchina idraulica di sua invenzione, e riscosse un discreto successo.\nIn Inghilterra fu accolto in una loggia massonica e ottenne l'alto grado di \"Cavaliere Templare\".\nLa principale fonte di notizie biografiche su di lui \u00e8 il giovane irlandese James Curtis, la persona che trascorse pi\u00f9 tempo coi Belzoni, assunto come inserviente domestico e interprete di lingue orientali, che segu\u00ec Belzoni dalla casa di Londra, dove viveva, in Egitto e in Etiopia (riproduzione della tomba di Seti I), per poi ritornare in patria.\nDal 1820 al settembre 1821 i Belzoni alloggiarono al n. 4 di Downing Street, poi 5, dove la moglie ritorn\u00f2 a vivere nel giugno 1824, dopo la morte di Giovan Battista. Il cognome da nubile e il luogo di nascita di Sarah non sono a oggi accertati, ma Curtis conferma che era nativa di Bristol, e che si spos\u00f2 molto giovane.\nDi nuovo in viaggio.\nDopo aver girovagato a lungo in Inghilterra, fu preso dalla nostalgia dei grandi viaggi e decise di esibirsi anche all'estero e, dopo una serie di spettacoli in Spagna, Portogallo e Sicilia, approd\u00f2 a Malta. Qui conobbe Ismael Gibraltar, un emissario di Mehmet Ali, il pasci\u00e0 (chediv\u00e9) d'Egitto, che era a quei tempi una provincia dell'Impero ottomano. Venne a sapere che nel paese africano si stava per intraprendere un nuovo programma agricolo che comprendeva grandi lavori di irrigazione. Belzoni part\u00ec subito, sicuro di raggiungere il successo con i suoi progetti idraulici.\nL'Egitto.\nSbarc\u00f2 ad Alessandria d'Egitto il 9 giugno 1815, accompagnato dalla moglie e da un servitore irlandese, mentre era in corso un'epidemia di peste. Appena pot\u00e9, raggiunse Il Cairo, dove rimase estasiato dalle bellezze archeologiche, una passione che gli era rimasta dopo gli anni trascorsi a Roma.\nFu affascinato anche dalla cultura e dalle tradizioni locali, cos\u00ec diverse da quelle europee. Fece conoscenza con Bernardino Drovetti, un piemontese divenuto console generale di Francia, nonch\u00e9 esploratore e collezionista di antichit\u00e0, che gli facilit\u00f2 l'accesso alla corte del pasci\u00e0. Conobbe anche il grande esploratore svizzero Johann Ludwig Burckhardt, i cui consigli lo avrebbero guidato negli anni successivi, nonch\u00e9 il nuovo console generale britannico Henry Salt, un altro egittologo che sarebbe diventato grande rivale di Drovetti nella corsa alle scoperte archeologiche. Strinse amicizia con un altro esploratore italiano, il genovese Giovanni Battista Caviglia, noto per i suoi scavi e le sue ricerche sulla sfinge di Giza. Il carisma e la capacit\u00e0 persuasiva di quest'ultimo lo affascinarono e gli furono da esempio.\nRiusc\u00ec finalmente a farsi ricevere dal pasci\u00e0, che si dichiar\u00f2 interessato al progetto della sua macchina, ma che poi rifiut\u00f2 l'offerta, non essendo stato soddisfatto della dimostrazione che ne segu\u00ec.\nPrimo viaggio archeologico (30 giugno 1816 - 15 dicembre 1816).\nBelzoni fu molto deluso, poich\u00e9 questo progetto gli era costato un anno di lavoro e molti soldi, ma non si perse d'animo; aveva gi\u00e0 sentito parlare di un grande progetto da Salt e Burckhardt, e chiese e ottenne che tale progetto fosse affidato a lui. Si trattava di trasportare un colossale busto in pietra pesante oltre sette tonnellate e alto pi\u00f9 di due metri e mezzo dal tempio Ramesseum, che si trova nella piana di Deir el-Bahari nei pressi dell'antica Tebe (l'odierna Luxor), e sistemarlo in riva al Nilo che distava circa 1\u00a0200\u00a0m. Il busto era chiamato erroneamente \"Giovane Memnone\" (un mitologico re etiope nipote del re troiano Priamo), ma si scopr\u00ec in seguito che raffigurava il faraone Ramses II. Sarebbe poi venuta un'imbarcazione per trasportarlo al British Museum di Londra. L'accordo con Salt gli cost\u00f2 l'amicizia con Drovetti.\nIl 30 giugno 1816 salp\u00f2 dal porto del Cairo. Dopo aver superato enormi difficolt\u00e0, il 27 luglio 1816, con 80 uomini del posto, cominci\u00f2 il lavoro. Costru\u00ec una rudimentale slitta e aiutandosi con quattro leve riusc\u00ec in soli quindici giorni a trasportare l'imponente busto in riva al fiume. Riusc\u00ec in questa impresa, che era stata tentata invano dai francesi durante l'occupazione napoleonica di pochi anni prima.\nFino a quel momento era stato pi\u00f9 un trasportatore che un archeologo, ma la vicinanza diretta agli scavi e le notti passate nel tempio l'avevano infiammato. Ruppe gli indugi e, in attesa che arrivasse la nave per il trasporto del colosso, si imbarc\u00f2 per il sud, giungendo al tempio di Abu Simbel, scoperto da Burckhardt pochi anni prima, che per\u00f2 non era riuscito a entrarci. Ci volle provare lui ma, dopo sette giorni di inutili tentativi, a corto di viveri e di soldi, prese la via del ritorno verso Luxor, fermandosi sull'isola di File al tempio di Iside vicino ad Assuan, dove prese possesso per conto del consolato britannico di un obelisco con iscrizioni perfettamente conservato, che sarebbe stato in seguito importante per la decifrazione della scrittura geroglifica. Torn\u00f2 a Luxor, dove fece in tempo, prima di imbarcarsi col colosso, a compiere degli scavi a Karnak, portando alla luce delle preziose statue, e nella Valle dei Re sulla riva opposta del Nilo. Qui scopr\u00ec la sua prima tomba, che verr\u00e0 in seguito codificata con la sigla KV23, quella del faraone Ay, su cui incise in inglese: \"scoperta da Belzoni-1816\". A partire dal 1827 l'egittologo inglese John Gardner Wilkinson catalog\u00f2 le tombe scoperte nella Valle secondo l'acronimo \"KV\" (King Valley), un sistema di numerazione che \u00e8 ancora oggi in vigore. La nave part\u00ec accompagnata da una seconda imbarcazione dove c'era a bordo un pesante carico dei suoi reperti. Arriv\u00f2 al Cairo il 15 dicembre 1816 e subito prepar\u00f2 il secondo viaggio.\nSecondo viaggio archeologico (20 febbraio 1817 - 21 dicembre 1817).\nIl 20 febbraio ripart\u00ec alla volta di Karnak, dove port\u00f2 alla luce un discreto numero di reperti, tra cui il sarcofago del faraone Ramesse III, che Salt avrebbe poi venduto al re Luigi XVIII di Francia e che si trova oggi al Louvre, e una statua in calcare della regina Ahmose Meritamon. A questo punto il governatore locale, istigato da Drovetti, gli proib\u00ec di continuare gli scavi. Decise allora di tornare ad Abu Simbel, dove riusc\u00ec finalmente a entrare nell'inviolato tempio al cui interno per\u00f2 non trov\u00f2 tutti i tesori che si aspettava. L'eccezionale portata storica della scoperta non ebbe quindi alcun tornaconto economico.\nTorn\u00f2 nella zona di Tebe ed esegu\u00ec scavi nella Valle dei Re, dove scopr\u00ec delle importantissime tombe, fra le quali, il 18 ottobre 1817, la tomba di Seti I (KV17), padre di Ramesse II, una delle pi\u00f9 belle dell'intero Egitto, interamente decorata con splendidi bassorilievi e policromi affreschi, tanto da essere definita \"la Cappella Sistina egizia\". La tomba viene tuttora chiamata \"Tomba Belzoni\". Lo splendido sarcofago del faraone, in alabastro traslucido, fu offerto al British Museum e a Drovetti, che rifiutarono l'offerta ritenendo il prezzo troppo alto. Nel 1824, dopo la sua morte, sarebbe stato acquistato dall'architetto John Soane, che lo fece installare nella \"cripta\" della sua abitazione-museo a Londra, dove ancora oggi si trova.\nPrima di ritornare, cominci\u00f2 la mappatura della tomba, l'inventario di quanto c'era al suo interno e l'esecuzione dei calchi grafici dei bassorilievi che gli sarebbero serviti per ricreare il sito in una mostra che organizz\u00f2 a Londra. La tomba ha un'importanza tale che \u00e8 oggi chiusa al pubblico; gli scempi che si sono succeduti dopo la scoperta, ad esempio l'asportazione dei bassorilievi, hanno indotto il governo egiziano a permettere l'entrata solo in rari eventi, come le visite di capi di Stato in Egitto.\nQuando arriv\u00f2 al Cairo nel dicembre del 1817 venne a sapere della morte di Burckhardt. Aveva da tempo progettato di svincolarsi da Salt, per potere gestire autonomamente il proprio lavoro e goderne il ricavato per intero.\nFu cos\u00ec che, durante il suo breve soggiorno, dopo aver ricevuto in prestito il denaro necessario, riusc\u00ec in un altro memorabile rinvenimento: scopr\u00ec a Giza, nei pressi della capitale, l'ingresso della piramide di Chefren, la seconda per altezza dopo quella di Cheope. Riusc\u00ec nel suo intento dopo aver scrupolosamente studiato la struttura interna della vicina piramide di Cheope. Dacch\u00e9 troppo spesso altri si erano appropriati delle sue scoperte, lasci\u00f2 la sua vistosissima firma all'interno della camera sepolcrale (\u00abScoperta da G. Belzoni. 2. mar. 1818.\u00bb). Anche questa impresa, al pari di quella di Abu Simbel, si rivel\u00f2 infruttuosa, poich\u00e9 tutte le camere erano spoglie di ogni reperto di valore (in seguito sarebbe stata decifrata un'incisione araba trovata all'interno, secondo cui la piramide era gi\u00e0 stata violata 600 anni prima dal figlio del famoso Saladino). L'impresa gener\u00f2 comunque in Inghilterra un entusiasmo tale che fu coniata una moneta di bronzo in suo onore, recante la sua effigie da un lato e la piramide dall'altro.\nTerzo viaggio archeologico (28 aprile 1818 - 18 febbraio 1819).\nRipart\u00ec subito dopo, accompagnato dal medico e artista Alessandro Ricci, le cui splendide illustrazioni del viaggio e dei reperti sarebbero state esibite in alcune mostre di successo e inserite nel libro con cui Belzoni raccont\u00f2 le sue esplorazioni. Una volta arrivato a Tebe, constat\u00f2 che Drovetti e Salt si erano spartiti l'esclusiva degli scavi dei siti archeologici pi\u00f9 ricchi. Relegato in una zona secondaria, fu fortunato a trovare tra le altre poche cose una bellissima statua di Amenofi III. Termin\u00f2 quindi l'inventario e la descrizione della tomba di Seti I con Ricci e, resosi conto che non gli era rimasto niente da fare in quella zona, part\u00ec alla volta di Berenice, un antico porto sul mar Rosso scoperto poco prima da un mineralogista francese. Risal\u00ec verso sud il Nilo sino a Edfu e da qui attravers\u00f2 il deserto. Quando arriv\u00f2 sul posto descritto dal transalpino si rese conto che le rovine altro non erano che quanto restava di un vecchio insediamento minerario; procedette quindi verso sud e arriv\u00f2 a scoprire per primo la vera Berenice. Qui, per mancanza di viveri, dovette rimettersi sulla via del ritorno senza poter eseguire scavi approfonditi. Nuovamente aveva fatto una grande scoperta storica di cui non poteva godere i frutti. Il rapporto con Ricci fin dall'inizio fu conflittuale; questi mal sopportava il carattere vulcanico di Belzoni e una volta che tornarono a Tebe si separarono.\nQuando giunse nuovamente a Tebe, incontr\u00f2 Salt e il grande esploratore ed egittologo inglese William John Bankes che gli commissionarono il trasporto dal tempio di File fino a Luxor dell'obelisco di cui aveva preso possesso nel primo viaggio. Tale obelisco, scoperto nel 1815 dallo stesso Bankes, recava incise, oltre ai geroglifici, le corrispondenti frasi in greco antico; nel 1822, comparando queste incisioni, l'egittologo francese Champollion avrebbe avuto una decisiva verifica della sua decifrazione dei geroglifici. Belzoni riusc\u00ec a trasportare il monumentale reperto a Luxor e Drovetti, che da anni progettava di essere lui a portarlo in Europa, quando lo vide and\u00f2 su tutte le furie arrivando alle mani con Belzoni. Drovetti era un personaggio troppo influente, tanto da essere anche il consigliere militare del pasci\u00e0; con questo incidente Belzoni si rese conto che la sua carriera di esploratore in Egitto era finita.\nLa causa processuale che ne segu\u00ec fu lunga e, con i buoni uffici di Salt, si risolse in un nulla di fatto, ma costrinse Belzoni a trattenersi in Egitto anzich\u00e9 tornare subito in Europa come aveva previsto. Fu cos\u00ec che si mise ancora in viaggio, questa volta alla ricerca dell'oasi di Siwa dove si trovava il tempio dell'oracolo di Amon, famoso nell'antichit\u00e0 per aver predetto il futuro ad Alessandro Magno. Dopo aver attraversato il deserto, scopr\u00ec l'oasi di Bahariya, convinto si trattasse di quella di Siwa. Comunque anche qui non trov\u00f2 niente di valore e anch'essa si rivel\u00f2 un'altra di quelle spedizioni che misero a dura prova le sue finanze. Scavi effettuati nell'oasi di Bahariya attorno al 1990 avrebbero portato alla luce interessanti reperti.\nAlla fine della sua avventura egiziana, oltre alle varie altre scoperte, aveva portato alla luce otto tombe nella sola Valle dei Re (dove in totale a tutt'oggi ne sono state scoperte 63):\nRitorno in Europa.\nUna volta che si concluse il processo e che ebbe ultimato i preparativi, lasci\u00f2 l'Egitto nel settembre del 1819 e arriv\u00f2 a Padova i primi di dicembre. Qui le accoglienze furono grandi. L'eco delle sue imprese e le due statue che regal\u00f2 alla municipalit\u00e0 spinsero i governanti ad attribuirgli grandi onori, tra cui il conio di una medaglia commemorativa. Le statue rappresentano due sfingi che sono ancora oggi custodite nel Palazzo della Ragione in citt\u00e0. Strinse amicizia con l'architetto neoclassico Giuseppe Jappelli, dandogli l'ispirazione per il progetto della \"sala egiziana\" nel famoso caff\u00e8 Pedrocchi. Nel museo archeologico di Padova gli sono state dedicate due sale egizie che contengono alcuni dei suoi reperti. Dopo due soli mesi si imbarc\u00f2 per Londra, dove arriv\u00f2 il 31 marzo 1820.\nSi mise subito a scrivere un libro sui suoi viaggi in Egitto, che intitol\u00f2 \"Narrative of the Operations and Recent Discoveries Within the Pyramids, Temples, Tombs and Excavations in Egypt and Nubia and of a Journey to the Coast of the Red Sea, in search of the ancient Berenice; and another to the Oasis of Jupiter Ammon\". Fu pubblicato verso la fine del 1820 ed era corredato da splendidi acquarelli e mappe, la maggior parte disegnate da Ricci e altre di sua stessa fattura; il libro ebbe un grande successo, presto furono stampate nuove edizioni e venne tradotto in francese, tedesco e italiano. Organizz\u00f2 poi una grande mostra dei reperti che aveva portato dall'Egitto e della riproduzione della tomba di Seti I, eseguita usando i calchi grafici che aveva preso. A Londra era diventato famoso ed ebbe accesso ai salotti pi\u00f9 esclusivi. Entr\u00f2 nella loggia massonica dell'arca reale, di cui faceva parte anche il duca di Sussex. Nel 1822 fu invitato in Russia e a San Pietroburgo fu accolto con grandi onori dallo zar Alessandro I in persona, che gli regal\u00f2 un prezioso anello con un topazio.\nLa vendita dei reperti e il successo del suo libro e delle mostre coprirono a stento i grandi debiti che aveva contratto; troppi erano stati i siti le cui scoperte gli avevano procurato gloria ma che, non avendo trovato niente di prezioso, avevano prosciugato le sue finanze. La sua sete di avventure e il bisogno di denaro lo spinsero ad accettare l'offerta che nel 1823 l'associazione africana di Londra gli fece per compiere una spedizione alla ricerca delle sorgenti del Niger. Questo fiume era pressoch\u00e9 sconosciuto agli europei ed era stato raggiunto per la prima volta pochi anni prima dal grande esploratore scozzese Mungo Park, che vi aveva rinvenuto l'antica citt\u00e0 di Timbuct\u00f9 poco prima di morire sul fiume stesso. Da anni questa associazione si era posta come obiettivi primari la scoperta delle sue sorgenti e della leggendaria Timbuct\u00f9. Burckhardt era morto alla vigilia della sua partenza per una spedizione, finanziata dall'associazione, che si proponeva di arrivarci da oriente.\nIl viaggio in Africa occidentale e la morte.\nPart\u00ec nell'aprile del 1823 e si diresse in Marocco, da dove pensava di attraversare il deserto per arrivare a Timbuct\u00f9. Raggiunse Fez dove incontr\u00f2 il sovrano, che gli diede il permesso di attraversare i suoi territori e una scorta. Ma quando intraprese il viaggio si rese conto dell'eccessiva ostilit\u00e0 delle popolazioni indigene e torn\u00f2 indietro. Decise allora di raggiungere Timbuct\u00f9 dal sud, navigando da Gibilterra fino alla costa equatoriale del golfo del Benin, per poi recarsi via terra nella capitale dell'antico Regno del Benin, l'odierna Benin City in Nigeria e chiedere al locale sovrano i permessi e un'imbarcazione per risalire il fiume Niger.\nMa, poco dopo essere sbarcato in Africa, mor\u00ec di dissenteria il 3 dicembre del 1823 nel porto fluviale di Gwato (Ughoton, Nigeria), circa 40\u00a0km prima di Benin City. Il signor Houtson, che lo accompagnava in questa spedizione, lo fece seppellire ai piedi di un albero alla periferia di Gwato e sulla tomba fece apporre un'epigrafe recante il nome e la data di morte del Belzoni. Fece anche scrivere la seguente preghiera: \"Il gentiluomo che ha messo questa epigrafe sulla tomba del celebrato e intrepido viaggiatore spera che ogni europeo che visiti questo posto faccia pulire il terreno e riparare lo steccato intorno, se necessario\". Un viaggiatore europeo che torn\u00f2 sul luogo circa quarant'anni dopo non trov\u00f2 nient'altro che l'albero.\nGiudizi critici.\nIl suo operato fu oggetto di giudizi controversi. I suoi detrattori lo accusarono di usare metodi troppo rudi nell'esecuzione dei suoi primi scavi. Le moderne tecniche archeologiche sono effettivamente pi\u00f9 attente alla preservazione dei reperti, ma le critiche rivoltegli, in realt\u00e0, non tengono conto del contesto storico in cui Belzoni oper\u00f2. Erano i primi tempi in cui gli europei avevano accesso agli scavi egiziani, e i primi che li eseguirono pi\u00f9 che archeologi erano avventurieri disposti a tutto pur di arricchirsi. Belzoni fu molto diverso e si distinse per l'ordine e la metodicit\u00e0 con cui esegu\u00ec gli scavi. Lo stesso celebrato Champollion asport\u00f2 parte dei bassorilievi dalla tomba di Seti I, laddove Belzoni si limit\u00f2 a prenderne i calchi grafici.\nGli fu riconosciuto un grande scrupolo nell'attribuzione delle date di fabbricazione dei reperti e redasse la descrizione delle sue scoperte, anche di quelle tombe al cui interno non trov\u00f2 niente, con estrema precisione e obiettivit\u00e0.\nSi era guadagnato il rispetto delle popolazioni locali, non solo a causa del suo carattere e della sua forza, ma anche per la considerazione che aveva per gli usi e costumi del posto; impar\u00f2 la lingua e usava indossare abiti locali, facendosi crescere una lunga barba di foggia araba. Tutto ci\u00f2 lo aiut\u00f2 a convincere i locali manovali a lavorare duramente, cosa a cui non erano abituati e che nessuno dei suoi colleghi europei del tempo era riuscito a ottenere.\nIl suo carattere vulcanico e indipendente lo port\u00f2 a rompere le amicizie influenti che si era fatto in Egitto (Drovetti, Salt, il console generale di Svezia); voleva brillare di luce propria e non amava essere considerato un agente dei consoli europei. Ci\u00f2 comport\u00f2 da una parte la possibilit\u00e0 di autogestirsi il lavoro e godersi la fama delle sue scoperte, che altrimenti sarebbero state attribuite a quelli, ma dall'altra port\u00f2 al suo isolamento. Se Drovetti e Salt avevano alle spalle i potenti mezzi della Francia e dell'Impero britannico, Belzoni, staccandosi da loro, dovette richiedere grossi prestiti personali che lo rovinarono finanziariamente. Inoltre, dato che gli scavi garantivano enormi guadagni, i due consoli lo ostacolarono, costringendolo ad andarsene.\nLo storico britannico Richard J. Evans, nel suo ultimo lavoro, introduce il capitolo relativo ai crimini commessi dall'imperialismo ottocentesco analizzando l\u2019operato di Belzoni in Egitto.\nInfluenza culturale.\nNonostante le sue numerose e importanti scoperte per conto soprattutto dei britannici, Belzoni non \u00e8 stato particolarmente celebrato e il suo nome \u00e8 ricordato solo in pochi libri, anche se molti reperti custoditi nel British Museum di Londra recano la sua firma. Nel campo dell'archeologia egizia fu considerato per lungo tempo un modello da imitare dagli esploratori che lo seguirono e molti furono gli esperti e i critici di egittologia che lo stimarono e lo additarono come esempio.\nIl poeta inglese Percy Bysshe Shelley trasse ispirazione dal grande busto di Ramesse II al British Museum per comporre il sonetto \"Ozymandias\". Belzoni \u00e8 stato inoltre fonte di ispirazione per la creazione da parte di George Lucas del celebre personaggio Indiana Jones, spavaldo archeologo avventuriero interpretato da Harrison Ford per i film di Steven Spielberg.\nRiconoscimenti.\nTra le varie iniziative della citt\u00e0 di Padova per onorare Belzoni, il suo nome \u00e8 stato dato alla via dove nacque e, nel 1882, a un istituto tecnico per geometri cittadino. Nel Palazzo della Ragione \u00e8 stato affisso il medaglione in marmo che lo raffigura, eseguito dallo scultore locale Rinaldo Rinaldi. Nella sala egizia del Museo archeologico di Padova, dove si trovano reperti donati da Belzoni alla citt\u00e0, \u00e8 stata ricavata una postazione multimediale dedicata alla sua vita. Una medaglia in bronzo con il suo ritratto \u00e8 esposta al British Museum di Londra.\nTra i vari comuni che hanno strade a lui intitolate vi sono Roma, Mirano, Castelfranco Veneto, Campodarsego e Monselice. Una citt\u00e0 del Mississippi porta il suo nome. Il n\u00ba 10 dei romanzi a fumetti Bonelli della Sergio Bonelli Editore, pubblicato nel novembre 2013 e intitolato \"Il grande Belzoni\", ricostruisce romanzescamente la sua vita. Un busto in creta che lo raffigura \u00e8 stato inaugurato a Luxor nel 2017, per il bicentenario della sua scoperta dell'ingresso al tempio di Abu Simbel."}
{"id": "52841", "revid": "1870773", "url": "https://it.wikipedia.org/wiki?curid=52841", "title": "Sorgente", "text": ""}
{"id": "52843", "revid": "2207", "url": "https://it.wikipedia.org/wiki?curid=52843", "title": "Sorgenti", "text": ""}
{"id": "52844", "revid": "7", "url": "https://it.wikipedia.org/wiki?curid=52844", "title": "Linguaggi di programmazione", "text": ""}
{"id": "52846", "revid": "1305772", "url": "https://it.wikipedia.org/wiki?curid=52846", "title": "Glossario di apprendimento online", "text": "Glossario di E-learning con termini e acronimi muniti di indicazioni sitografiche\nA.\nADL, Advanced Distributed Learning sito\ntra courseware basato su computer e quello basato su Internet\nmediante lo sviluppo di un unico inquadramento tecnico comune\nche organizza contenuti sotto forma di learning objects riutilizzabili.\nV. a. SCORM.\nAICC, Aviation Industry Computer-Based Training Committee sito\nAssociazione internazionale di professionisti del technology-based training\nche sviluppa linee guida per l'addestramento nell'ambito dell'industria\nALIC, Advanced Learning Infrastructure Control sito -\nConsorzio giapponese\nApprendimento collaborativo - Modalit\u00e0 di apprendimento che si basa sulla valorizzazione della collaborazione all'interno di un gruppo di allievi.\nApprendimento cooperativo - Modalit\u00e0 di apprendimento che si basa sull'interazione all'interno di un gruppo di allievi.\nApprendimento online - termine ombrello usato per descrivere qualsiasi esperienza di apprendimento che si svolge online.\nApprendimento sincrono - Evento di apprendimento in tempo reale, in presenza di un docente, in cui i partecipanti sono tutti in rete e comunicano direttamente gli uni con gli altri.\nArchitettura dell'informazione - Organizzazione del contenuto in categorie e creazione di un'interfaccia per mostrarle allo studente.\nASTD, American Society for Training &amp; Development (Linking People, Learning and Performance)\n - Associazione dei professionisti dell'apprendimento sul posto di lavoro\ne della performance\nB.\nBlended learning - Pu\u00f2 riguardare l'uso di diversi media nell'ambito dell'e-learning,\ndi diversi modelli didattici, di modalit\u00e0 sincrone e asincrone di\nstudio. Il blended learning per\u00f2 \u00e8 soprattutto conosciuto come\nmodalit\u00e0 di erogazione di percorsi formativi che integra e-learning\ne formazione d'aula, soluzione che sta ottenendo un successo\nrilevante sia in efficacia che in gradimento.\nBlog, altrimenti detto \u201cweblog\u201d, \u00e8 una pagina web nella quale vengono pubblicati in ordine cronologico testi, immagini, suoni, filmati e link.\nC.\nCAI, computer-assisted instruction - termine utilizzato negli anni sessanta e settanta per attivit\u00e0 di insegnamento con l'aiuto del computer (corso di istruzione individuale svolto con l'ausilio di programmi e di esercizi con punteggio forniti dall'elaboratore)\nCBL, Computer-based learning\nCBT, Computer-based training\nCLO, Chief learning officer\nCMI, Computer-managed instruction\nCMS, Content Management System\nCNI, Coalition for Networked Information sito\nCoD, Content on Demand\nCourseware, termine collettivo che indica tutti gli oggetti, digitali e non, che costituiscono un corso e-learning\nCRM, Customer relationship management\nD.\ndistance education, espressione inglese per Formazione a distanza\ndistance learning, espressione inglese per Apprendimento a distanza\nE.\nenterprise-wide e-learning\nF.\nFacilitative tools - Software usati per la distribuzione dei corsi (mailing list, chat, audio/video in streaming, pagine web)\n\"Facilitator\" - Istruttore online che aiuta gli studenti ad interagire con l'ambiente di apprendimento\nFAD Formazione a distanza\nFeedback - Retroazione informativa. Avviene tra il sistema e lo studente e risulta da un'azione o da un processo. Pu\u00f2 essere negativa o positiva, viene usata per connotare un comportamento. Secondo significato: informazione fornita allo studente mentre sta svolgendo un test online sulla correttezza della sua risposta \nForum\nG.\nGlossario ASTD pagine\ngranularit\u00e0\nH.\nHelp desk - Servizio di assistenza tecnica per gli studenti che hanno problemi di software o hardware.\nI.\nID, instructional designer\nIEEE, Institute of Electrical and Electronics Engineers, organizzazione che si occupa dello sviluppo di standard tecnici e buone prassi per l'armonizzazione dei sistemi formativi\nIEEE LTSC, Learning Technology Standards Committee sito\nILT, instructor-led training\nIM, instant messenger \nIMS, Instructional Management Systems sito\nInstructional Design (Progettazione della formazione) - Approccio sistemico alla progettazione di un'esperienza di apprendimento\nInstructional management system - Specifiche tecniche sviluppate dall'IBM che definiscono il modo con cui i materiali di apprendimento pu\u00f2 essere scambiato su Internet e come le organizzazioni e i discenti possono usare questi materiali\nInterfaccia grafica - Modalit\u00e0 di rappresentare funzioni e contenuti di un programma all'utente tramite elementi visivi, come icone.\nInternet based training - Distribuzione di contenuti educativi via web browser sulla rete Internet, oppure su un'intranet privata.\nInteroperabilit\u00e0 - Una delle caratteristiche richieste dallo SCORM. Nell\"'e-learning\" \u00e8 la capacit\u00e0 di diversi elementi software e hardware di operare all'unisono.\nK.\nKMS - knowledge management system\nKnowledge asset - L'oggetto di un diritto di propriet\u00e0 intellettuale. Pu\u00f2 essere un'informazione, oppure un documento, oppure anche un'informazione su un documento\nKnowledge management - La disciplina che si occupa di recuperare, analizzare ed organizzare la conoscenza e le esperienze dei lavoratori di un'organizzazione. Si occupa inoltre di rendere la conoscenza immagazzinata disponibile nella maniera pi\u00f9 efficacemente fruibile.\nL.\nLCMS Acronimo di learning content management system, piattaforma software resa disponibile online per la gestione dei contenuti digitali dell'apprendimento. \nLearning object (LO), oggetto didattico. I learning object sono i \u201cblocchi didattici\u201d, autonomi tra loro ed indipendenti dal contesto, che possono essere assemblati in ogni momento, in base alle esigenze del discente.\nLMS, acronimo di learning management system\nLSP, learning service provider, fornitore di servizi per l'apprendimento\nLTSC, learning technology standards committee sito ufficiale - comitato di IEEE\nM.\nM-learning, mobile learning - \u00c8 un'estensione del concetto di e-learning. Riguarda l'uso di dispositivi wireless come telefoni cellulari e Personal Digital Assistant (PDA).\nMentore - Persona di esperienza che affianca e guida lo studente\nMentoring - Metodologia formativa basata su una relazione uno a uno (formale o informale) tra un soggetto pi\u00f9 esperto (\"senior\", \"mentor\") e uno meno esperto (\"junior\", \"mentee\", \"prot\u00e9g\u00e9\"), cio\u00e8 l'allievo.\nMERLOT, Multimedia Educational Resource for Learning and Online Teaching sito ufficiale\nMOOC, Massive open online course \nMUD, multi-user dimension or multi-user domain\nMulticasting - Trasmissione di informazioni su pi\u00f9 di un supporto. Per esempio: spedizione di un messaggio a una lista di persone (come e-mail), via teleconferenza e via videoconferenza. \nMultimedia - Comprende l'interazione tra testi, immagini, suoni e colori su un unico supporto.\nO.\nOCLC, Online Computer Library Center sito\nP.\nPortale - Sito che funge da \"porta di accesso\" per l'utente e gli permette di raggiungere diversi siti che hanno uno stesso argomento.\nPropriet\u00e0 intellettuale\nR.\nRiusabilit\u00e0 - Una delle caratteristiche pi\u00f9 importanti previste dallo SCORM per i learning object\nRLO, Reusable learning object - La pi\u00f9 piccola componente di ogni programma di e-learning. Il vantaggio dell'approccio basato sui learning object \u00e8 che ogni LO \u00e8 autocoerente ed indipendente dalla piattaforma\nS.\nSCO, Shareable Content Object\nSCORM, Sharable Content Object Reference Model - Insieme di specifiche studiate per armonizzare l'uso di learning object\nSelf-assessment - Processo attraverso il quale lo studente determina il proprio livello di conoscenze\nSelf-paced learning - Apprendimento in modalit\u00e0 asincrona, per esempio con CD-ROM, senza l'interazione con un docente, dove lo studente controlla da s\u00e9 i progressi fatti.\nsie-L, Societ\u00e0 Italiana di e-Learning sito\nSIF, School's Interoperability Framework sito \nSkill gap analysis\nSME, subject matter expert\nStoryboard - Presentazione dettagliata di un progetto multimediale che illustra le caratteristiche e funzionalit\u00e0 di un corso e-learning.\nSynchronous learning - vedi Apprendimento sincrono\nT.\nTechnology based training (TBT) - Descrive l'intera gamma di apprendimento elettronico, indipendentemente dai metodi di distribuzione (offline o online). Inoltre, il termine comprende tutti i metodi di insegnamento, come i tutorial, le simulazioni e gli ambienti di apprendimento collaborativo\nTemplate - Pagina che contiene gi\u00e0 la struttura, l'intitolazione e lo sfondo. Manca soltanto il contenuto, che dev'essere riempito dall'utente.\nTinkering (in inglese significa \"armeggiare\") - \u00e8 un metodo educativo basato sul gioco e su laboratori creativi di robotica che avvicinano i bambini allo studio delle materie STEM (scienze, tecnologia, ingegneria, matematica).\nTutorial - Guida memorizzata nel computer dove l'informazione \u00e8 presentata nella modalit\u00e0 passo-per-passo.\nU e V.\nUsabilit\u00e0 - Parametro che indica la facilit\u00e0 d'uso di un'applicazione di apprendimento online\nVideoconferenza - L'uso della tecnologia audio e video per collegare i partecipanti ad un corso che si trovano distanti fisicamente\nW.\nWeb based training (WBT) - Formazione via Internet e accessibile tramite web browser\nWeb conference - Riunioni tra persone situate in luoghi fisici diversi che si collegano tramite tecnologie web\nWebinar, seminario tramite Web\nWhat you see is what you get - Funzione di un programma di testo e grafica che consente all'utente di vedere sullo schermo quello che otterr\u00e0 una volta che avr\u00e0 stampato il documento\nWorld Wide Web - Insieme di risorse disponibili su Internet e accessibili tramite web browser"}
{"id": "52848", "revid": "1934238", "url": "https://it.wikipedia.org/wiki?curid=52848", "title": "Foro di Traiano", "text": "Il Foro di Traiano, ricordato anche come \"Forum Ulpium\" in alcune fonti, \u00e8 il pi\u00f9 esteso e monumentale dei Fori Imperiali di Roma, l'ultimo in ordine cronologico.\nCostruito dall'imperatore Traiano con il bottino di guerra ricavato dalla conquista della Dacia e inaugurato, secondo i Fasti ostiensi, nel 112, il foro si disponeva parallelamente al Foro di Cesare e perpendicolarmente a quello di Augusto. Il progetto della struttura \u00e8 attribuito all'architetto Apollodoro di Damasco.\nIl complesso, che misurava 300\u00a0m di lunghezza e 185 di larghezza, comprendeva la piazza forense, la Basilica Ulpia, un cortile porticato con la Colonna Traiana e due biblioteche. La presenza del tempio del Divo Traiano e di Plotina, aggiunto da Adriano, sembra essere stata accertata, dopo varie proposte alternative rivelatesi infondate, al di sotto di Palazzo Valentini, dove era tradizionalmente collocato.\nStoria.\nEdificazione.\nLa conquista della Dacia (101-106) frutt\u00f2 a Traiano una enorme ricchezza, stimata in cinque milioni di libbre d'oro (pari a circa 163,6\u00a0t) e nel doppio di libbre d'argento, e una straordinaria quantit\u00e0 di altro bottino, oltre a mezzo milione di prigionieri di guerra. Si trattava del favoloso tesoro di Decebalo, che lo stesso re avrebbe nascosto nell'alveo di un piccolo fiume (il \"Sargetia\") nei pressi della capitale, Sarmizegetusa Regia. Qualcuno ha pensato che questi numeri strabilianti fossero frutto di un errore di trascrizione e che la cifra reale dovesse essere divisa per dieci ma, anche se cos\u00ec fosse, il risultato rimarrebbe di eccezionale rilievo. In effetti Traiano sembra abbia ottenuto da questo immenso tesoro circa 2.700 milioni di sesterzi, cifra nettamente pi\u00f9 alta di quella sborsata da Augusto per la costruzione del suo foro, come attestano le \"Res gestae\". Oltre a ci\u00f2, la conquista contribu\u00ec a un aumento permanente delle entrate nelle casse dell'erario grazie alle miniere della Dacia occidentale, che furono riaperte sotto la sorveglianza dei funzionari imperiali.\nAl ritorno dalla campagna fu tributato a Traiano un grandioso trionfo, con spettacoli gladiatorii (\"ludi\") e corse dei carri nel Circo Massimo; si dispose, quindi, la costruzione di un nuovo foro che comprendesse anche la presenza di una colonna celebrativa. \nL'impianto del nuovo complesso monumentale, voluto \"ex manubiis\" dallo stesso Traiano per celebrare la conquista della Dacia, rese necessario un ampio lavoro di sbancamento, comportante l'eliminazione della sella montuosa che congiungeva il Campidoglio al Quirinale e chiudeva la valle dei Fori Imperiali verso il Campo Marzio. La sella fu in realt\u00e0 gi\u00e0 parzialmente intaccata sotto Domiziano, come dimostrano il muro in laterizio sul limite sud-occidentale del Foro di Cesare e le fondazioni della Terrazza domizianea (\"domus Sexti\"), su cui attualmente insiste la Casa dei Cavalieri di Rodi.\nPer realizzare il nuovo foro vennero anche demoliti l\"Atrium Libertatis\", le cui funzioni passarono a una delle absidi della Basilica Ulpia, e un tratto delle Mura serviane, entrambi collocati probabilmente sulla sella eliminata.\nContemporaneamente al foro, anche per contenere il taglio delle pendici del Quirinale, vennero innalzati i Mercati di Traiano, un complesso di edifici con funzioni prevalentemente amministrative e di archivio, collegato alle attivit\u00e0 che si svolgevano nel foro; fu inoltre rimaneggiato il Foro di Cesare, dove si eresse la Basilica Argentaria, e si ricostru\u00ec il tempio di Venere Genitrice.\nIl progetto del nuovo complesso \u00e8 attribuito nelle fonti antiche ad Apollodoro di Damasco, che aveva accompagnato Traiano nelle campagne daciche mettendo a servizio dell'imperatore le sue competenze di architetto nelle attivit\u00e0 di supporto tecnico alle operazioni militari (come il ponte di Traiano sul Danubio). I Fasti ostiensi ci informano che il foro venne inaugurato nel 112 e la Colonna di Traiano nel 113.\nSignificato del foro nella propaganda imperiale.\nUn'interpretazione del foro vedeva in esso una trascrizione monumentale della pianta tipica dei \"principia\", ovvero la piazza principale degli accampamenti militari, quale preciso segnale della politica traianea incentrata sulla componente bellica. Sebbene questa interpretazione sia stata poi superata, poich\u00e9 oggi si ritiene che la pianta riproponga quella dell\"Atrium Libertatis\" di Gaio Asinio Pollione, la decorazione del complesso \u00e8 una celebrazione dell'esercito vittorioso e soprattutto delle virt\u00f9 del suo comandante, lo stesso imperatore, protagonista delle scene di guerra rappresentate nei rilievi scultorei e raffigurato nelle statue, quella posta in cima alla Colonna Traiana (sostituita nel 1588 da quella di san Pietro) e quella equestre pi\u00f9 grande del vero collocata al centro della piazza. Anche alcuni indizi epigrafici suggeriscono una glorificazione di Traiano legata al suo ruolo di vittorioso generale. Vi sono tuttavia anche elementi che sottolineano pi\u00f9 la pacificazione ottenuta con la vittoria (\"pax romana\") che la pura e semplice gloria militare (\"virtus\").\nAlla glorificazione e futura apoteosi dell'imperatore, determinata dalle sue virt\u00f9, alludono anche i diversi fregi figurati degli edifici del complesso, con grifoni, sfingi, vittorie e amorini. La sepoltura di Traiano nel basamento della colonna onoraria rappresenta il culmine di questo intento celebrativo.\nFunzioni.\nIl complesso veniva utilizzato per varie funzioni: un \"procurator Fori Divi Traiani\", ricordato in un'iscrizione rinvenuta nei Mercati, doveva amministrare le varie attivit\u00e0 che vi si svolgevano. Sappiamo dalla \"Forma Urbis Severiana\" che una delle absidi della Basilica Ulpia aveva ereditato le funzioni dell\"Atrium Libertatis\", dove si dovevano svolgere le cerimonie di manomissione degli schiavi. Certamente fu sede di cerimonie pubbliche di vario genere:\nMarco Aurelio dispose, inoltre, che nel Foro di Traiano fossero innalzate statue in ricordo dei generali che per lui combatterono durante le guerre contro le popolazioni del nord, mentre Commodo, che era solito farvi apparizioni in pubblico, vi distribu\u00ec almeno un \"congiarium\".\nLe basiliche erano tradizionalmente sede dei tribunali e dell'attivit\u00e0 giudiziaria, e a questo scopo potevano servire le absidi, spazi separati e raccolti rispetto alla navata centrale. Inoltre, in epoca tarda, si tenevano nel foro lezioni e attivit\u00e0 culturali (forse con sale di lettura e scuole), presumibilmente nelle esedre dei portici.\nLa \"Historia Augusta\" ricorda, infine, che l'imperatore Aureliano, allo scopo di aumentare il senso di sicurezza dei cittadini, ordin\u00f2 che i registri dei debiti dovuti allo Stato fossero bruciati, una volta per tutte, proprio nel Foro di Traiano.\nStoria successiva.\nLa piazza del foro era perfettamente conservata nel IV secolo, come testimonia la meraviglia di Costanzo II in visita a Roma nel 357. In particolare egli fu colpito dalla colossale statua equestre di Traiano:\nAncora nel V secolo la piazza era uno spazio pubblico, nel quale si erigevano statue a personalit\u00e0 illustri della vita culturale del Tardo impero, come quelle dei poeti Merobaude e Sidonio Apollinare.\nNel VI secolo il complesso conservava tutto il suo splendore, come testimonia Cassiodoro, ed ancora agli inizi del VII le fonti ci rendono noto di come nelle biblioteche si tenessero recite pubbliche.\nNel 663 l'imperatore bizantino Costante II \"il Barba\" fece asportare dal foro alcune statue ed altri arredi; l'iscrizione della colonna onoraria rimase, ad ogni modo, ben visibile fino alla met\u00e0 dell'VIII secolo.\nNell'VIII secolo il complesso forense suscitava ancora l'ammirazione dei contemporanei, ma probabilmente non sopravvisse al tremendo terremoto dell'801, che ne fece crollare gran parte delle strutture segnandone la fine.\nIntorno alla met\u00e0 del IX secolo le lastre della pavimentazione marmorea della piazza furono sistematicamente sottratte per essere riutilizzate. L'intervento, piuttosto impegnativo, fu probabilmente condotto ancora in ambito pubblico e i marmi ricavati dovettero essere utilizzati per farne calce di ottima qualit\u00e0 per qualche opera dell'epoca; lo spazio mantenne tuttavia una funzione pubblica e fu ripristinata una pavimentazione in acciottolato, mentre una parte del complesso cominci\u00f2 a essere occupata da vigne e orti.\nI problemi d'impantanamento di tutta l'area, causati dall'intasamento delle fognature romane, portarono a una serie di rialzamenti progressivi del terreno e, nel X secolo, a una prima occupazione con abitazioni sparse tra gli elevati degli edifici del foro, che dovevano essere ancora in gran parte conservati. Nell'XI secolo il complesso fu trasformato in fortilizio dalla potente famiglia romana dei Frangipane.\nLa zona ospit\u00f2 anche alcuni complessi religiosi: le chiese di San Lorenzo ai Monti, di Santa Maria in Campo Carleo e di San Niccol\u00f2 de Columna. Quest'ultima, menzionata a partire dal 1032, fu costruita, come ricorda il nome, in addosso alla Colonna di Traiano, utilizzata come campanile.\nLa Basilica Ulpia e le due biblioteche rimasero in piedi fino al XV secolo, in parte scoperchiate e depredate di molte decorazioni, mentre all'interno del foro cominciarono a insediarsi diverse abitazioni private e un mercato (\"Macellum Corvorum\").\nIl lato meridionale del foro rimase in parte integro, almeno fino alla met\u00e0 del XVI secolo, sebbene gi\u00e0 dal 1263 si fossero ad esso addossate prima la chiesa di Sant'Urbano e, dal 1432, quella di Santa Maria, totalmente restaurata.\nFra il XII e il XIV secolo i Mercati di Traiano furono trasformati in struttura difensiva, nota con il nome di \"Castellum Miliciae\", culminante nella Torre delle Milizie con funzione di mastio della struttura militare. A sud della colonna venne realizzato nel 1432 il Monastero dello Spirito Santo, mentre nel 1536 la chiesa addossata alla colonna fu abbattuta da papa Paolo III e la colonna privata della campana.\nIl complesso forense fu oggetto per decenni di un'accanita attivit\u00e0 di spoliazione da parte dei costruttori privati allo scopo di recuperare materiale edilizio da reimpiegare, in particolare marmi e \"tegolozza\".\nTra il 1567 ed il 1570 un consistente rialzamento del terreno a scopo di bonifica dovuto al cardinale Michele Bonelli permise la costruzione del quartiere detto Alessandrino, i cui edifici si impiantarono su quelli pi\u00f9 antichi, utilizzati come cantine. La planimetria di questo quartiere rest\u00f2 praticamente immutata sino alle demolizioni mussoliniane per l'apertura di via dei Fori Imperiali.\nDescrizione.\nIl foro (300 x 185 metri) si disponeva parallelamente al Foro di Cesare (a nord-ovest di questo) e perpendicolarmente a quello di Augusto, con la basilica sopraelevata di alcuni gradini. Tutti gli edifici del Foro di Traiano erano ricoperti di marmi e stucchi, nonch\u00e9 adorni di sculture e pitture parietali.\nIl complesso comprendeva, nell'ordine:\nNelle ricostruzioni ottocentesche, poi riproposte per tutto il XX secolo, chiudeva il complesso il tempio del Divo Traiano e di Plotina, incorniciato da un portico ricurvo nel lato terminale, secondo le fonti edificato da Adriano dopo il 121. I sondaggi archeologici del 1998-2000, per\u00f2, non ne hanno trovato traccia e la sua reale collocazione \u00e8 tornata ad essere un problema aperto; di questo tempio sappiamo veramente pochissimo poich\u00e9, a parte l'iscrizione dedicatoria, rimangono i resti di un solo capitello (alto ben 2,12 metri), che possono dare l'idea di quanto grandioso fosse l'edificio, con colonne alte probabilmente attorno ai 20 metri. L'elemento pi\u00f9 originale della pianta era la presenza della basilica al posto del consueto tempio a chiudere il lato principale della piazza.\nLa piazza e i portici.\nIl foro vero e proprio era costituito da una vasta piazza rettangolare con portici sui due lati, chiusa sul fondo dalla Basilica Ulpia e ornata dalla colossale statua equestre di Traiano. La piazza era pavimentata con circa tremila lastre rettangolari di marmo bianco.\nLato sud-orientale.\nSul lato del Foro di Augusto la piazza era chiusa da un muro in blocchi di peperino ad andamento spezzato, leggermente convesso verso l'esterno, con un tratto centrale e due \"ali\" oblique, decorato da colonne aggettanti con fusti in marmo giallo antico e cipollino del diametro di 1,5\u00a0m circa.\nQuesto lato, rivestito internamente di marmi, era inoltre ritmato da un ordine di lesene che rispecchiavano le colonne corinzie della facciata. Il colonnato recava una trabeazione sporgente sulle colonne con il noto fregio con amorini sorgenti da cespi d'acanto che versano da bere a grifoni.\n\u00c8 possibile che questa monumentale facciata scenografica, facente sfondo alla statua equestre dell'imperatore, fosse sormontata da un attico con prigionieri daci, molto simile a quello della basilica sul lato opposto della piazza: a questo attico potrebbero appartenere le due statue acefale e la testa di dace in marmo bianco ritrovate negli scavi.\nManca invece ogni traccia dell'arco trionfale, ipotizzato sulla base di alcune raffigurazioni monetali, che secondo Cassio Dione fu decretato dal Senato come onore postumo all'imperatore per le sue vittorie in Oriente. L'arco era stato immaginato al centro di questo lato della piazza, quale ingresso monumentale al foro, e sul suo attico erano posti una quadriga trionfale (al centro), trofei e vittorie (ai lati).\nAlle spalle di questa facciata colonnata sul lato meridionale della piazza, si apre inoltre una vasta sala che ne segue l'andamento trisegmentato e, nel settore centrale rettilineo, permette di accedere a un cortile, circondato almeno su tre lati da portici rialzati su podio, con fusti lisci in marmo cipollino. I portici sono pavimentati con lastre rettangolari in marmo cipollino e marmo portasanta. Qui si sono rinvenuti i frammenti di un'iscrizione con il nome dell'imperatore al nominativo. La funzione di questo cortile \u00e8 tuttora incerta. L'edificio occupa lo spazio che risulta a ridosso dell'esedra settentrionale del Foro di Augusto.\nPortici laterali ed esedre.\nI portici laterali, rialzati da due gradini rispetto alla quota della piazza, avevano una considerevole ampiezza. Vi si aprivano due ampie esedre semicircolari coperte, che riprendono la pianta del Foro di Augusto, separate dai portici da un diaframma costituito da una fila di pilastri che avevano il medesimo spessore del muro di fondo dei portici e dunque erano rettangolari, ossia pi\u00f9 profondi che larghi.\nLa pavimentazione era costituita da un disegno di quadrati in cui si iscrivevano alternativamente quadrati pi\u00f9 piccoli o cerchi, in marmo giallo antico e pavonazzetto. Anche nelle esedre il muro di fondo presentava delle lesene, disposte su due ordini; al centro di questo si apriva una nicchia, inquadrata da colonne in granito del Foro.\nProbabilmente, come nel vicino Foro di Augusto, anche nelle esedre traianee erano collocate opere d'arte, come testimonia il rinvenimento di tre statue acefale nel pregiato marmo di Taso, leggermente pi\u00f9 grandi del vero: un loricato (in corazza o \"lorica\", attualmente esposto nel Museo dei Fori Imperiali), un togato e un altro personaggio seduto, che dovevano probabilmente raffigurare personaggi di rango imperiale.\nSulla facciata verso la piazza, sopraelevata con due gradini, le colonne del portico erano in ordine corinzio, con fusti rudentati in marmo pavonazzetto. Al di sopra dell'ordine colonnato si innalzava un fregio con sculture di prigionieri daci (su due differenti livelli), probabilmente in pavonazzetto della Frigia, alte circa 2,5-3 metri, alternate a clipei ornati da teste ritratto. Tra queste ci sono giunte quella di Agrippina Minore e quella di Nerva (o del padre naturale di Traiano, anch'egli con lo stesso nome del figlio) Ai ritratti dei clipei appartiene anche un busto con corazza ornata da una testa di Gorgone: il motivo riprendeva abbastanza da vicino il modello del fregio dei portici del Foro di Augusto e la galleria di ritratti probabilmente proseguiva idealmente la serie degli uomini illustri della storia romana rappresentati nelle statue dei portici di quel complesso.\nNegli intercolumni dei portici, e forse qua e l\u00e0 nella piazza, Traiano ed i suoi successori sistemarono numerose statue di uomini di stato e generali che si erano particolarmente distinti nella vita pubblica o militare, tra le quali sono ricordate dagli autori antichi quelle di Gaio Mario Vittorino e dell'imperatore Aureliano. Un gran numero di iscrizioni delle statue sono state ritrovate all'interno del recinto del foro, e molte di esse recano l'indicazione del loro posizionamento \"in foro Traiani\", come ad esempio quelle di Marco Claudio Frontone, Marco Basseo Rufo, del poeta Claudiano, di Flavio Eugenio e Flavio Peregrino Saturnino, mentre le altre omettono questa specificazione.\nUna parte del Foro era denominata \"Porticus porphyretica\", probabilmente perch\u00e9 vi erano state collocate colonne o statue di porfido.\nLa Basilica Ulpia.\nLa Basilica Ulpia, il cui nome deriva dal gentilizio dell'imperatore, chiudeva il lato nord-occidentale della piazza con il suo lato lungo, rialzato per mezzo di tre gradini. Si trattava della pi\u00f9 grande basilica mai costruita a Roma. Misurava 170 metri lungo l'asse maggiore e quasi 60 lungo quello minore. La facciata era articolata da tre avancorpi sporgenti, come mostra bene la monetazione di quegli anni, ed era sormontata anch'essa da un attico con sculture di prigionieri daci in marmo bianco lunense (alte circa 2,5 metri, con retro poco lavorato per essere ancorate alla parete), che in questo caso si alternavano a pannelli decorati in rilievo con cataste di armi.\nIl coronamento sporgente sopra i Daci recava iscrizioni in onore delle legioni dell'esercito che avevano preso parte, anche solo con \"vexillationes\", alla conquista della Dacia. Si tratterebbe quindi delle seguenti legioni coinvolte:\nAll'interno la basilica era divisa in cinque navate, fra le quali la pi\u00f9 ampia risultava quella centrale, circondata sui quattro lati dalle navate laterali, separate per mezzo di colonne con fusti in granito. Della ricca decorazione del fregio restano solo dei frammenti, su cui sono rappresentate Vittorie che sacrificano tori o che adornano candelabri con ghirlande. La navata centrale presentava un secondo piano, con un colonnato, e forse anche un terzo simile, con fusti lisci in marmo cipollino. Sui lati corti, dietro lo schermo di una terza fila di colonne, si aprivano due absidi.\nLe biblioteche e la colonna.\nAlle spalle della Basilica Ulpia si trovavano due ambienti disposti simmetricamente ai lati del cortile in cui sorge la Colonna Traiana; si tratta di due ampie sale con pareti ornate da due ordini di colonne, nelle quali si aprivano nicchie accessibili mediante alcuni gradini, mentre sul lato di fondo il colonnato formava un'edicola con frontone che doveva ospitare una statua. Gli ambienti erano pavimentati con grandi lastre in granito grigio, riquadrate da fasce in marmo giallo antico.\nLa presenza delle nicchie sulle pareti ha fatto interpretare gli ambienti come biblioteche; si tratterebbe della \"Biblioteca Ulpia\", citata dalle fonti, nella quale si conservavano all'epoca di Aureliano i \"libri lintei\", e che doveva forse custodire i decreti dei pretori.\nNello stretto cortile tra le due biblioteche, chiuso dal muro di fondo della basilica e fiancheggiato dai portici con fusti in marmo pavonazzetto che precedevano la facciata dei due ambienti, si trovava la Colonna Traiana, l'unico elemento giunto pressoch\u00e9 intatto del complesso del foro. Questa colonna onoraria, monumento funerario e celebrativo delle imprese militari dell\"optimus princeps\", \u00e8 un'opera di rara bellezza e originalit\u00e0 sulla quale, sotto la guida del grande architetto Apollodoro di Damasco, numerosi scultori lavorarono a 155 scene e 2.500 figure, fino al giorno dell'inaugurazione (avvenuta il 12 maggio del 113). Nel fregio figurato della colonna, che \u00e8 alta cento piedi romani (29,78 metri), furono scolpite le imprese militari dell'imperatore e dei suoi generali, forse prendendo spunto dagli stessi \"Commentarii\" di Traiano, scritti ad imitazione di quelli di Cesare. La \"narrazione in pietra pi\u00f9 perfetta che si conosca\" (Italo Calvino) si sviluppava sul fusto similmente ad un rotolo di papiro (\"volumen\") e per questo la colonna fu significativamente posta fra le due biblioteche del foro, la latina e la greca.\nResti archeologici.\nL'area del \"Forum Traiani\" fu scavata per la prima volta in maniera sistematica nel 1811 durante il periodo dell'occupazione napoleonica. I lavori, affidati a Pietro Bianchi, comportarono la demolizione del Monastero dello Spirito Santo e del Convento di Santa Eufemia che insistevano sulle rovine del foro, giudicati \"senza interesse per le arti\". In questa occasione furono riportati alla luce il settore centrale della Basilica Ulpia, il peristilio attorno alla Colonna di Traiano, una parte dell'area forense e numerosi elementi architettonici finemente lavorati.\nScavi successivi verificarono alcuni particolari dell'articolazione planimetrica del complesso e portarono alla luce altri frammenti di decorazione architettonica.\nNel 1906 Giacomo Boni effettu\u00f2 dei saggi di scavo nel peristilio attorno alla Colonna traiana, sulle fondazioni della Basilica Ulpia, presso l'angolo settentrionale del cortile tra le due biblioteche e nei Mercati.\nA partire dal 1928 Mussolini autorizz\u00f2, in connessione con l'apertura di via dei Fori Imperiali, scavi su larga scala presso il Foro ed i Mercati di Traiano, che furono completati nel biennio 1930-1931 sotto la direzione di Corrado Ricci e Antonio Mu\u00f1oz. Venne, dunque, indagato il settore centrale della basilica, i cui fusti in granito grigio della navata centrale furono rialzati \"in loco\", e ancora l'area circostante la Colonna di Traiano (unico elemento architettonico giunto fino ai nostri giorni pressoch\u00e9 intatto), con il cortile e le fondazioni dei portici laterali antistanti le due biblioteche. Tre fusti di colonna in marmo cipollino, rialzati fuori posto lungo il perimetro del moderno recinto, devono essere attribuiti al secondo ordine della navata centrale della basilica. Sempre nello stesso periodo si scav\u00f2 anche il settore del portico e dell'esedra orientali, ai piedi dei Mercati di Traiano, da cui il foro \u00e8 separato per mezzo di una via basolata: sono visibili, in parte ricostruiti, i gradini della facciata del portico, con alcuni fusti rialzati in posto, alcuni filari in blocchi di peperino del muro di fondo dei portici e delle esedre e ampi lacerti della loro pavimentazione, con lastre originali oppure di restauro e traccia dell'impronta delle lastre mancanti sullo strato di preparazione.\nContemporaneamente il vecchio scavo ottocentesco venne allargato verso sud-ovest e si rimisero in luce una parte pi\u00f9 consistente dell'estremit\u00e0 della basilica, con tracce di pavimentazione, e i resti della cosiddetta biblioteca occidentale, lasciati visibili al di sotto di una soletta in cemento armato che attualmente sostiene i giardini lungo via dei Fori Imperiali. La biblioteca occidentale \u00e8 oggi utilizzata quale deposito dei frammenti architettonici del foro.\nInfine, il grande scavo giubilare condotto nel 1998-2000 ed i successivi degli anni 2004-2007 hanno permesso di riportare alla luce un settore consistente della piazza, in parte coperto dagli edifici che s'impiantarono in epoche successive sui resti del complesso monumentale. Tra questi resta visibile la fossa di fondazione per la grande statua equestre dell'imperatore, che \u00e8 risultata spostata verso sud rispetto al centro della piazza, in corrispondenza del centro delle esedre dei portici.\nLe indagini, condotte dalla Sovraintendenza capitolina, hanno rivoluzionato la tradizionale ricostruzione del complesso monumentale, in particolare per quanto riguarda le due estremit\u00e0: verso il Foro di Augusto il muro di recinzione meridionale del complesso traianeo mostra una pianta trisegmentata, con un settore rettilineo centrale affiancato da due settori obliqui, invece che curvilinea e leggermente concava dal lato interno. Si ignorava, inoltre, l'esistenza del cortile meridionale.\nSul lato opposto settentrionale, in direzione del Campo Marzio, le indagini condotte nei sotterranei di Palazzo Valentini (sede della citt\u00e0 metropolitana di Roma Capitale) e della contigua chiesa del Santissimo Nome di Maria, non avrebbero rivelato traccia in questa zona del tempio dedicato da Adriano a Traiano e all'imperatrice Plotina, suoi genitori adottivi, divinizzati dopo la morte. Le fonti ricordano che si tratta dell'unico edificio eretto da Adriano sul quale volle iscritto il proprio nome come dedicante, ma non ne precisano la collocazione o l'aspetto. Sotto il palazzo e la chiesa sono invece presenti resti di strutture in laterizio, ancora da indagare, ma che non sembrano pertinenti al complesso forense. I colossali fusti in granito grigio che tradizionalmente si attribuivano alla facciata del tempio sono stati quindi interpretati come facenti tradizionalmente parte di un monumentale propileo di accesso al Foro di Traiano per chi proveniva dal Campo Marzio e la questione della collocazione del tempio \u00e8 rimasta insoluta. Nel 2011 altre indagini hanno nuovamente riproposto l'esistenza del tempio nella sua collocazione tradizionale.\nNel luglio 2005 \u00e8 stata rinvenuta nella parte meridionale del foro una testa in marmo dell'imperatore Costantino, che doveva appartenere a una statua colossale eretta nel foro a circa due secoli dalla sua inaugurazione. La testa fu riadattata da una scultura precedente, riscolpendo i tratti di Costantino al posto del personaggio precedentemente raffigurato. Dopo la scavo la testa \u00e8 stata prima temporaneamente esposta nei Musei Capitolini e in seguito collocata nel Museo dei Fori Imperiali dopo la sua inaugurazione.\nNel 2009, durante gli scavi preliminari condotti per la realizzazione della linea C della Metropolitana nell'area adiacente alla chiesa di Santa Maria di Loreto, sono stati rinvenuti resti interpretati come l'Ateneo, un complesso edificato dall'imperatore Adriano nel 135 per ospitare conferenze e letture.\nNel luglio 2019, durante gli scavi a via Alessandrina, \u00e8 stato rinvenuto un busto, probabilmente appartenente alle circa 70 statue di guerrieri daci che decoravano l'attico del foro.\nDecorazione scultorea e \"grande fregio di Traiano\".\nLa decorazione del complesso forense era incentrata sulla celebrazione della vittoria ottenuta in Dacia. Di essa facevano parte le numerose statue di Daci, i rilievi con armi, le iscrizioni in onore delle legioni sul coronamento dell'attico della Basilica Ulpia e i basamenti che dovevano sorreggere insegne, di incerta collocazione, con iscrizione in onore di altri corpi militari, lo stesso fregio della Colonna Traiana e, probabilmente, il cosiddetto grande fregio di Traiano, reimpiegato sull'Arco di Costantino.\nIl \"grande fregio\" era formato dai quattro grandi pannelli reimpiegati sull'Arco di Costantino, due nel passaggio del fornice centrale e due in alto sull'attico, che combaciano perfettamente per un'altezza di 3 metri sviluppandosi per circa 18 di lunghezza. Il fregio raffigurava le gesta dell'imperatore Traiano al termine della conquista della Dacia (101-107), che culminava con un trionfo, quale continuazione del fregio coclide.\nIl fregio storico, dove i Daci sono ben riconoscibili nei loro costumi, \u00e8 stato confrontato coi rilievi della Colonna Traiana, ipotizzando la presenza della stessa mano d'artista nelle due opere, a causa della forte similitudine di alcune scene (scena LI: \"Traiano riceve le teste di due capi daci\" e le scene di cavalleria alla carica), sebbene nel fregio manchino gli intenti di fedele ricostruzione storica degli avvenimenti e della sequenza temporale propri della colonna. L'artista, denominato \"Maestro delle imprese di Traiano\", \u00e8 stato congetturalmente identificato con l'architetto stesso del foro, Apollodoro di Damasco. Se si tratta della stessa mano, almeno nei disegni e nella concezione dell'opera, siamo comunque di fronte a due contenuti sensibilmente diversi, narrativo-cronistico l'uno e celebrativo-simbolico l'altro, espressi con linguaggi differenti, nonostante alcuni inconfondibili tratti comuni come il solco di contorno per le figure, alcuni schemi compositivi e il ritratto dei barbari vinti quali onorevoli avversari. La presenza della scena dell\"adventus\" (\"ritorno\"), non presente nella colonna, forma una sorta di prosecuzione del racconto delle imprese di Traiano, anche se con intenti pi\u00f9 glorificatorii.\nCuriosit\u00e0.\nAll'interno dell'area del foro si trova una colonia isolata di granchi d'acqua dolce della specie \"Potamon fluviatile\". Tale specie \u00e8 oggetto di studi di mappaggio genetico da parte della comunit\u00e0 scientifica. Si tratta di una comunit\u00e0 isolata, che manifesta caratteristiche di gigantismo e sembra ambientata da lungo tempo nel sistema fognario del complesso monumentale. Probabilmente la sua presenza risale al tempo nel quale, nei mercati traianei, si vendevano pesci e crostacei e si allevavano gamberi e granchi. Forse questi animali sono sopravvissuti adattandosi alla vita \"cittadina\" fino in et\u00e0 contemporanea. I \"Potamon\" romani sono circa un migliaio."}
{"id": "52849", "revid": "1728", "url": "https://it.wikipedia.org/wiki?curid=52849", "title": "Colonna Traiana", "text": "La Colonna Traiana \u00e8 un monumento innalzato a Roma per celebrare la conquista della Dacia (attuale Romania) da parte dell'imperatore Traiano; rievoca infatti tutti i momenti salienti di quella espansione territoriale. La cella alla base aveva la funzione di sepolcro per le ceneri dell'imperatore. Si tratta della prima colonna coclide mai innalzata. Era collocata nel Foro di Traiano, in un ristretto cortile alle spalle della Basilica Ulpia fra due (presunte) biblioteche, dove un doppio loggiato ai lati ne facilitava la lettura. \n\u00c8 possibile che una visione pi\u00f9 ravvicinata si potesse avere salendo sulle terrazze di copertura della navata laterale della Basilica Ulpia o su quelle che probabilmente coprivano anche i portici antistanti le due biblioteche. Una lettura \"abbreviata\" era anche possibile senza la necessit\u00e0 di girare intorno al fusto della colonna per seguire l'intero racconto, seguendo le scene secondo un ordine verticale, dato che la loro sovrapposizione nelle diverse spire sembra seguire una logica coerente.\nFu una novit\u00e0 assoluta nell'arte antica e divenne il punto di arrivo pi\u00f9 all'avanguardia per il rilievo storico romano. Nella Colonna Traiana si assiste, per la prima volta nell'arte romana, a un'espressione artistica autonoma in ogni suo aspetto, anche se culturalmente in continuazione con il ricco passato.\nStoria.\nLa colonna coclide fu inaugurata nel 113, con un lungo fregio spiraliforme che si avvolge, dal basso verso l'alto, su tutto il fusto della colonna e descrive le guerre di Dacia (101-106), forse basandosi sui perduti \"Commentarii\" di Traiano e forse anche sull'esperienza diretta dell'artista. L'iscrizione dei \"Fasti ostienses\" ci ha tramandato anche la data dell'inaugurazione, il 12 maggio.\nLa colonna \u00e8 cava all'interno, dove ospita una scala a chiocciola, per cui poteva essere scalata fino alla sommit\u00e0. Aveva la funzione pratica, testimoniata dall'iscrizione, di restituire la vista panoramica e ricordare l'altezza della sella collinare prima dello sbancamento per la costruzione del Foro e di accogliere le ceneri dell'imperatore dopo la sua morte. Inoltre il fregio spiraliforme ricordava a tutti le imprese di Traiano, celebrandolo come comandante militare.\nLa Colonna rimase sempre in piedi anche dopo la rovina degli altri edifici del complesso traianeo e le fu sempre attribuita grande importanza: un documento del Senato medievale del 1162 ne stabiliva la propriet\u00e0 pubblica e ne proibiva il danneggiamento.\nUna piccola chiesa (San Niccol\u00f2 \"de Columna\"), che doveva sorgere ai piedi del monumento, \u00e8 ricordata a partire dal 1032, insieme ad un oratorio posto sulla sommit\u00e0 della Colonna, ma risale forse all'VIII-IX secolo. La chiesa fu probabilmente eliminata in occasione della venuta a Roma di Carlo V nel 1546. Sempre nel corso del XVI secolo si fece spazio intorno alla Colonna con l'eliminazione di alcuni edifici privati, mentre il basamento fu parzialmente liberato dall'interro. Sotto papa Sisto V, nel 1587, ad opera di Domenico Fontana, si pose sulla sommit\u00e0 del fusto la statua in bronzo di san Pietro e fu eretto un muro di recinzione. Cos\u00ec si legge nell'Avviso del 24 giugno 1587 contenuto nell'Urbinate Latino 1055 della Biblioteca Vaticana:\n\"Dovendosi mettere la statua di S. Pietro di bronzo sopra la Colonna Traiana, sabbato mattina nella Chiesa di Santa Maria di Loreto vicino a detta Colonna, fu celebrata messa solenne dal Pat[riar]ca di Gerusalem, con l\u2019intervento di 9 Cardinali, e di poi benedetta detta statua fu collocata nel suo loco\u201d. \nNel 1787 Goethe, durante la sua lunga permanenza a Roma, racconta di essere salito sulla colonna Traiana e di aver visto da l\u00ec il panorama della capitale: \nDurante l'occupazione francese, la colonna di Traiano rischi\u00f2 di essere oggetto delle spoliazioni napoleoniche. Si deve solo ricordare le intenzioni del capo militare a Roma di Napoleone, il generale Fran\u00e7ois Ren\u00e9 Jean de Pommereul, il quale cercava un modo per rimuovere la \"Colonna Traiana\" e spedirla in Francia. L'assistente di Pommereul, Daunon, scriveva tal proposito il 15 Aprile 1798: \"Spediremo un obelisco\", in tal modo riferendosi alla colonna di Traiano. Questo proposito irrazionale venne soltanto bloccato dagli elevatissimi costi di trasporto e dagli enormi ostacoli amministrativi pontifici che ne rallentarono il processo. I francesi quindi innalzarono la Colonna Vend\u00f4me, eretta nel 1810 a Parigi da Napoleone I dopo la Battaglia di Austerlitz a imitazione di \u00abquella innalzata a Roma, in onore di Traiano\u00bb. L'area con il basamento in vista venne ancora sistemata e ripulita a pi\u00f9 riprese fino ai primi scavi degli inizi del XIX secolo.\nDescrizione.\nLa colonna \u00e8 del tipo \"centenario\", cio\u00e8 alta 100 piedi romani (pari a 29,78 metri, 39,86 metri circa se si include l'alto piedistallo alla base e la statua alla sommit\u00e0). L'ordine della colonna \u00e8 quello dorico riadattato, come testimoniano alla sommit\u00e0 le scanalature sotto il fregio spiraliforme, il capitello decorato da un \"kyma\" a ovoli e con la base a forma di corona su plinto. La colonna \u00e8 costituita da 18 colossali blocchi in Marmo di Carrara, ciascuno dei quali pesa circa 40 tonnellate ed ha un diametro di 3,83 metri. Essi vanno a comporre i 17 rocchi, la base, il capitello e l'abaco. In origine sulla sommit\u00e0 era collocata una statua bronzea di Traiano.\nBasamento e interno.\nL'alto basamento \u00e8 ornato su tre lati da cataste d'armi a bassissimo rilievo. Sul fronte verso la basilica Ulpia \u00e8 presente un'epigrafe redatta in carattere lapidario romano e sorretta da vittorie, che commemora l'offerta della colonna da parte del senato e del popolo romano e inoltre testimonia come la colonna rappresentasse l'altezza della sella tra Campidoglio e Quirinale prima dei lavori di sbancamento operati da Traiano per la costruzione del Foro. Agli angoli del piedistallo sono disposte quattro aquile, che sorreggono una ghirlanda di alloro. Al di sotto dell'epigrafe si trova la porta che conduce alla cella interna al basamento, dove vennero collocate le ceneri di Traiano e della consorte Plotina e dove comincia una scala a chiocciola di 185 scalini per raggiungere la sommit\u00e0. La scala venne illuminata da 43 feritoie a intervalli regolari, aperte sul fregio ma non concepite all'epoca della costruzione.\nIl fregio a spirale.\nI 200 metri del fregio istoriato continuo si arrotolano intorno al fusto per 23 volte, come se fosse un rotolo di papiro o di stoffa, e recano circa 100-150 scene (a seconda di come si intervallano) animate da circa 2500 figure. L'altezza del fregio cresce con l'altezza, da 0,89 a 1,25 metri, in maniera da correggere la deformazione prospettica verso l'alto.\nSecondo Salomon Reinach il rilievo \u00e8 divisibile in 114 riquadri di larghezza uguale, dove sono illustrati gli avvenimenti della prima campagna del 101-102 (scene 1-57) e della seconda campagna dacica del 105-106 (scene 59-114), con al centro una figura allegorica di Vittoria tra trofei nell'atto di scrivere le \"Res gestae\" (scena 58).\nLa narrazione \u00e8 organizzata rigorosamente, con intenti cronistici. Seguendo la tradizione della pittura trionfale vengono rappresentate non solo le scene \"salienti\" delle battaglie, ma esse sono intervallate dalle scene di marcia e trasferimenti di truppe (12 episodi) e da quelle di costruzione degli accampamenti e delle infrastrutture (ben 17 scene, rappresentate con estrema minuzia nei dettagli). In questa scansione degli eventi compaiono poi gli avvenimenti significativi dal punto di vista politico, come il \"consilium\" (scena 6), l\"adlocutio\" (scene 11, 21, 33, 39, 52-53, 56, 77 e 100), la concessione degli \"ornamenta militaria\", di \"legatio\" (ambascerie), di \"lustratio\" (sacrifici augurali), di \"proelium\" (battaglie o guerriglia), di \"obsidio\", di ambascerie, di sottomissioni, di nemici catturati; a queste vanno aggiunte alcune scene pi\u00f9 specificatamente propagandistiche, come le torture dei prigionieri romani da parte dei Daci (scena 33), il discorso di Decebalo (104), il suicidio dei capi daci col veleno (scene 104 e 108), la presentazione della testa di Decebalo a Traiano (109), l'asportazione del tesoro reale (103).\nLe scene sono ambientate in contesti ben caratterizzati, con rocce, alberi e costruzioni: per questo sembrano riferirsi ad episodi specifici ben presenti nella mente dell'artefice, piuttosto che a generiche rappresentazioni idealizzate.\nNon mancano notazioni pi\u00f9 puramente temporali, come la mietitura del grano (scena 83) per alludere all'estate quando si svolsero gli avvenimenti della seconda campagna dell'ultima guerra: importante ruolo hanno tutti quei dettagli capaci di chiarire allo spettatore il momento e il luogo di ciascun avvenimento rappresentato, secondo uno schema il pi\u00f9 chiaro e didascalico possibile.\nCompletava il rilievo un'abbondantissima policromia, spesso pi\u00f9 espressiva che naturalistica, probabilmente con nomi di luoghi e personaggi, oltre a varie armi in miniatura in bronzo messe qua e l\u00e0 in mano ai personaggi (spade e lance non sono infatti quasi mai scolpite), e ora del tutto perdute.\nLa figura di Traiano \u00e8 raffigurata 59/60 volte e la sua presenza \u00e8 spesso sottolineata dal convergere della scena e dello sguardo degli altri personaggi su di lui; \u00e8 alla testa delle colonne in marcia, rappresentato di profilo e con il mantello gonfiato dal vento; sorveglia la costruzione degli accampamenti; sacrifica agli dei; parla ai soldati; li guida negli scontri; riceve la sottomissione dei barbari; assiste alle esecuzioni.\nUn ritmo incalzante, d'azione, collega fra loro le diverse immagini il cui vero protagonista \u00e8 il valore, la \"virtus\" dell'esercito romano. Note drammatiche, patetiche, festose, solenni, dinamiche e cerimoniali s'alternano in una gamma variata di toni e raggiungono accenti di particolare intensit\u00e0 nella scena della tortura inflitta dalle donne dei Daci ai prigionieri romani dai nudi corpi vigorosi, nella presentazione a Traiano delle teste mozze dei Daci, nella fuga dei Sarmati dalle pesanti armature squamate, nel ricevimento degli ambasciatori barbari dai lunghi e fastosi costumi esotici, fino al grandioso respiro della scena di sottomissione dei Daci alla fine della prima campagna, tutta impostata sul contrasto fra le linee verticali e la calma solenne del gruppo di Traiano seduto, circondato dagli ufficiali con le insegne, e le linee oblique e la massa confusa dei Daci inginocchiati con gli scudi a terra e le braccia protese ad invocare la clemenza imperiale.\nElenco delle scene del fregio.\nElenco delle scene secondo Reinach:\nTecnica di realizzazione.\nLa realizzazione del monumento richiese una tecnica complessa e un'avanzata organizzazione e coordinamento tra le maestranze che lavoravano nel cantiere. Si trattava infatti di sovrapporre blocchi di marmo del peso di circa 40 tonnellate e di farli combaciare perfettamente, tenendo conto sia dei rilievi, probabilmente gi\u00e0 sbozzati e successivamente rifiniti in opera, sia della scala a chiocciola interna, che doveva gi\u00e0 essere stata scavata nei rocchi prima della collocazione.\nL'artista dovette molto probabilmente ricopiare un modello disegnato, infatti sono numerosi i motivi \"pittorici\" del rilievo. Qui di seguito alcune immagini della colonna (ad alta definizione) vista da diverse angolazioni.\nProfilo artistico.\nLa Colonna Traiana \u00e8 la prima espressione dell'arte romana nata in maniera completamente autonoma in ogni sua parte (sebbene si ponga in continuazione con le esperienze del passato). Con i rilievi della colonna l'arte romana svilupp\u00f2 ulteriormente le innovazioni dell'epoca flavia, arrivando a staccarsi definitivamente dal solco ellenistico, fino a una produzione autonoma, e raggiungendo vertici assoluti, non solo della civilt\u00e0 romana, ma dell'arte antica in generale. In un certo senso vi confluirono organicamente la tradizione artistica dell'arte ellenistica (e quindi classica) e la solennit\u00e0 tutta romana dell'esaltazione dell'Impero.\nI duecento metri di narrazione continua sono privi, come scrive Ranuccio Bianchi Bandinelli, \"di un momento di stanchezza ripetitiva, di una ripetizione, insomma, di un \"vuoto\" nel contesto narrativo\".\nLa grande qualit\u00e0 del rilievo ha fatto attribuire le sculture ad un ignoto \"Maestro delle Imprese di Traiano\", al quale forse si deve anche il cosiddetto \"Grande fregio di Traiano\" le cui lastre sono reimpiegate sull'Arco di Costantino. La ricchezza di dettagli e accenti narrativi fu probabilmente dovuta a un'esperienza diretta negli avvenimenti.\nModelli.\nGuardando ai periodi anteriori si ha difficolt\u00e0 a trovare un modello di riferimento per la Colonna e il suo rilievo storico. Sicuramente l'autore dei rilievi dovette attingere alla tradizione della pittura trionfale romana (i pannelli dipinti che venivano esposti durante i trionfi dei generali vittoriosi, che mostravano al popolo le scene pi\u00f9 salienti delle campagne militari), dei quali ci restano per\u00f2 solo descrizioni letterarie. Il caso pi\u00f9 vicino sono i rilievi del Mausoleo di Glanum in Francia, dove \u00e8 gi\u00e0 presente la linea di profilo delle figure lavorata a trapano corrente. Inoltre le figure di caduti abbandonati, privi dell'organica connessione anatomica delle varie parti del corpo, quali oggetti ormai inanimati, sono prese dal \"barocco\" pergameneo e dimostra come l'artista del fregio della colonna avesse appieno assimilato l'arte ellenistica sviluppandola ulteriormente.\nGi\u00e0 nella tarda epoca flavia, superato il neoatticismo augusteo, si era andata formando un'arte romana abbastanza autonoma, derivata dal convergere di rinnovate influenze con l'ellenismo delle citt\u00e0 dell'Asia Minore e della tradizione locale (arte plebea gi\u00e0 presente nell\"Ara Pacis\" o nella base dei Vicomagistri). Mancava per\u00f2 ancora una personalit\u00e0 artistica che da questo amalgama sapesse comporre forme dotate di valori culturali e formali, di inventiva e di espressione, superando la routine \"artigiana\" media, per quanto abilissima. Fu solo con l'anonimo artista che diresse i lavori della Colonna Traiana che si raggiunsero questi traguardi.\nStile.\nAnche lo stile espressivo \u00e8 nuovo, con un rilievo molto basso, per non alterare la linea architettonica della colonna, talvolta anche in negativo, spesso risaltato da un solco di contorno e ricco di variazioni espressive per rendere efficacemente l'effetto dei materiali pi\u00f9 disparati (stoffe, pelli, alberi, corazze, fronde, rocce, ecc.).\nIl realismo domina nella narrazione e l'unico elemento simbolico \u00e8 la personificazione dell'imponente e solenne Danubio barbato che, emergendo dal suo letto, invita i Romani a passare (scena 4). Nella rappresentazione dello spazio e del paesaggio, nelle scene d'azione piene di dinamismo, nel naturalismo cui \u00e8 improntata la rappresentazione della figura umana si sente ancora viva la tradizione dell'organicit\u00e0 naturalistica greca. Tipicamente romana \u00e8 poi la narrazione, chiara e immediata, secondo i caratteri dell'arte plebea. La realizzazione non pu\u00f2 per\u00f2 dirsi \"plebea\", per via della grande variet\u00e0 di posizioni e atteggiamenti, che evita sempre le composizione \"paratattiche\", cio\u00e8 le figure isolate semplicemente accostate.\nStudiata \u00e8 la ricerca di variazioni nelle scene analoghe che si ripetono; la costruzione degli episodi, soprattutto quelli di battaglia, \u00e8 sapientemente progettata con linee spezzate che movimentano l'insieme; la figura dell'imperatore \u00e8 esaltata nella sua personalit\u00e0 razionale e cosciente, ma non \u00e8 mai sovrumana.\nGli abbondanti e precisi riferimenti al paesaggio, i particolari realistici di ponti, fortini, accampamenti, la rappresentazione di fiumi o di accampamenti a volo d'uccello ha probabilmente dietro di s\u00e9 la tradizione romana delle \u201cpitture trionfali\", cio\u00e8 di quei pannelli illustrati che, portati in processione nei trionfi dei generali vittoriosi, mostravano al popolo le scene pi\u00f9 salienti delle campagne militari.\nArtifici e convenzioni rappresentative che permettono lo scandire del \"continuum\" delle scene sono talvolta le prospettive ribaltate o a volo d'uccello, l'uso di utilizzare una scala diversa per i paesaggi e costruzioni, rispetto a quella delle figure, ecc. Un bordo irregolare e mosso e un bassissimo rilievo alludono alle stoffe, e inoltre le figure sono evidenziate da un profondo solco a trapano corrente sui bordi, secondo un artificio ellenistico gi\u00e0 riscontrato nell'arte romana del I secolo in Gallia Narbonense.\nContenuti.\nMa la valenza dei rilievi della Colonna non si limita al mero aspetto tecnico e formale, ma investe profondamente anche il contenuto, segnando uno dei capolavori della scultura di tutti i tempi.\nLe figure nei rilievi storici romani, dalla pittura repubblicana nella necropoli dell'Esquilino ai rilievi dell'Ara Pacis, sono formalmente corrette e dignitose, ma prive di quella vitalit\u00e0 che le rende inevitabilmente compassate. Nemmeno il vivissimo plasticismo dei rilievi nell'arco di Tito si era tradotto in un superamento della freddezza interiore delle raffigurazioni.\nLa Colonna Traiana \u00e8 invece percorsa da una tensione del racconto continua e densa di valori narrativi, che rendono le scene di sacrificio \"calde\", le battaglie veementi, gli assalti impetuosi, i Daci fieri e disperati, la dignit\u00e0 di guerriero di Decebalo. I nemici appaiono eroicamente soccombenti alla superiorit\u00e0 militare di Roma (un elemento anche legato alla propaganda del vincitore). Scene dure, come i suicidi di massa o la deportazione di intere famiglie, sono rappresentati con drammatica e pietosa partecipazione. Il senso di rispetto umano per il nemico battuto \u00e8 un retaggio della cultura greca, che si trover\u00e0 fino ai \"ricordi\" di Marco Aurelio a proposito dei Sarmati.\nLa figura di Traiano.\nTraiano, come si \u00e8 detto sopra, compare 59 volte nei rilievi della Colonna. La sua rappresentazione \u00e8 sempre realistica ed esprime, con gesti misurati, con sguardi fissi e composizioni ben architettate, la sua attitudine al comando, la sua saggezza, la sua abilit\u00e0 militare; non \u00e8 per\u00f2 mai ammantato di significati retorici, di capacit\u00e0 sovrumane o attributi adulatori; la sua \u00e8 una rappresentazione dalla quale scaturisce oggettivamente la levatura morale, senza artifici.\nSi pu\u00f2 quindi dire che i rilievi non abbiano un carattere celebrativo o encomiastico, ma piuttosto documentario.\nQuesta attitudine verso l'imperatore \"Optimus Princeps\" (\"primo funzionario\" dello Stato) era frutto del particolare clima morale diffuso attorno alla sua figura. Tra le tante piccole immagini spicca quella del colloquio di Traiano con uno dei suoi comandanti (forse Lucio Licinio Sura) durante la seconda campagna dacica: con grande semplicit\u00e0 formale l'imperatore \u00e8 raffigurato disincantatamente mentre spiega un piano al generale fissandolo negli occhi e distendendo i palmi delle mani davanti a lui, secondo un intenso rapporto di fiducia e rispetto tra lui e il subordinato, di un colloquio intelligente e virile, privo di qualsiasi retorica o cortigianeria.\nAttribuzione.\nI rilievi della Colonna vengono attribuiti a un generico Maestro delle Imprese di Traiano (o Maestro della Colonna Traiana), che sicuramente cur\u00f2 il disegno di tutto il rilievo, anche se nella realizzazione pratica di un'opera cos\u00ec vasta \u00e8 ovvio immaginare i contributi di una bottega. Si tratta sicuramente della pi\u00f9 notevole personalit\u00e0 artistica nel campo dell'arte romana ufficiale. L'anonimo scultore fu in grado di fondere gli aspetti formali derivanti dall'arte ellenistica (la rappresentazione dello spazio e del paesaggio, la graduazione e sovrapposizione di piani, la connessione organica tra le scene e i singoli elementi all'interno di esse) con i contenuti storici e tipicamente narrativi dell'arte romana.\nDi questo periodo ci \u00e8 per\u00f2 giunto solo un nome di scultore, \"Marcus Ulpius Orestes\", probabilmente un liberto autore di un rilievo firmato oggi al Louvre. Egli non pu\u00f2 essere l'artista della Colonna Traiana perch\u00e9 dovette operare gi\u00e0 nell'et\u00e0 adrianea. Non ci sono nemmeno elementi per identificarlo con l'architetto Apollodoro di Damasco (progettista del Foro di Traiano), se non la labile constatazione della strettissima collaborazione tra architetto e scultore nelle opere traianee.\nDerivazioni e opere simili.\nLa Colonna Traiana, anche grazie alla sua notevole capacit\u00e0 comunicativa, attraverso i secoli ha dato spunto ad innumerevoli riprese e citazioni, partendo fin da pochi anni dalla sua erezione con la Colonna Aureliana per finire ad ispirare architetture pi\u00f9 recenti a noi, dove si \u00e8 applicata anche una reinvenzione della funzione della colonna.\nAntichit\u00e0.\nNell'arco di Costantino \u00e8 inserito un lungo fregio di epoca traianea spezzato in quattro tronconi ma facente parte originariamente quasi sicuramente di un unico rilievo, il cosiddetto grande fregio di Traiano. Esso, ricco di vibranti figure a basso rilievo, \u00e8 strettamente connesso con l'arte della Colonna, tanto che alcuni storici hanno azzardato che provenga dalla stessa officina del Maestro delle Imprese di Traiano. Un altro riflesso del Maestro delle Imprese di Traiano si trova in alcuni dei rilievi dell'arco di Benevento (del 114).\nLa colonna Traiana fece da modello alla Colonna di Marco Aurelio, sempre a Roma, eretta circa ottant'anni dopo (180-193 circa). Il fregio della Colonna aureliana per\u00f2, a pari altezza, fa solo 21 giri, con figure quindi pi\u00f9 alte nel rilievo e pi\u00f9 scavate dal trapano che crea chiaroscuri pi\u00f9 netti; le semplificazioni e le convenzioni dell'arte plebea e provinciale appaiono qui ben manifeste, segno di un superamento pi\u00f9 avanzato dei modi ellenistici; anche nel contenuto le differenze sono notevoli, con la comparsa di elementi soprannaturali e irrazionali (come il miracolo della pioggia o quello del fulmine), sintomo di tempi ormai profondamente mutati.\nNe seguirono numerose altre anche in epoca tardo antica a Costantinopoli al tempo degli imperatori Teodosio I, Arcadio e Giustiniano I (Colonna di Teodosio, Colonna di Arcadio, Colonna di Giustiniano).\nModernit\u00e0.\nOpere che si ispirano alla colonna si sono susseguite anche in epoche assai pi\u00f9 tarde come ci mostra l'esempio della Colonna Vend\u00f4me, eretta nel 1810 a Parigi da Napoleone I dopo la Battaglia di Austerlitz a imitazione di \u00abquella innalzata a Roma, in onore di Traiano\u00bb.\nNel 1830-34 fu eretta a San Pietroburgo la colossale Colonna di Alessandro, in onore dello zar Alessandro I per la sua vittoria contro l'armata di Napoleone.\nAltre opere ispirate alla Colonna di Traiano sono:"}
{"id": "52855", "revid": "47767", "url": "https://it.wikipedia.org/wiki?curid=52855", "title": "Meinardo", "text": ""}
{"id": "52857", "revid": "1748167", "url": "https://it.wikipedia.org/wiki?curid=52857", "title": "Giacinto Pannella", "text": "Biografia.\nNacque da Leonardo e Costanza Di Felice Andreani. Studi\u00f2 al Seminario di Teramo e successivamente frequent\u00f2 la facolt\u00e0 di Lettere all'Universit\u00e0 di Napoli. Fu ordinato sacerdote nel 1871 e nel 1880 ottenne l'abilitazione all'insegnamento nel Ginnasio superiore.\nTorn\u00f2 in seguito a Teramo, dove insegn\u00f2, fra l'altro, letteratura italiana all'Istituto \"Vincenzo Comi\". \nCollabor\u00f2 con la \"Rivista Abruzzese di Scienze, Lettere e Arti\" e poi la diresse per ventotto anni, dal 1892 al 1919, ospitando articoli di Benedetto Croce e Giovanni Gentile e dedicandosi in particolare agli studi di storia locale abruzzese. \nDi convincimenti liberali, fu nominato Cavaliere della Corona d'Italia nel 1894 e Cavaliere ufficiale dal 1918.\nFu inoltre Presidente dell'Associazione della Stampa Teramana.\nNegli ultimi dieci anni di vita venne colpito da cecit\u00e0.\nDon Giacinto Pannella, a cui la citt\u00e0 di Teramo ha dedicato una delle sue vie centrali, \u00e8 il prozio del noto esponente politico \"Giacinto Pannella\", detto Marco la cui casa natale si trova proprio nella via intitolata allo zio Giacinto.\nOpere.\nL'elenco degli scritti firmati da Giacinto Pannella ammonta a pi\u00f9 di 550 titoli, elencati nella Bibliografia di Raffaele Aurini. I titoli qui riportati si riferiscono semplicemente alle pubblicazioni pi\u00f9 importanti:"}
{"id": "52861", "revid": "1444886", "url": "https://it.wikipedia.org/wiki?curid=52861", "title": "Follis", "text": "Il follis (parola latina al plurale \"folles\") era una grande moneta di bronzo introdotta circa nel 294 con la riforma monetaria di Diocleziano. Il nome usato all'epoca per indicare questa moneta non \u00e8 sicuro.\nMonetazione romana.\nPesava circa 10 grammi e conteneva ca. il 4% di argento, per lo pi\u00f9 nel sottile strato superficiale. La parola \"follis\" indica un sacchetto e c'\u00e8 un'evidenza che questo termine fosse usato nell'antichit\u00e0 per indicare un sacchetto sigillato contenente una quantit\u00e0 fissata di denaro.\nIl follis di Diocleziano, nonostante gli sforzi di bloccare i prezzi tramite l'Editto di Afrodisiade e l'Editto sui prezzi massimi imposti nel 301, fu rivalutato e ridotto. Al tempo di Costantino I, il follis era pi\u00f9 piccolo e a malapena conteneva un po' d'argento.\nUna serie di bronzi costantiniani fu introdotta nella met\u00e0 del IV secolo, tra cui la cosiddetta maiorina anche se le denominazioni specifiche non sono chiare e sono discusse da storici e numismatici.\nMonetazione bizantina.\nIl follis fu reintrodotto come una moneta di bronzo di grande modulo dal valore di 40 nummi nel 498, con la riforma monetaria di Anastasio I, che includeva una serie di denominazioni di bronzo: Il valore era segnato tramite i numeri greci (una grande lettera 'M' o pi\u00f9 raramente una 'm') o romani ('XXXX'). Il valore fu segnato in questo modo fino al IX secolo. Fu coniato fino al regno di Alessio I Comneno.\nLe altre monete recavano i valori '\u039b' o 'XXX' (30 nummi), 'K' o 'XX' (20), 'I' o 'X' (10).I valori minori recavano 'E' (5 nummi), 'B' (2) e 'A' (1).\nIl fals (corruzione di \"follis\") fu una moneta di bronzo emessa dai califfati omayyade e abbaside a partire dalla fine del VII secolo, inizialmente come imitazioni dei follis bizantini."}
{"id": "52864", "revid": "132406", "url": "https://it.wikipedia.org/wiki?curid=52864", "title": "Paradiso - Canto ottavo", "text": "Il canto ottavo del \"Paradiso\" di Dante Alighieri si svolge nel cielo di Venere, ove risiedono gli spiriti amanti; siamo nel pomeriggio del 13 aprile 1300, o secondo altri commentatori del 30 marzo 1300.\nTemi e contenuti.\nIl cielo di Venere - versi 1-30.\nNell'antichit\u00e0 i pagani attribuivano a Venere l'influenza sull'amore sensuale (\"folle\"), e per tale ragione le dedicavano sacrifici e preghiere; onoravano sua madre Dione e suo figlio Cupido e davano il nome della dea al pianeta che accompagna il sole al mattino (Lucifero) e alla sera (Vespero). Dante si accorge di essere passato dal cielo di Mercurio al cielo di Venere solo dall'aumentata bellezza di Beatrice. Nella luminosit\u00e0 diffusa del terzo cielo, distingue singole luci che si muovono con diversa rapidit\u00e0, forse, egli crede, in relazione all'intensit\u00e0 della visione interiore che ciascuna anima ha di Dio. Le anime interrompono il loro moto circolare e si avvicinano con la velocit\u00e0 di un lampo, cantando \"Osanna\".\nCarlo Martello - vv. 31-84.\nUna delle anime si accosta manifestando la gioia di poter soddisfare ogni desiderio di Dante, e spiega che tutte loro appartengono al terzo cielo di cui Dante stesso ha scritto nella prima canzone del \"Convivio\" (\"Voi che 'ntendendo il terzo ciel movete\"). Dante, con l'assenso di Beatrice, chiede all'anima chi sia, e questa si accende di gioia cominciando a parlare. Si tratta di Carlo Martello d'Angi\u00f2, che non si rivela direttamente, ma esprime rimpianto per la sua vita breve che gli ha impedito di mostrare pienamente a Dante il proprio affetto. Indica poi i territori che, se non fosse morto anzitempo, sarebbero stati sottoposti al suo dominio: la Provenza, l'Italia meridionale, l'Ungheria. In Sicilia avrebbero dovuto regnare i suoi discendenti, se il malgoverno degli angioini non avesse suscitato la rivolta dei Vespri. Questo dovrebbe essere di monito a suo fratello Roberto, re di Napoli, la cui avidit\u00e0 potrebbe aggravare eccessivamente i pesi che gi\u00e0 opprimono i suoi sudditi. \nSulla diversit\u00e0 dei caratteri umani - vv. 85-148.\nDante risponde esprimendo gioia e gratitudine all'amico; quindi gli chiede come mai possa discendere un frutto amaro da un \"dolce seme\", ovvero una cattiva discendenza da una buona stirpe. La provvidenza divina, risponde Carlo, si manifesta nei cieli come capacit\u00e0 di influire sulle creature orientandole a un giusto fine previsto. Se cos\u00ec non fosse, le influenze dei cieli sarebbero rovinose; il che non pu\u00f2 essere perch\u00e9 i cieli sono guidati da intelligenze angeliche create da Dio stesso.\nIl dialogo continua con serrate domande e risposte, dalle quali si deduce che la natura umana trova la sua realizzazione nel vivere in societ\u00e0, il che comporta l'assunzione di funzioni diverse. Di conseguenza, occorrono capacit\u00e0 diverse: ad esempio c'\u00e8 chi nasce legislatore come Solone e chi condottiero come Serse, chi religioso come Melchisedech e chi scienziato come Dedalo. Tali attitudini provengono dall'influenza dei cieli, che per\u00f2 non distinguono tra famiglia e famiglia: da questo deriva l'indole diversa tra fratelli (Esa\u00f9 e Giacobbe) o tra padre e figlio. Se poi la natura incontra circostanze (\"fortuna\") discordanti da s\u00e9, fa cattiva riuscita come un seme in terreno non adatto. Carlo Martello conclude con un'osservazione polemica su coloro che non rispettano le attitudini naturali dei figli e fanno re \"di tal ch'\u00e8 da sermone\" (con un'allusione al fratello Roberto).\nAnalisi.\nLa prima parte del canto, dopo i dotti richiami al valore ambivalente di Venere, temuta e insieme onorata dai pagani, presenta, in uno sfolgorio di luci e nell'armonia dei canti, una schiera di anime che si muovono in piena concordia secondo il moto circolare impresso loro dagli angeli che governano il terzo cielo (sono i Principati, non pi\u00f9 i Troni come Dante aveva affermato nel \"Convivio\"). Da questa schiera si stacca un'anima che si fa incontro a Dante e gli si rivolge con accenti di affetto ed amicizia, citando un testo poetico appartenente al \"Convivio\". La situazione pu\u00f2 ricordare quella del canto V dell'Inferno, allorch\u00e9 dalla schiera dei lussuriosi si staccano Paolo e Francesca. Anche questo canto del Paradiso, come il successivo, si lega al tema dell'amore, ma lo sviluppa naturalmente in direzione assai diversa rispetto a quel canto dell'Inferno.\nA Carlo Martello, infatti, dopo avergli espresso deferente gratitudine per l'accoglienza, Dante sottopone un dubbio scaturito direttamente dalle parole del nobile angioino, ovvero come da una stirpe virtuosa possa nascere un discendente vizioso. La risposta di Carlo \u00e8 un'ampia argomentazione secondo la quale gli astri e il loro influsso trovano posto nel quadro di un piano provvidenziale; si passa poi a considerare le caratteristiche dell'uomo, aristotelicamente considerato essere sociale, e a riflettere sul fatto che la societ\u00e0 bene ordinata richiede il concorso di funzioni differenti, a loro volta espressione di attitudini differenti. Ma se le attitudini naturali, invece di essere guidate e valorizzate, sono represse a forza e deviate, non pu\u00f2 che derivarne un disordine per la societ\u00e0.\nIl canto dunque propone, mediante il personaggio di Carlo Martello, un intreccio fra temi di grande rilievo, tra storia e provvidenza, tra natura e societ\u00e0. Essi sono sviluppati con rigore formale ed anche con gli accenti di rimpianto di chi avrebbe potuto essere un esempio di buongoverno, se la sua vita non fosse stata troppo breve. Non mancano passaggi polemici, come al v. 73 (\"mala segnoria\"), 76-84, 144-148. In questi tre casi, il bersaglio della polemica \u00e8 il medesimo, ossia Roberto d'Angi\u00f2, fratello degenere di Carlo."}
{"id": "52865", "revid": "670021", "url": "https://it.wikipedia.org/wiki?curid=52865", "title": "Paradiso - Canto nono", "text": "Il canto nono del \"Paradiso\" di Dante Alighieri si svolge nel cielo di Venere, ove risiedono gli spiriti amanti; siamo nel pomeriggio del 13 aprile 1300, o secondo altri commentatori del 30 marzo 1300.\nTemi e contenuti.\nProfezia di Carlo Martello - vv. 1-12.\nCarlo Martello, dopo aver chiarito il dubbio circa la diversit\u00e0 tra fratelli, predice a Dante gli inganni che subir\u00e0 il figlio Carlo Roberto da parte dello zio. Ma, prima di tornare alla sua beatitudine, esorta il poeta a non rivelare nulla in quanto il giusto castigo colpir\u00e0 re Roberto.\nSarebbe auspicabile indirizzare i cuori umani al sommo bene, anzich\u00e9 alle vanit\u00e0 terrene!\nCunizza da Romano - vv. 13-66.\nIntanto un altro spirito, che dallo splendore esterno rivela il desiderio di rendere cosa gradita, si accosta al poeta. Lo sguardo di Beatrice rassicura Dante, il quale chiede all'anima di dimostrare come essa possa vedere riflesso in s\u00e9 il pensiero di lui. Quella, allora, comincia a parlare come ad una persona cui piace fare bene.\u00c8 Cunizza, gli fa sapere, sorella dell'efferato tiranno Ezzelino III. Proviene, come il fratello, da quella parte della corrotta terra italica tra Venezia e le sorgenti dei fiumi Brenta e Piave da dove si leva il colle di Romano. Lei, Cunizza, si trova in Paradiso avendo in vita subito l'influsso di Venere che l'aveva resa peccatrice. La sua letizia pu\u00f2 apparire strana agli uomini (ma non a Dio che, giudicando in modo diverso, ha disposto la sua salvezza). Accenna poi alla luce, splendente come un gioiello, che le sta accanto, e dice che la sua fama durer\u00e0 almeno cinque secoli, grazie alla virt\u00f9 della sua vita terrena: monito alla folla di coloro che, nella Marca Trevigiana, continuano a vivere male, sebbene le sventure li abbiano gi\u00e0 colpiti. Ma ben presto i padovani tingeranno del proprio sangue le acque del Bacchiglione (sconfitti dai Ghibellini nel 1314) e a Treviso l'arroganza di Rizzardo da Camino sar\u00e0 stroncata (da una congiura, nel 1312). Cunizza continua nelle profezie \"post eventum\" parlando di Feltre: il suo vescovo consegner\u00e0 a tradimento ai ferraresi tre fuorusciti, per mostrarsi favorevole alla parte guelfa. Conclude affermando che nell'Empireo i Troni sono le Intelligenze angeliche che come specchi riflettono nei beati il giudizio divino. A questo punto tace e si riunisce al moto circolare degli altri beati.\nFolchetto da Marsiglia - vv. 67-108.\nIl poeta si rivolge al beato cui prima Cunizza ha accennato e che ora risplende come un rubino, esortandolo a parlare, dato che gi\u00e0 conosce il desiderio di Dante. L'anima risponde con elaborate perifrasi geografiche dalle quali si comprende che \u00e8 nato a Marsiglia. Di nome Folco, ricevette l'impronta determinante del cielo di Venere e visse con passione l'amore nella sua giovinezza. Tuttavia di tale amore non prova pentimento, bens\u00ec gioia, poich\u00e9 la provvidenza lo orient\u00f2 verso il bene.\nRaab - vv. 109-126.\nFolchetto prosegue indicando la luce che scintilla accanto a lui: \u00e8 Raab, lo spirito pi\u00f9 luminoso del terzo cielo, dove fu accolta prima di ogni altra anima redenta da Cristo. Tanta gloria le \u00e8 valso l'aiuto che essa (prostituta di Gerico) diede a Giosu\u00e8 nella conquista della Terra Santa, di cui oggi importa assai poco al pontefice.\nInvettiva contro i chierici avari - vv. 127-142.\nFirenze, nata dal seme di Lucifero, produce e diffonde ovunque il \"maladetto fiore\", ossia il fiorino, la moneta che suscitando l'ingordigia di ricchezza ha trasformato i pastori (gli ecclesiastici) in lupi. I Vangeli e gli scritti dei dottori della Chiesa sono lasciati da parte, e si studiano solo i Decretali, cio\u00e8 i testi di diritto canonico. Papa e cardinali, pensando solo alle ricchezze, hanno dimenticato Nazaret dove l'arcangelo Gabriele diede l'annuncio a Maria. Ma presto i luoghi di Roma sacri per il martirio di San Pietro e dei primi cristiani saranno liberati da tale profanazione.\nAnalisi.\nCome nel canto precedente, l'attenzione del poeta \u00e8 rivolta, pi\u00f9 che alla tematica amorosa attinente al cielo di Venere, a un'osservazione dura e a tratti polemica della situazione politica dell'Italia contemporanea e della Chiesa. In questo contesto, spiccano le profezie: una, pronunciata da Carlo Martello, riguarda il fratello Roberto d'Angi\u00f2, re di Napoli; la seconda, pronunciata da Cunizza, riguarda le citt\u00e0 venete dilaniate da violenze e odi di parte; la terza, espressa da Folchetto di Marsiglia, \u00e8 l'approdo di una vera e propria invettiva contro gli uomini di Chiesa, a cominciare dal papa, che hanno abbandonato il vangelo e si occupano soltanto delle ricchezze e dei modi apparentemente leciti per aumentarle. Nelle parole del trovatore, poi divenuto arcivescovo, spicca una metafora (il pastore diventato lupo) che anticipa con precisione le parole pronunciate da Pietro nel canto XXVII (vv. 55-56). Come in altri canti, anche qui l'asprezza dell'invettiva e l'amarezza delle profezie si esprimono in un registro linguistico caratterizzato dal lessico \"basso\" ( \"si fa la ragna\", \"sconcia\", \"bigoncia\", \"il maladetto fiore\"). Con questo linguaggio convive tuttavia un registro pi\u00f9 alto, avvertibile nelle perifrasi geografiche (vv.25-30; 43-49; 82-93) e nei richiami mitologici (vv.97-102). Non mancano, infine, neologismi di creazione dantesca (v.73. \"tuo veder s'inluia\", ripreso poi dal v.81: \"s'io m'intuassi come tu t'inmii\"). "}
{"id": "52866", "revid": "6923", "url": "https://it.wikipedia.org/wiki?curid=52866", "title": "Paradiso - Canto decimo", "text": "Il canto decimo del \"Paradiso\" di Dante Alighieri si svolge nel cielo del Sole, ove risiedono gli spiriti sapienti; siamo alla sera del 13 aprile 1300, o secondo altri commentatori del 30 marzo 1300.\nTemi e contenuti.\nL'ordine del mondo - versi 1-27.\nChi contempla l'ordine del firmamento voluto dalla Trinit\u00e0 divina, che regola cieli ed astri mediante le Intelligenze angeliche, non pu\u00f2 non pregustare l'immagine del Creatore e della perfezione. Dante si rivolge al lettore, invitandolo a levare con lui lo sguardo verso le sfere celesti per ammirare l'arte del divino artefice. In quel punto (al momento dell'equinozio di primavera) si incontrano l'equatore celeste e il piano dell'eclittica con le costellazioni dello Zodiaco. L'inclinazione dell'eclittica consente che gli influssi celesti si esercitino sulla Terra attivandone le potenzialit\u00e0. Se l'inclinazione rispetto all'equatore celeste fosse maggiore o minore, il mondo sarebbe difettoso. L'apostrofe si conclude con l'esortazione a riflettere bene e a procedere da solo sulla strada preparata dal poeta, il quale ora \u00e8 completamente immerso nell'alta materia del suo racconto.\nIl cielo del Sole - vv. 28-63.\nIl Sole, congiunto col punto equinoziale, accoglie nel proprio cielo Dante, il quale non si accorge del salire se non quando esso \u00e8 gi\u00e0 compiuto. Beatrice infatti lo guida cos\u00ec velocemente da un cielo all'altro, che l'azione si svolge in un istante.Nella luminosit\u00e0 del cielo del Sole spiccano, ancora pi\u00f9 lucenti, le anime. Il loro fulgore \u00e8 indescrivibile, bench\u00e9 il poeta chiami in aiuto tutte le sue facolt\u00e0. Del resto non \u00e8 mai esistito uno sguardo che potesse vedere una luce pi\u00f9 intensa di quella del sole. I beati di questo quarto cielo (dal quale ricevettero la disposizione alla sapienza) sono perennemente saziati nel loro desiderio di conoscenza da Dio che svela loro il mistero della Trinit\u00e0.Dante si affida a Dio con piena gratitudine ed amore, su invito di Beatrice, che ne gioisce intensamente.\nLa corona degli spiriti sapienti - vv. 64-81.\nDante e Beatrice vengono circondati da una corona di anime splendenti, come l'alone che talvolta circonda la luna. Esse cantano con una dolcezza indescrivibile e contemporaneamente danzano, disegnando lentamente tre giri, finch\u00e9 si fermano, simili a donne che attendono le nuove note della ballata per riprendere la danza.\nTommaso d'Aquino e i sapienti della prima corona - vv. 82-148.\nUn'anima si rivolge a Dante affermando che non soddisfare il desiderio del pellegrino, che ha dalla Grazia divina il dono di percorrere i cieli sarebbe impossibile, in quanto contrario alla natura caritatevole dei beati. Si dichiara appartenente all'ordine dei Domenicani, come il suo vicino di destra, che \u00e8 Alberto di Colonia, e si presenta: \u00e8 Tommaso d'Aquino. Indica poi via via tutti i sapienti che fanno parte della stessa corona: Graziano, Pietro Lombardo, Salomone, non nominato ma indicato con una perifrasi elogiativa che verr\u00e0 ripresa nel canto XIII. Seguono Dionigi l'Areopagita, Paolo Orosio e, introdotto da un'altra perifrasi, Severino Boezio. Poi, Isidoro di Siviglia, Beda, Riccardo di San Vittore. L'ultimo del cerchio, accanto a Tommaso, \u00e8 Sigieri di Brabante (che ebbe forti contrasti teologici con Tommaso stesso).\nPoi, come un orologio che con i suoi meccanismi suona l'ora del mattutino, la ruota dei beati si rimette in movimento cantando con dolcezza ineffabile.\nAnalisi.\nL'ampia introduzione, completata da un'intensa apostrofe al lettore, sottolinea il passaggio dai primi tre cieli, la cui influenza pu\u00f2, se male interpretata, dare origine a comportamenti non buoni, al cielo del Sole, la cui influenza, come quella dei cieli successivi, \u00e8 esclusivamente positiva e si manifesta come desiderio di sapienza. Come se i precedenti cieli costituissero un anti-Paradiso e il Paradiso cominciasse dal X Canto, dominato dalla perfezione e dalla luce assoluta. A questo tema \u00e8 intonato lo sviluppo di tutto il canto, di registro costantemente alto e intessuto di elementi dottrinali.\nLe prime due terzine sono di marcata impronta teologica; segue un'elaborata descrizione cosmologica collegata con il tema dell'influsso astrale. La meraviglia di Dante per la luce indicibile che lo accoglie, e la gratitudine devota a Dio, sono tanto grandi che Beatrice viene momentaneamente \"eclissata\" nell'\"oblio\" (v.60). Si apre una nuova descrizione, centrata sui beati che danzando e cantando in modo ineffabile circondano Dante e Beatrice. Solo a questo punto, cio\u00e8 oltre la met\u00e0 del canto (v. 82) si ode la voce di un beato, il quale dopo un dotto preambolo presenta se stesso, poi via via gli altri undici sapienti che costituiscono la corona. Sono insigni rappresentanti del pensiero giuridico, filosofico e teologico, in buona parte appartenenti ai secoli XII e XIII. Non mancano per\u00f2 pensatori dell'Alto Medioevo e, unico esponente del mondo pre-cristiano, Salomone. L'altezza della sua sapienza \u00e8 evocata dalla frase \"a veder tanto non surse 'l secondo\" (v.114), che fornir\u00e0 l'occasione per un'estesa spiegazione da parte dello stesso Tommaso nel canto XIII. Si nota infatti come Tommaso sia la voce centrale anche nel canto XI, nel quale svolge l'elogio di Francesco d'Assisi e nel XIII, dove sviluppa un ragionamento esemplare del suo sapere teologico.Nel canto X Dante, con le parole di Tommaso, delinea un quadro della cultura medioevale alla quale egli \u00e8 debitore per la sua dottrina e concezione del mondo; esso culmina nell'immagine di ritrovata concordia fra Tommaso e il suo avversario Sigieri: l'uno accanto all'altro, illuminati dalla stessa luce eterna. La luce \u00e8 infatti elemento dominante, non solo, come \u00e8 ovvio, nella descrizione del cielo, ma anche nel riferimento ai singoli beati (vv.103, 109, 115, 118, 122, 130, 134, 136).La similitudine conclusiva, sottolineata da onomatopea ed allitterazione (v.143) propone in forma analogica l'armonia tra voci diverse che concorrono ad uno stesso obiettivo ideale, ossia la verit\u00e0."}
{"id": "52868", "revid": "1632387", "url": "https://it.wikipedia.org/wiki?curid=52868", "title": "Paradiso - Canto undicesimo", "text": "Il canto undicesimo del \"Paradiso\" di Dante Alighieri si svolge nel cielo del Sole, ove risiedono gli spiriti sapienti; siamo alla sera del 13 aprile 1300, o secondo altri commentatori del 30 marzo 1300.\nQuesto canto \u00e8 speculare al successivo, in quanto entrambi parlano di un ordine religioso lodandolo alle sue origini e lamentando la sua decadenza presente: qui \u00e8 Tommaso d'Aquino, frate dell'ordine domenicano, che descrive prima la vita di Francesco d'Assisi fondatore dell'ordine francescano, poi la decadenza dell'ordine domenicano al quale \u00e8 appartenuto: nel canto successivo avverr\u00e0 l'opposto nelle parole di Bonaventura da Bagnoregio.\nTemi e contenuti.\nLe cure umane e le gioie celesti - vv. 1-12.\nRipensando all'emozione indescrivibile provata nel cielo del Sole, Dante condanna coloro che si affannano per le cose terrene e caduche, dimenticandosi di pensare all'eterna gloria celeste, ma anche la Chiesa stessa. Sono infatti questi gli anni della cattivit\u00e0 avignonese, momento caratterizzato da una forte corruzione all'interno degli ambienti ecclesiastici.\nDubbi di Dante - vv. 13-42.\nLa corona dei beati spiriti, dopo aver compiuto nuovamente un giro di danza, si ferma.\nSan Tommaso, la cui luce risplende ancora di pi\u00f9, scorge in Dante due dubbi: il primo deriva dalla frase \"..u' ben s'impingua, se non si vaneggia..\" (canto X, v.96), mentre il secondo dubbio deriva dalla frase detta sempre da San Tommaso (\u201cnon surse il secondo...\u201d). Egli spiega che Dio, per il bene della Chiesa, dispose due guide che la conducessero verso il bene, San Francesco e San Domenico, i fondatori dei due grandi ordini mendicanti del XIII secolo, allo scopo di contrastare la corruzione morale della Chiesa.\nElogio di san Francesco - vv. 43-117.\nDante qui loda, per bocca del domenicano Tommaso d'Aquino, san Francesco. Nel canto successivo invece loder\u00e0 san Domenico per bocca del francescano Bonaventura.\nSan Tommaso espone dunque le virt\u00f9 e l'opera di san Francesco.\nRicorda dapprima la rinuncia di Francesco ai beni terreni per abbracciare l'assoluta povert\u00e0, e i suoi primi seguaci, tra cui Bernardo di Quintavalle. A Roma il frate ottiene l'approvazione dell'ordine prima da Innocenzo III e poi da Onorio III. Recatosi in Siria, cerca invano di diffondere in quelle terre il cristianesimo e, dopo aver fallito questo tentativo, torna in Italia. Qui, sul monte della Verna, riceve due anni prima della morte le sacre stigmate.\nDecadenza dell'ordine domenicano - vv. 118-139.\nDopo aver ricordato la mirabile vita del santo di Assisi, Tommaso elogia anche San Domenico, giudicandolo degno successore di Francesco. I Domenicani del tempo di Dante, tuttavia, hanno perso lo spirito che animava il fondatore dell'ordine. Ecco il significato della frase su cui Dante era rimasto in dubbio: i domenicani sono come pecore che ingrassano (\"s'impingua\") solo quando non si allontanano dalla regola del fondatore per cercare \"pascoli\" strani (\"si vaneggia\").\nAnalisi.\nDopo un'introduzione nella quale Dante-\"auctor\" compiange la tendenza degli uomini ad occuparsi solo di attivit\u00e0 terrene, per quanto non tutte di per s\u00e9 negative, riprende il filo narrativo.\nTommaso riconosce nella mente di Dante due dubbi relativi alle frasi \"u' ben s'impingua\" e \"non nacque 'l secondo\" (canto X, v. 96 e 114) e si accinge alla spiegazione, affermando prima di tutto che sono necessarie due esposizioni distinte.\nIn questo canto egli affronta il primo dubbio, mentre tratter\u00e0 il secondo nel canto XIII. Dal v. 28 si inizia dunque un'amplissima esposizione, estesa fino alla fine del canto. Il tema di fondo \u00e8 l'intervento provvidenziale in favore della Chiesa, che tra il secolo XII e il XIII era in preda ad una forte crisi sia morale sia dottrinale. Alla volont\u00e0 della Provvidenza Tommaso fa risalire la nascita di Francesco e Domenico, fondatori degli Ordini religiosi ispirati rispettivamente alla carit\u00e0 e alla sapienza. Uguale il loro compito, pari il loro valore, cosicch\u00e9 lodandone uno si esprime implicitamente anche la lode dell'altro. Quindi Tommaso, domenicano, delinea la vicenda spirituale e storica di Francesco. Solo verso la fine del canto (v.118) riprende il paragone tra i due santi e si sofferma sulla decadenza dell'ordine domenicano, per rispondere infine al primo dubbio di Dante.\nI versi dal 43 al 117 sono dedicati all'elogio di San Francesco. Su questo santo nei decenni successivi alla sua morte (1226) era fiorita una ricca agiografia, assai diffusa anche a livello popolare (attestata per esempio dai Fioretti). Dante tuttavia sceglie di non utilizzare gli episodi famosi della predica agli uccelli, del lupo di Gubbio ammansito, distaccandosi dall'agiografia tradizionale, ma connota la figura del Santo con un lessico tipico della tradizione cavalleresca; la narrazione di Tommaso \u00e8 invece costruita secondo un'analogia tra Francesco e Cristo e ripercorre solo i momenti salienti della vita del santo di Assisi. La scelta di Francesco che, giovanissimo, rifiut\u00f2 i beni paterni, viene rappresentata come un'unione nuziale con la povert\u00e0, che era rimasta \"privata del primo marito\", ovvero vedova di Cristo. L'unione cos\u00ec sorprendente e ricca d'amore tra \"questi amanti\" suscit\u00f2 in altri il desiderio di imitarli: nacque cos\u00ec il primo piccolo gruppo di frati, che ricevette un riconoscimento verbale dal papa Innocenzo III. Un secondo e pi\u00f9 solenne riconoscimento sanc\u00ec nel 1223 la costituzione dell'Ordine. Francesco in seguito cerc\u00f2 invano di convertire i musulmani d'Egitto; tornato in Italia, ricevette alla Verna l'\"ultimo sigillo\", ossia le stimmate, altro segno che lo collega a Cristo. Vicino alla morte, raccomand\u00f2 ai suoi frati l'amore per la povert\u00e0 (\"la donna sua pi\u00f9 cara\", v. 113) e volle morire sulla nuda terra, ossia nel \"grembo\" della povert\u00e0 stessa.\nRisulta quindi elemento caratterizzante la personificazione della povert\u00e0, non a caso indicata con l'iniziale maiuscola (v.74). Sposa di Francesco, e, undici secoli prima, di Ges\u00f9 Cristo, il quale peraltro si un\u00ec col suo sangue alla Chiesa (v.33). Il duplice richiamo nuziale conduce ad identificare nella povert\u00e0 \"il sigillo d'identit\u00e0 della Chiesa militante\". Di conseguenza, l'abbandono in cui cadde la povert\u00e0, vedova di Cristo, significa che ben presto la Chiesa devi\u00f2 dal proprio compito ideale allontanandosi dal modello delle origini. Anche nell'ordine francescano si riflette lo spirito mondano, come verr\u00e0 spiegato nel canto successivo (vv. 115-120). Per Dante, Francesco rappresenta in modo eroico la lotta contro la cupidigia, causa prima della decadenza della Chiesa e di tutta l'umanit\u00e0 (Inferno - Canto primo, vv. 94-104). Viene lasciato in ombra un tratto determinante come l'umilt\u00e0 (accennata al v. 87 e al v. 111), per dare invece il massimo rilievo a caratteri appunto eroici (v.58-59, 88-92, 100).\nLa parte conclusiva del canto tira le fila dell'esposizione per arrivare a spiegare come mai nella \"santa greggia\" di Domenico (e di Tommaso) molti frati (\"pecore\"), invece di mantenersi fedeli alla regola del fondatore cos\u00ec da ricavarne frutti spirituali, seguono strade impervie (\"diversi salti\") e non ne ricavano nulla di buono (v. 129).\nIl canto, oltre ad essere costruito sull'allegoria delle nozze con la Povert\u00e0, presenta un ricco tessuto di figure retoriche. Si possono notare, in particolare, le metafore che designano la Chiesa (vv. 31-33, vv. 119-120), l'ordine domenicano (vv. 122-123, vv. 124-132, v.137)\nNella cultura di massa.\nQuesto canto \u00e8 stato messo in musica dal cantautore Angelo Branduardi nel suo album del 2000 chiamato \"L'infinitamente piccolo\", dedicato alla figura di Francesco d'Assisi."}
{"id": "52869", "revid": "132406", "url": "https://it.wikipedia.org/wiki?curid=52869", "title": "Paradiso - Canto dodicesimo", "text": "Il canto dodicesimo del \"Paradiso\" di Dante Alighieri si svolge nel cielo del Sole, ove risiedono gli spiriti sapienti; siamo alla sera del 13 aprile 1300 o, secondo altri commentatori, del 30 marzo 1300.\nQuesto canto \u00e8 speculare al precedente, in quanto entrambi parlano di un ordine religioso lodandone le origini e lamentando la sua decadenza presente: qui \u00e8 san Bonaventura da Bagnoregio, dell'ordine francescano, che descrive prima la vita di san Domenico di Guzman fondatore dell'ordine domenicano, poi la decadenza dell'ordine francescano: nel canto precedente \u00e8 avvenuto l'opposto nelle parole di san Tommaso d'Aquino.\nTemi e contenuti.\nLa seconda corona degli spiriti sapienti - vv. 1-21.\nNon appena San Tommaso termina di parlare, la corona dei beati ricomincia a ruotare e nel frattempo appare un'altra corona di altri dodici beati, la quale gira intorno alla prima e canta all'unisono con essa, cos\u00ec come due arcobaleni concentrici, nei quali l'esterno nasce per riflessione dall'arco interno.\nGlorificazione di san Domenico - vv. 22-105.\nI lumi si fermano, tutto tace. Un'anima della seconda corona inizia a parlare: un francescano che, verso la fine del canto (v. 127), si presenter\u00e0 come Bonaventura da Bagnoregio.\nIl suo spirito di carit\u00e0 lo induce a lodare San Domenico, fondatore dell'ordine a cui apparteneva San Tommaso, il quale aveva prima lodato San Francesco.San Bonaventura inizia a parlare di San Domenico, ricordando con un'elaborata perifrasi la nascita in Spagna e i primi prodigi che accompagnarono la vita di Domenico fin dal suo battesimo (indicato come sposalizio tra lui e la Fede). Egli ben presto tenne fede al suo nome (Domenico, ovvero \"del Signore\") e, dimostrando un intenso amore per Dio, si dedic\u00f2 ad approfondire gli studi filosofici e teologici non per acquistare onori terreni ma per difendere la Chiesa (\"la vigna\") che intristisce se \u00e8 trascurata dal \"vignaio\" (vv. 86-87), e per combattere le eresie che stavano minacciando l'unit\u00e0 della Chiesa. Combatt\u00e9 con forza gli \"sterpi eretici\" (v. 100) abbattendosi su di essi come un torrente impetuoso, dal quale derivarono numerosi \"rivi\", ovvero seguaci.\nDecadenza dei francescani - vv. 106-126.\nDopo il solenne elogio di Domenico, Bonaventura, richiamando il concetto gi\u00e0 espresso da Tommaso della comune funzione e del pari valore dei due ordini mendicanti, parla della degenerazione dei francescani: l'ordine \u00e8 infestato da discordie che fanno dimenticare il fine per cui esso fu fondato, pochi sono ormai i frati rimasti fedeli alla regola, mentre tanti si discostano da essa o nel senso del lassismo (Matteo d'Acquasparta), oppure nel senso del rigorismo (Ubertino da Casale).\nAltri spiriti della seconda corona - vv. 127-145.\nFinito il suo discorso sui francescani, S. Bonaventura nomina i dodici spiriti della seconda corona. Tra questi, Gioacchino da Fiore e Pietro Ispano, nome secolare di papa Giovanni XXI, uno dei pochissimi pontefici che il poeta colloca nel Paradiso.\nAnalisi.\nL'immagine della perfetta corrispondenza tra la prima e la seconda corona di spiriti sapienti, rafforzata dalla similitudine del doppio arcobaleno, pu\u00f2 essere interpretata come emblema della struttura dei canti XI e XII, certo concepiti unitariamente secondo un disegno preciso in tutte le sue parti, come \u00e8 stato notato dagli interpreti moderni, (ad esempio Erich Auerbach, Umberto Bosco, Raoul Manselli). I due canti mostrano un pieno parallelismo strutturale, essendo formati da preambolo, elogio del santo fondatore, invettiva contro la decadenza del proprio ordine, presentazione dei componenti della corona. Vi sono inoltre, nell'ambito delle due sezioni principali, ulteriori elementi di analogia.\nL'elogio di Domenico, come quello di Francesco, \u00e8 preceduto dall'affermazione che la nascita dei due santi \u00e8 da ascriversi alla volont\u00e0 provvidenziale di portare aiuto alla Chiesa (anche qui \"sposa\" di Cristo, v.43) in un periodo di debolezza e corruzione, per mezzo di \"due campioni\" (v. 44) che operarono rispettivamente col \"fare\" (l'azione caritativa di Francesco) e col \"dire\" (la predicazione di Domenico). Nel canto XI i due santi sono indicati con la parola \"pr\u00ecncipi\" (v. 35).Il racconto biografico si apre come nel canto XI con la perifrasi relativa al luogo di nascita. Qui si tratta di \"Calaroga\" (Caleruega), in Castiglia, non lontana da Guzm\u00e0n da cui san Domenico trae il cognome. L'amore di Domenico per la fede cristiana viene espresso con termini sponsali (vv. 61-62), meno sviluppati tuttavia rispetto alla complessa allegoria delle nozze tra Francesco e Povert\u00e0. Sono ripresi elementi di origine agiografica come i sogni premonitori della madre o le precoci manifestazioni di umilt\u00e0 del bimbo ancora lattante. Il cammino del santo viene quindi presentato sinteticamente come un \"combattere\" contro il \"mondo errante\", in nome di quella buona dottrina dalla quale sono scaturiti i ventiquattro beati delle due corone. Non manca una forte critica al traviamento della Chiesa, che, a partire dal pontefice, trascura la tutela dei poveri; invece, Domenico chiese ad Innocenzo III e ad Onorio III non l'attribuzione a s\u00e9 e al proprio ordine di privilegi ecclesiastici, bens\u00ec l'autorizzazione a combattere per difendere la fede. A questo impegno si dedic\u00f2 con sapienza teologica e con volont\u00e0, e manifest\u00f2 la sua forza soprattutto dove maggiori erano le resistenze degli eretici. Il riferimento \u00e8 alla Linguadoca e alla crociata contro gli Albigesi.\nDal v. 108 si inizia l'invettiva contro la decadenza dei francescani, aperta, come nel canto precedente (v. 118), dalla rinnovata affermazione del pari valore tra i due santi, mediante la metafora di una biga (quindi un carro da guerra: ritorna l'area semantica del combattere) con due ruote di uguale grandezza. I francescani, che dapprima seguirono il loro fondatore, ora camminano all'indietro (v. 117), come si vedr\u00e0 al momento del raccolto, quando ci sar\u00e0 pi\u00f9 \"\"loglio\" che grano. Vi sono s\u00ec rare eccezioni, ma in maggioranza i francescani deviano rispetto alla regola, eccedendo ora in direzione del rigore (gli \"Spirituali\"), ora verso il lassismo (i \"Conventuali\").\nIl discorso di Bonaventura, come gi\u00e0 quello di Tommaso, si conclude con un elenco di beati; \u00e8 significativo che l'ultimo citato, ossia il francescano Gioacchino da Fiore, autore di scritti profetici conosciuti da Dante. La sua posizione accanto a Bonaventura \u00e8, come quella di Sigieri di Brabante accanto a Tommaso, un segno di conciliazione: nella vita terrena, infatti, Bonaventura aveva combattuto il profetismo di Gioacchino.Si perfeziona cos\u00ec un dittico nel quale Dante esprime il suo giudizio sulla Chiesa contemporanea e traccia idealmente il percorso che essa dovr\u00e0 seguire per ritornare sulla retta via.\nNel canto si osserva un linguaggio elaborato, di registro alto; ad esso concorrono la \"similitudine preziosa, internamente complicata di molteplici riferimenti dotti, svolta con nitida esattezza; l'interpretazione spirituale dei nomi (Felice, Giovanna, Domenico); le \"immagini vigorose\" e il \"ritmo concitato\" di una \"gagliarda epopea\"."}
{"id": "52870", "revid": "6923", "url": "https://it.wikipedia.org/wiki?curid=52870", "title": "Paradiso - Canto tredicesimo", "text": "Il canto tredicesimo del \"Paradiso\" di Dante Alighieri si svolge nel cielo del Sole, ove risiedono gli spiriti sapienti; siamo alla sera del 13 aprile 1300, o secondo altri commentatori del 30 marzo 1300.\nTemi e contenuti.\nCanto e danza dei beati - vv. 1-30.\nIl poeta invita il lettore a immaginare che le quindici stelle di prima grandezza (secondo Tolomeo), poi l'Orsa Maggiore, e due stelle dell'Orsa Minore si siano suddivise in due costellazioni (ciascuna di dodici stelle), che siano concentriche e si muovano in senso opposto l'una all'altra: il lettore potr\u00e0 avere una vaga idea delle due corone che danzando e cantando circondano Dante. Quando il canto e la danza si concludono contemporaneamente, i beati si volgono a Dante.\nDiscorso di san Tommaso: la sapienza di Adamo e Ges\u00f9 - vv. 31-87.\nNel silenzio, si leva la voce di San Tommaso. Egli, che gi\u00e0 nel canto XI ha risposto ad un dubbio suscitato in Dante dalle parole \"U' ben s'impingua se non si vaneggia\" (X, v.96), si appresta a sciogliere l'altro dubbio, relativo a Salomone del quale Tommaso ha detto: \"a veder tanto non surse 'l secondo\" (X, v. 114). Dante infatti crede che la sapienza di Adamo e quella di Ges\u00f9 non possano essere superate da alcuna sapienza umana. Tommaso preannuncia che dalla sua spiegazione Dante ricaver\u00e0 la certezza che non vi \u00e8 contraddizione tra quanto egli crede e quanto Tommaso ha detto.\nTutta la realt\u00e0, corruttibile e incorruttibile, \u00e8 un riflesso di Dio uno e trino; da Dio provengono i nove cieli, e da questi le influenze che raggiungono gli elementi pi\u00f9 bassi, ovvero le realt\u00e0 contingenti. La materia delle cose contingenti e i cieli che la plasmano non si trovano sempre nelle medesime condizioni; per questo l'impronta divina traluce in modo non omogeneo nei vari esseri. Ad esempio un albero pu\u00f2 dar frutti migliori e peggiori, cos\u00ec come gli uomini nascono con indole diversa. Se la materia fosse nelle condizioni pi\u00f9 favorevoli e se il cielo fosse nel punto in cui meglio esercita la sua influenza, si vedrebbe per intero l'impronta divina; ma questa viene riflessa sempre parzialmente dalla materia, come accade all'artista che non riesce a tradurre nell'opera la sua idea. La piena perfezione della natura umana si ebbe all'origine della Creazione, in Adamo, e, con l'Incarnazione, in Ges\u00f9. \u00c8 dunque giusta la convinzione di Dante.\nLa sapienza di Salomone - vv. 88-111.\nTommaso procede invitando Dante a riflettere sulla condizione di Salomone e sulla ragione che lo indusse a chiedere a Dio la sapienza. Tommaso ricorda che, dicendo \"surse\", ha alluso alla condizione regale di Salomone, il quale chiese il dono della sapienza non per finalit\u00e0 astratte e teoriche, ma per esercitare rettamente il suo compito di re. Tanti infatti sono i re, ma pochi quelli veramenti buoni. La frase dunque si riferisce alla superiore sapienza di Salomone rispetto agli altri re, e non in assoluto.\nGli errori dei giudizi umani - vv. 112-142.\nCompiuta la spiegazione, Tommaso esorta Dante a procedere con prudenza dinanzi a questioni non chiare, astenendosi da affermazioni o negazioni che non considerano le opportune distinzioni. Chi senza capacit\u00e0 va a \"pescare\" la verit\u00e0 si allontana da riva non solo inutilmente, ma con danno. Cos\u00ec accadde agli antichi Parmenide, Melisso, Brisso e altri; come pure agli eretici Sabellio, Ario e altri che straziarono le Scritture deformandone i veri lineamenti. Gli uomini si astengano da giudizi avventati, come chi crede di poter giudicare in anticipo il valore del raccolto: spesso le previsioni umane si dimostrano errate. E dunque \"donna Berta e ser Martino\", vedendo uno che ruba e un altro che fa offerte, non credano di poter gi\u00e0 leggere il giudizio di Dio: il ladro pu\u00f2 salvarsi, il devoto pu\u00f2 cadere in peccato.\nAnalisi.\nIl canto \u00e8 dedicato alla spiegazione di un dubbio di Dante; ha quindi una manifesta impronta dottrinale, rafforzata dall'identit\u00e0 del personaggio che si assume questa spiegazione, ossia Tommaso d'Aquino. Si tratta, come \u00e8 noto, di uno dei pilastri della formazione teologica di Dante, oltre che di un maestro della filosofia medioevale definita Scolastica. L'argomentazione svolta in questo canto si snoda in tre sezioni: dapprima si conferma l'opinione sulla sapienza superiore di Adamo e di Cristo, in quanto soli uomini creati direttamente da Dio; poi si conferma che la sapienza di Salomone \u00e8 superiore ad ogni altra, relativamente per\u00f2 ai re; infine si invitano gli uomini ad esercitare la massima prudenza nel giudicare soprattutto il destino delle anime dopo la morte.\nLa maggior parte del canto \u00e8 di registro alto, con il ricorso al lessico tipico del linguaggio filosofico (\"sussistenze\" ed \"atto\", \"potenze\", \"contingenze\") ed anche ad espressioni latine (vv. 98 - 100). Tutto il ragionamento \u00e8 punteggiato di espressioni che accompagnano gradualmente Dante, e il lettore, verso la comprensione: \"Tu credi (v.37), \"e per\u00f2 miri\" (v.46), \"Or apri li occhi\" (v.49), \"io commendo tua oppinione\" (v.85), \"pensa chi era\" (v.92), \"se ci\u00f2 ch'io dissi e questo note\" (v.103), \"vedrai aver solamente respetto\" (v.107). Non manca un neologismo, \"s'intrea\" (v. 57), di formazione analoga a \"s'io m'intuassi, come tu t'inmii\" (Paradiso, IX, 81).\nIl registro alto caratterizza anche l'elaboratissimo proemio, nel quale l'anafora \"Imagini...;imagini...; imagini... (vv. 1-10) scandisce il procedimento tutto mentale di una ricomposizione e scomposizione di stelle (24 in totale, da dividersi in due gruppi circolari di 12, ad immagine delle due corone di beati), cui si aggiunge una comparazione in s\u00e9 assurda tra il lentissimo corso del fiume Chiana e il moto velocissimo del Primo Mobile. Il proemio si conclude con un dotto richiamo agli inni pagani rivolti a Bacco e ad Apollo (definito Peana cio\u00e8 guaritore), in contrasto con gli inni dedicati alla Trinit\u00e0 e all'Incarnazione.\nLa prevalenza del registro alto non deve tuttavia far trascurare esempi del registro familiare o addirittura basso (\"comico\" nel significato che Dante d\u00e0 a questo termine), che emerge nella metafora della paglia (v.34), nelle similitudini dell'albero (vv. 70-71) e dell'artista (vv. 77-78), e soprattutto nella parte finale, animata da un accento polemico, dove risaltano un modo di dire come \"E questo ti sia sempre piombo ai piedi\" (v.112) e versi la cui espressivit\u00e0 riflette esperienze comuni (vv. 131-138). La terzina finale, con l'uso di nomi proverbiali come \"donna Berta\" e \"ser Martino\", conclude, in forma colloquiale e diretta, l'invito ad essere prudenti nel giudicare."}
{"id": "52872", "revid": "1632387", "url": "https://it.wikipedia.org/wiki?curid=52872", "title": "Paradiso - Canto quattordicesimo", "text": "Il canto quattordicesimo del \"Paradiso\" di Dante Alighieri si svolge nel cielo del Sole e nel cielo di Marte, ove risiedono rispettivamente gli spiriti sapienti e gli spiriti combattenti per la fede; siamo alla sera del 13 aprile 1300, o secondo altri commentatori del 30 marzo 1300.\nTemi e contenuti.\nNuovo dubbio di Dante e festa dei beati - versi 1-33.\nBeatrice, leggendo nella mente di Dante, esprime il dubbio che in lui \u00e8 sorto, ovvero se anche dopo il Giudizio Universale, quando il corpo sar\u00e0 ricongiunto all'anima, rimarr\u00e0 la luce intensa che ora avvolge ogni anima, e se questa luce non disturber\u00e0 la vista dei beati. Le 24 anime dei due cerchi manifestano la loro accresciuta letizia nel canto e nella danza; Dante-poeta osserva che chi sulla terra si lamenta di dover morire non comprende la gioia che deriva dalla grazia divina.\nDiscorso di Salomone: la luce dei beati - vv. 34-60.\nCon voce soave, l'anima pi\u00f9 splendente del primo cerchio spiega: eternamente l'ardore di carit\u00e0 continuer\u00e0 ad esprimersi con l'irradiazione luminosa, tanto pi\u00f9 intensa quanto maggiore \u00e8 la grazia donata da Dio in aggiunta al merito di ogni anima. Quando il corpo sar\u00e0 ricongiunto all'anima, la persona completa risulter\u00e0 ancora pi\u00f9 gradita a Dio. Crescer\u00e0 di conseguenza la grazia illuminante, per cui aumenteranno la visione di Dio, la carit\u00e0 ardente, e infine la luce che ne deriva. La luce emanata dal corpo superer\u00e0 quella dell'anima, e potr\u00e0 essere sopportata solo in quanto tutto il corpo, quindi anche gli occhi, saranno resi pi\u00f9 forti dalla condizione di beatitudine.\nNuova festa delle anime - vv. 61-81.\nLa prontezza con cui i beati dei due cerchi rispondono in coro \"Amen\" mostra il desiderio che essi hanno di ritrovare i loro corpi, non soltanto per s\u00e9, ma anche \"per le mamme, i padri\" e le altre persone care.A questo punto, appare una nuova luminosit\u00e0, e come le prime stelle che appaiono la sera si manifestano nuove anime, che formano un terzo cerchio esterno ai primi due. La luce diventa all'improvviso cos\u00ec forte che Dante non ne sostiene la vista, mentre Beatrice appare ancor pi\u00f9 bella e ridente. \nCielo di Marte: visione della Croce - vv. 82-139.\nContemplando Beatrice, Dante viene trasportato al cielo successivo. Se ne rende conto per lo splendore rosseggiante del pianeta (Marte), e ne prova piena gratitudine, offrendo tutto se stesso a Dio. La sua preghiera di offerta \u00e8 bene accetta, e gli appaiono anime fulgenti di luce rossa distribuite lungo \"due raggi\", ovvero due fasci di luce disposti a croce greca. Nella croce appare lampeggiando il volto di Cristo, in modo che Dante non sa descrivere; solo il vero cristiano potr\u00e0 comprendere.\nDalle estremit\u00e0 dei due bracci della croce i beati si muovono, con luce pi\u00f9 splendente quando si incontrano, in diverse direzioni e a varia velocit\u00e0, come il pulviscolo che si distingue in una striscia di luce penetrata in una stanza buia. Le loro voci creano una melodia dolce anche se non se ne intendono le parole, se non \"Resurgi\" e \"Vinci\", chiaramente riferibili alla Resurrezione di Cristo.Tale \u00e8 il piacere procuratogli da questo canto, che Dante lo antepone alla dolcezza della contemplazione di Beatrice. Potr\u00e0 essere compreso e scusato da chi rifletta che la bellezza di lei aumenta di cielo in cielo, e che nel cielo di Marte Dante non ha ancora rivolto i suoi occhi a quelli di Beatrice.\nAnalisi.\nIl canto offre uno sviluppo dottrinale e teologico di quanto toccato nei tre canti precedenti, riproponendo nel contempo in modo nitido l'immagine guida (i cerchi di anime) e l'associazione tematica luce-musica. In particolare, il tema della luce riceve un deciso sviluppo quando, dal v.85 in poi, si descrive il cielo di Marte. La prima impressione \u00e8 cromatica: una diffusa luminosit\u00e0 tendente al rossastro, come \u00e8 proprio del pianeta osservato dalla Terra). Poi si delineano su tale sfondo immagini via via pi\u00f9 precise, sempre costruite dalla luce: due raggi in forma di croce, il misterioso lampeggiare del volto di Cristo, il muoversi rapido e scintillante di tanti punti luminosi lungo i bracci della croce. Questa croce greca richiama quella, ben nota a Dante, del catino absidale di Sant'Apollinare in Classe a Ravenna.\nAlla ricchezza di elementi visivi si aggiunge a questo punto il tema della musica, dato che da quei \"lumi\" (le anime) si leva un inno che, dice Dante-poeta, \"mi rapiva\" anche se sono comprensibili solo due parole-chiave legate al trionfo di Cristo sulla morte.\nQuesto inno corrisponde specularmente alla preghiera di lode alla Trinit\u00e0 cantata dagli spiriti sapienti nel cielo del Sole, che Dante descrive nella prima parte del canto (vv.28-33) per introdurre la spiegazione offerta da Salomone ad un dubbio teologico. Nelle parole dell'antico re d'Israele, espresse con \"voce modesta\" dalla \"luce pi\u00f9 dia\" (vv.34-35) il linguaggio della luce ha largo spazio nella similitudine (vv.52-60) relativa al rapporto fra corpo ed anima dopo la resurrezione dei corpi.\nUn tratto espressivo caratteristico \u00e8 la presenza di immagini e parole del linguaggio familiare, o almeno dell'esperienza quotidiana: dai cerchi nell'acqua (vv.1-3), al carbone incandescente (v.52), al cielo dove appaiono le prime stelle (vv.70-71), alla rappresentazione efficacissima del pulviscolo atmosferico visibile nel raggio di luce penetrato in una stanza oscura (vv.115-117). Di questo linguaggio familiare \u00e8 culmine (vv.64-65) l'espressione \"per le mamme\" che connota affettivamente l'ambiente di paradiso. Del resto, come nota Umberto Bosco , il registro \"domestico\" di questo canto ne assicura la funzione di proemio al trittico di Cacciaguida."}
{"id": "52873", "revid": "1632387", "url": "https://it.wikipedia.org/wiki?curid=52873", "title": "Paradiso - Canto quindicesimo", "text": "Il canto quindicesimo del \"Paradiso\" di Dante Alighieri si svolge nel cielo di Marte, ove risiedono gli spiriti di coloro che combatterono e morirono per la fede; siamo alla sera del 13 aprile 1300, o secondo altri commentatori del 30 marzo 1300.\nSintesi.\nSilenzio dei beati - vv. 1-12\nAbbiamo assistito nel canto precedente alla descrizione del quinto cielo, il cielo di Marte, ove risiedono le anime di coloro che combatterono e morirono per la fede le quali appaiono come rossi splendori vivissimi che cantando formano una croce greca al centro della quale brilla Cristo. Ora queste anime tacciono, spinte dallo spirito di carit\u00e0, in modo da permettere a Dante di esprimere la propria preghiera. Quest'atto suscita in lui una riflessione che si inserisce nel dibattito contemporaneo: esplicitando l'importanza dell'intercessione dei santi in favore di chi sa pregarli con animo giusto, Dante prende posizione per la teoria sostenuta dalla Chiesa.\nCacciaguida - vv. 13-69\nIn questo clima di \"suspense\", un'anima si stacca dalle altre e, come una stella cadente, percorre la croce fino a Dante e lo accoglie con lo stesso fervore con cui Anchise accolse Enea quando lo incontr\u00f2 nei Campi Elisi: con questa similitudine tratta dal canto VI dell'\"Eneide\" Dante, oltre a rendere un ennesimo omaggio alla sua \"maggior Musa\" (Virgilio), si paragona implicitamente al suo illustre predecessore Enea, e ribadisce cos\u00ec l'importanza della propria missione (proprio perch\u00e9 come lui egli \u00e8 ammesso nel regno dell'oltretomba per compiere una missione assegnatagli da Dio). Il personaggio \u00e8 Cacciaguida, che cos\u00ec saluta Dante in latino:\nDopo queste parole, il poeta si concentra su di lui per poi rivolgersi alla propria guida, Beatrice, e rimane stupito perch\u00e9 gli occhi di lei sono cos\u00ec belli da fargli credere di aver raggiunto il grado pi\u00f9 alto della sua beatitudine. Intanto lo spirito continua a parlare, ma in modo cos\u00ec profondo che \u00e8 oltre il limite della comprensione umana; poi, sfogato l'ardore di affetto, il livello del suo discorso si abbassa cos\u00ec che Dante pu\u00f2 di nuovo capirlo, e lo sente lodare Dio. Dopodich\u00e9 l'anima si rivolge al poeta esprimendogli la gioia di vedere finalmente realizzato un desiderio che lo possedeva da tanto, da quando, arrivato in Paradiso, egli pot\u00e9 leggere nel libro del futuro. Con queste e altre parole lo invita a parlare.\nRingraziamento e richiesta di Dante - vv. 70-87\nDopo essersi di nuovo rivolto a Beatrice e aver ricevuto da lei un sorriso di assenso, Dante esprime la differenza che intercorre tra lui e i beati, dal momento che in essi \"l'affetto e il senno\" (cio\u00e8 il sentimento e la razionalit\u00e0, la capacit\u00e0 di esprimerlo) vanno di pari passo, poich\u00e9 Dio in cui sono uguali amore e sapienza li ha illuminati, mentre nei mortali il desiderio e la capacit\u00e0 intellettuali sono diversi, e perci\u00f2 Dante ringrazia solo con il cuore ben sapendo di non poter rendere altrettanto bene con le parole. Infine chiede al beato di rivelargli il suo nome.\nElogio della Firenze antica - vv. 88-148\nQuest'ultimo rispose: \"O mio discendente, nel quale io mi compiacqui anche solo aspettandoti, io fui il tuo capostipite; colui dal quale prende nome il tuo casato e che da pi\u00f9 di cento anni si trova nella prima cornice del purgatorio, fu mio figlio e tuo bisavolo: \u00e8 giusto che tu accorci la sua lunga pena con i tuoi suffragi\". Segue poi la rievocazione della grandezza morale della Firenze antica, dove egli nacque:\n\"Firenze se ne stava in pace, moderata nei suoi bisogni e onesta nei comportamenti, nella prima cerchia delle sue mura; le donne non portavano collane preziose, n\u00e9 corone in capo, n\u00e9 gonne ornate di fregi e ricamate, n\u00e9 cinture che fossero pi\u00f9 appariscenti della persona che le indossava; la nascita di una figlia non faceva ancora paura al padre per il fatto di dover farla sposare ancora in giovane et\u00e0 o con una dote eccessiva. Le case non erano ancora vuote di figli, non vi era ancora arrivata la lussuria. Firenze non superava ancora Roma nel fasto, cos\u00ec come la superer\u00e0 nella decadenza: io vedevo Bellincione Berti con una cintura di cuoio e fibbia d'osso, e sua moglie senza un viso truccato; le famiglie dei Nerli e dei Vecchietti si accontentavano di vesti di pelle senza fodera, e le loro donne contente del fuso e della lana: fortunate loro, poich\u00e9 ciascuna era certa di essere sepolta a Firenze, e nessuna si trovava sola nel letto perch\u00e9 il marito stava in Francia a mercanteggiare. L'una si occupava della culla vezzeggiando il bambino con quel linguaggio che tanto diverte i giovani genitori, l'altra filando raccontava le storie di Troia, di Fiesole e di Roma. Allora avrebbe destato tanta meraviglia una Cianghella o un Lapo Salterello (una donna scostumata e un politico corrotto) quanta oggi ne desterebbe un Cincinnato o una Cornelia (un uomo integro e una moglie onesta); in una citt\u00e0 cos\u00ec serena, con concittadini fidati, in una cos\u00ec dolce dimora io nacqui, fui battezzato e chiamato Cacciaguida nell'antico battistero\". Alla fine del canto, veniamo a sapere che Cacciaguida ebbe due fratelli, Moronto ed Eliseo (di cui non sappiamo nulla), che spos\u00f2 una donna dell'Alta Italia (una Aldighieri di Ferrara, preciser\u00e0 in seguito Giovanni Boccaccio), che da lei ebbe origine il cognome Alighieri e le successive vicende della sua vita fino alla morte.\nAnalisi del canto.\nQuesto canto \u00e8 il primo di un trittico dedicato al personaggio di Cacciaguida (gli altri due sono i canti XVI e XVII). Il trittico \u00e8 posto esattamente al centro della cantica, il che, secondo il gusto medioevale, comporta un particolare rilievo.\nL'estesa rievocazione della Firenze in cui Cacciaguida nacque, messa a confronto con la Firenze del tempo di Dante, fa rilevare la marcata decadenza dei costumi privati e pubblici. (Il canto successivo presenter\u00e0 un'interpretazione delle ragioni di tale mutamento).\nAl di l\u00e0 dell'evidente idealizzazione di quell'epoca\u00a0\u2013 lontanissima non nel tempo ma nei valori\u00a0\u2013 occorre riconoscere nel testo dantesco l'intenzione di indicare che ci\u00f2 che si \u00e8 gi\u00e0 realizzato nella storia recente (il \"riposato e bello viver di cittadini\") ed \u00e8 attestato da segni concreti (la campana della \"cerchia antica\" che ancora suona le ore) pu\u00f2 essere ritrovato e rinnovato. Questo rientra nella dimensione profetica della \"Commedia\" e in particolare del Paradiso. In rapporto a questa convinzione acquista significato la stessa opera poetica di Dante, come spiegher\u00e0 il canto XVII che chiude il trittico."}
{"id": "52874", "revid": "132406", "url": "https://it.wikipedia.org/wiki?curid=52874", "title": "Paradiso - Canto sedicesimo", "text": "Il canto sedicesimo del \"Paradiso\" di Dante Alighieri si svolge nel cielo di Marte, ove risiedono gli spiriti di coloro che combatterono e morirono per la fede; siamo alla sera del 13 aprile 1300, o secondo altri commentatori del 30 marzo 1300.\nQuesto canto, insieme al precedente e al successivo, fa parte di un \"trittico\", nel quale Dante incontra il suo trisavolo Cacciaguida, e parla a lungo con lui della decadenza di Firenze e della propria missione futura.\nTemi e contenuti.\nDomande di Dante a Cacciaguida - versi 1-27.\nDante-poeta riconosce di aver provato orgoglio nell'apprendere di discendere da stirpe nobile, pur essendo consapevole della transitoriet\u00e0 dei beni terreni, compresa la gloria della stirpe. Sottolinea poi di esser passato dal \"tu\" con cui si era rivolto inizialmente a Cacciaguida (XV, v.85-87) ad un pi\u00f9 rispettoso \"voi\". Racconta quindi di aver espresso all'avo la sua grande gioia e di avergli posto quattro domande: quali furono i suoi antenati; in che anno nacque; quanti erano i Fiorentini a quel tempo; quali erano allora le famiglie pi\u00f9 ragguardevoli.\nRisposte di Cacciaguida alle prime tre domande- vv. 28-48.\nCacciaguida risplende di gioia e risponde brevemente alle prime tre domande poste da Dante. Con una perifrasi astronomica indica il suo anno di nascita nel 1091; gli antenati risiedevano all'interno della pi\u00f9 antica cerchia di mura, il che \u00e8 segno di antichissima origine della stirpe (ma ne accenna soltanto, per non cadere in vanagloria); gli abitanti di Firenze allora erano un quinto rispetto al presente.\nDecadenza delle antiche famiglie fiorentine - vv. 49-154.\nA quel tempo, prosegue Cacciaguida, la cittadinanza era ancora \"pura\" (v.51) fino al pi\u00f9 umile artigiano, mentre ora si \u00e8 mescolata con gente proveniente dal contado (\"di Campi, di Certaldo e di Fegghine\"). Esprime con parole dure il disprezzo per i \"villani\" che pensano solo ad arricchire.\nSe la Curia papale non fosse stata ostile all'Impero, i nuovi fiorentini, invece di dedicarsi alla finanza e alla mercatura, si sarebbero limitati a umili mestieri nei paesi di cui erano originari. La \"confusion de le persone\" \u00e8 indicata come \"principio del mal de la cittade\". La distruzione di Luni e Orbisaglia e la decadenza di Chiusi e Sinigaglia sono indicate come prova della inevitabile fine di tutte le realt\u00e0 umane: come le citt\u00e0, anche le stirpi e le famiglie.\nHa inizio qui un lungo elenco di nomi delle famiglie illustri conosciute da Cacciaguida (vv.88-111), che ostentavano potenza ma erano gi\u00e0 avviate sulla strada del declino. La rievocazione continua con perifrasi e metafore che alludono ad altre famiglie ancora, emblemi di una citt\u00e0 che ora non esiste pi\u00f9, e culmina con il richiamo alle due casate (Amidei e Buondelmonti) dal cui conflitto deriv\u00f2 la scissione e la lotta fra Ghibellini e Guelfi. Ma Cacciaguida ha conosciuto Firenze prima di quei fatti sanguinosi, quando la bandiera cittadina era ancora intatta come segno di onore e giustizia.\nAnalisi.\nIl tema della corruzione di Firenze, che percorre tutto il poema a partire dal Canto VI dell\"'Inferno\", \u00e8 con evidenza uno dei motivi ispiratori di pi\u00f9 ampio respiro e si lega, in questo \"trittico di Cacciaguida\" alla funzione che Dante si assume come poeta-profeta di una societ\u00e0 pi\u00f9 giusta.\nIl canto XVI viene considerato \"canto di trapasso fra la Firenze antica e quella contemporanea (gi\u00e0 in controluce nel XV). Nel canto XVI lo sguardo di Cacciaguida (e naturalmente del poeta stesso) si volge a considerare la trasformazione di Firenze nel corso di due secoli, dal tempo di Cacciaguida a quello di Dante. Sono indicate le cause storiche: una, generale, \u00e8 il conflitto tra Chiesa e Impero (vv.58-60) dal quale discendono i mali pi\u00f9 gravi; un'altra, rappresentata come tipica di Firenze ma in realt\u00e0 diffusa in tante altre citt\u00e0, \u00e8 la \"confusion de le persone\", ovvero la contaminazione tra famiglie di antica origine, depositarie di un solido sistema di valori, e nuove famiglie, attirate in citt\u00e0 dalla brama di ricchezza e di potere. Sembrano riecheggiare i versi di Inferno, XVI, 73-75:\nTutto questo \u00e8 per\u00f2 visto nella prospettiva di un beato in Paradiso, che ben conosce la caducit\u00e0 di ogni cosa terrena, e sa accostare il destino delle famiglie decadute a quello di paesi e citt\u00e0 gi\u00e0 grandi e potenti ed ora scomparse o in via di scomparire. Cacciaguida osserva che tutte le cose terrene \"hanno lor morte\", ma gli uomini non se ne avvedono per la brevit\u00e0 della loro vita rispetto ai tempi della storia (vv.79-81). La vicenda di Firenze viene dunque vista come sottoposta al moto alterno della Fortuna, paragonata alla luna che copre e scopre le spiagge nelle maree.\nIl giudizio meditato del poeta si manifesta in apertura di canto con l'apostrofe contro la nobilt\u00e0 di sangue e approda all'immagine potente del tempo che \"va dintorno con le force\", pronto a tagliare e consumare di giorno in giorno ogni \"mantello\" di esteriorit\u00e0. Questa consapevolezza della caducit\u00e0 tempera il breve momento di orgoglio provato da Dante nello scoprire la propria origine nobile, e nello stesso tempo anticipa il grande tema della decadenza (intrecciato a quello della violenza e della guerra) sviluppato da cacciaguida nella parte pi\u00f9 estesa del canto."}
{"id": "52875", "revid": "1298061", "url": "https://it.wikipedia.org/wiki?curid=52875", "title": "Paradiso - Canto diciassettesimo", "text": "Il canto diciassettesimo del \"Paradiso\" di Dante Alighieri si svolge nel cielo di Marte, ove risiedono gli spiriti di coloro che combatterono e morirono per la fede; siamo alla sera del 13 aprile 1300, o secondo altri commentatori del 30 marzo 1300.\nTemi e contenuti.\nPerplessit\u00e0 di Dante - versi 1-30.\nTerminato il discorso di Cacciaguida nel canto precedente, in Dante sorgono nuovi dubbi che per\u00f2 non osa esprimere, sentendosi nell'animo come Fetonte, la cui tragica fine fu causata dal desiderio di avere conferma dell'essere figlio di Apollo. Ma su esortazione di Beatrice (che sa gi\u00e0 cosa egli voglia dire, come del resto Cacciaguida, ma vuole spingerlo a esprimere i suoi desideri), il poeta chiede infine spiegazioni sulle numerose e vaghe profezie che ha udito dire, attraversando con Virgilio l'Inferno e il Purgatorio.\nRisposta di Cacciaguida: profezia dell'esilio di Dante - vv. 31-99.\nIl suo avo gli risponde allora chiaramente, iniziando il discorso con una digressione sulla prescienza divina.\nTale riflessione \u00e8 importante perch\u00e9 in questi versi il poeta affronta una questione teologica molto dibattuta ai suoi tempi (e tuttora di difficile e controversa soluzione), che opponeva i tomisti \u2014 sostenitori della libert\u00e0 dell'uomo \u2014 agli agostiniani \u2014 che invece credevano in una forma di predestinazione \u2014: il problema, cio\u00e8, di conciliare la prescienza divina (cio\u00e8 la conoscenza, da parte di Dio, di tutti gli eventi anche futuri), e il libero arbitrio umano; se infatti Dio, nella sua onniscienza, conosce tutto ci\u00f2 che accadr\u00e0, come si pu\u00f2 pensare che l'uomo sia effettivamente libero nelle sue scelte e nelle sue azioni? Dante aveva gi\u00e0 in parte affrontato il problema nel canto XVI del \"Purgatorio\", dove Marco Lombardo aveva definito l'uomo un essere dotato di ragione, e quindi responsabile delle sue scelte. Qui egli risolve la questione con una metafora: un uomo che assista da terra alle manovre di una nave non rende necessario quel movimento, non lo condiziona. Questa si pu\u00f2 inoltre considerare un'ennesima prova dell'autorit\u00e0 cui Dante si appoggia, cio\u00e8 la dottrina di San Tommaso d'Aquino.\nInizia poi la profezia sul futuro del poeta, che prende le mosse da un'altra similitudine: come Ippolito dovette lasciare Atene, pur innocente, per colpa della matrigna Fedra, cos\u00ec egli sar\u00e0 esiliato da Firenze per colpa della Curia papale, ove ogni giorno Cristo viene mercanteggiato (si noti come Dante non accusi tanto i suoi avversari politici, quanto piuttosto i fiorentini presenti a Roma e in particolare l'allora papa Bonifacio VIII). In due terzine molto intense viene descritta l'angoscia di chi deve mangiare il pane altrui, di chi deve salire e scendere le scale di case estranee, e soprattutto della compagnia con cui si trover\u00e0 Dante all'inizio dell'esilio, quella dei Guelfi bianchi fuoriusciti, malvagia e divisa, da cui ben presto egli prender\u00e0 le distanze senza partecipare al loro tentativo non riuscito di rientrare a Firenze con la celebre battaglia di Lastra.\nNella sua sventura per\u00f2 avr\u00e0 modo di conoscere anche personaggi positivi: viene qui lodata la famiglia dei signori di Verona, in particolare Bartolomeo I della Scala (che Dante appella \"l gran Lombardo\", Pd. XVII, vv. 70-71) e soprattutto Cangrande della Scala, che al momento ha solo nove anni, ma le cui opere, influenzate da Marte (cio\u00e8 le opere militari), saranno degne di grande fama, ancor prima che Clemente V inganni Arrigo VII (che venne in Italia nel 1310-1313, accompagnato da grandi speranze di Dante). L'encomio di Cangrande \u2014 cui tra l'altro sar\u00e0 anche dedicato il \"Paradiso\" \u2014 \u00e8 cos\u00ec accentuato che alcuni critici hanno ipotizzato, senza per\u00f2 reale fondamento, che sia questo il personaggio prefigurato da Dante nel \"veltro\" del canto I dell\"Inferno\". Cacciaguida fa poi anche altre profezie, che il poeta per\u00f2 non riporta perch\u00e9 sarebbero ritenute troppo incredibili.\nLa missione di Dante - vv. 100-142.\nInizia qui anche un altro punto importantissimo della \"Divina Commedia\", che Dante introduce esprimendo nuovi dubbi rivolti al suo trisavolo: manifestando il suo timore di ripercussioni per la testimonianza che render\u00e0 col suo poema, da un lato, ma anche di perdere la fama presso i posteri se per prudenza tacer\u00e0, dall'altro. Con le parole di Cacciaguida, Dante ribadisce la natura provvidenziale e sacrale del suo viaggio; Cacciaguida lo esorta infatti a non tacere, ma a levare alto il suo \"grido\" (v. 133: e si noti il richiamo alla \"Bibbia\", in cui parimenti il Giovanni Battista \"grida nel deserto\"), che come il vento percuoter\u00e0 le cime pi\u00f9 alte, cio\u00e8 i personaggi pi\u00f9 in vista: solo chi avr\u00e0 la coscienza sporca, d'altronde, potr\u00e0 sentirsi colpito, mentre per gli altri l'opera, una volta \"digerita\", cio\u00e8 meditata e assimilata, costituir\u00e0 un \"vital nutrimento\".\nAnalisi.\nIl dubbio di Dante \u00e8 il metodo scelto dal poeta per mettere in evidenza in modo nettissimo il significato e la funzione che egli attribuiva alla propria opera in stretto collegamento con la sua vicenda personale di esule. Cacciaguida spiega le ragioni della condanna, illustra le esperienze dei primi tempi d'esilio, l'orgoglioso \"far parte per stesso\", fino all'accoglienza a volte generosa (Bartolomeo I della Scala) a volte umiliante:\u00abTu proverai s\u00ec come sa di salelo pane altrui, e come \u00e8 duro callelo scendere e 'l salir per l'altrui scale.\u00bbDa questo racconto, nella forma cara a Dante della \"profezia \"post eventum\"\" emerge la figura austera del poeta che, escluso da ogni possibilit\u00e0 di intervenire nel concreto delle vicende politiche ma rivestito di dignit\u00e0 \"super partes\" proprio per la sua condizione di esule, \u00e8 chiamato ad essere testimone di verit\u00e0. Il dubbio sull'opportunit\u00e0 di un messaggio poetico troppo severo e sgradito ai potenti induce Cacciaguida a consacrare l'opera del poeta come \"vital nodrimento\" per chi la legger\u00e0.Questo significato altamente morale della \"Commedia\" non si comprenderebbe se Dante non fosse certo che per l'umanit\u00e0 sviata \u00e8 possibile il ravvedimento. La profezia del cambiamento sar\u00e0 confermata da san Pietro nel canto XXVII (vv.142-148) e anche in quel contesto il compito di Dante sar\u00e0 severamente riaffermato (\"e non asconder quel ch'io non ascondo\" vv. 64-66). Ma lo stesso Cacciaguida pronuncia un solenne preambolo (vv.37-45) volto a consacrare le affermazioni successive sotto il sigillo della verit\u00e0 che procede da Dio."}
{"id": "52876", "revid": "132406", "url": "https://it.wikipedia.org/wiki?curid=52876", "title": "Paradiso - Canto diciottesimo", "text": "Il canto diciottesimo del \"Paradiso\" di Dante Alighieri si svolge nel cielo di Marte e nel cielo di Giove, ove risiedono rispettivamente gli spiriti combattenti e gli spiriti giusti; siamo alla sera del 13 aprile 1300 o, secondo altri commentatori, del 30 marzo 1300.\nTemi e contenuti.\nIl conforto di Beatrice - versi 1-21.\nDante rimedita dentro di s\u00e9 le parole di Cacciaguida, finch\u00e9 Beatrice lo conforta ricordandogli che essa \u00e8 sempre presso Dio, il quale pu\u00f2 alleviare il peso delle ingiustizie patite. Dante si rivolge allora a lei e resta abbagliato dal suo sguardo. Contemplando gli occhi di Beatrice egli \u00e8 distolto da ogni altro pensiero: ma essa lo esorta a volgere di nuovo lo sguardo a Cacciaguida.\nLe anime dei combattenti per la fede - vv. 22-51.\nAlle parole di Beatrice, Dante si volge a Cacciaguida e si accorge che egli desidera parlare ancora. Infatti, riprendendo il discorso interrotto dalla pausa meditativa, Cacciaguida invita Dante a guardare nei bracci della Croce: gli spiriti che nominer\u00e0 si muoveranno ruotando. Indica quindi Giosu\u00e8, Giuda Maccabeo, Carlo Magno, Orlando, Guglielmo conte d'Orange, Rinoardo, Goffredo di Buglione e Roberto il Guiscardo. Infine anche Cacciaguida si muove e si unisce, cantando, con gli altri spiriti.\nIl cielo di Giove - vv. 52-69.\nDante si volge a destra verso Beatrice per sapere da lei cosa deve fare e vede i suoi occhi pi\u00f9 intensamente luminosi. Si accorge perci\u00f2 di essere gi\u00e0 salito nel cielo successivo, anche perch\u00e9 il colore della stella \u00e8 cambiato: rosso in Marte, \u00e8 ora candido.\nL'Aquila - vv. 70-114.\nLe anime del cielo di Giove, cantando, si dispongono in figura di lettere. Si fermano e interrompono il canto quando ne hanno formata una: poi la scompongono per formare la lettera successiva. Dopo un'invocazione alla Musa affinch\u00e9 l'aiuti a ricordare con esattezza ci\u00f2 che ha visto, Dante afferma che gli spiriti mostrarono 35 lettere tra vocali e consonanti, e formarono la scritta: \"Diligite iustitiam qui iudicatis terram\". Fermatisi poi sulla figura dell'ultima lettera, una M gotica, altri spiriti scesero sul colmo di essa e, dopo aver formato la figura di un giglio, con spostamenti opportuni, presero definitivamente la figura di un'aquila.\nPreghiera e invettiva - vv. 115-136.\nDante comprende che proprio dal cielo di Giove scendono sulla terra gli influssi di giustizia. Prega, perci\u00f2, Dio e gli spiriti giusti di questo cielo di guardare alla terra e punire coloro che offuscano la luce della giustizia nel mondo e col cattivo esempio sviano gli uomini. Conclude con un'aspra apostrofe contro papa Giovanni XXII, che, cupido di ricchezze, dimentica l'esempio di S. Pietro e di S. Paolo, che sono morti per la Chiesa che egli ora manda in rovina.\nAnalisi.\nBench\u00e9 il personaggio di Cacciaguida sia ancora presente nella prima parte di questo canto, di fatto il trittico incentrato su di lui - e sulla relazione tra la vita di Dante, il suo viaggio oltremondano e il poema - si \u00e8 concluso con la fine del canto XVII. Si apre ora un nuovo trittico (canti XVIII, XIX, XX) dedicato al tema della giustizia.\nLa transizione \u00e8 segnata, ai vv. 52-69, dalla descrizione del passaggio al cielo di Giove, espresso con la similitudine del trascolorare di un volto di donna dal rosso del pudore al consueto candore. Un'altra similitudine rappresenta le anime del nuovo cielo, accostate agli uccelli che, dopo essersi nutriti e abbeverati, si alzano dalle acque di un fiume formando stormi di diversa forma. Questa immagine, in s\u00e9 semplice ed evidente, si sviluppa poi in sempre nuove figurazioni, accompagnando il lento rivelarsi del messaggio che le anime di questo \"disegno parlante\" esprimono. La frase\"Diligite iustitiam, qui iudicatis terram\" \u00e8 un'evidente esortazione ai potenti che reggono il mondo perch\u00e9 ispirino il proprio operato all'amore della giustizia. Essa \u00e8, come ben si rileva dal Convivio e soprattutto dalla Monarchia, il valore pi\u00f9 alto realizzabile sulla terra da un ordinamento che risponda alla volont\u00e0 divina e che permetta l'armonico e indipendente attuarsi degli scopi dell'Impero (la giustizia appunto) e della Chiesa (la salvezza). La grande M che precede l'ultima figurazione (l'Aquila) pu\u00f2 essere intesa come iniziale di \"Monarchia\", ovvero della parola che designa l'istituzione in cui nel mondo terreno si realizza la Giustizia (simboleggiata dall'Aquila).\nIl canto presenta dunque un raffinato insieme di elementi descrittivi carichi di significati simbolici, non sempre interpretati in modo univoco. \u00c8 peraltro ben chiaro l'impegno del poeta nell'impostare i canti dedicati al tema-chiave della giustizia, raccordando fin dall'inizio il significato divino attribuito ad essa (attestato dalla citazione scritturale) con le manifestazioni storiche di tale virt\u00f9, o meglio dell'assenza di essa, a partire proprio da coloro che ne dovrebbero essere i pi\u00f9 attenti custodi e garanti. Si spiega cos\u00ec il trapasso di toni riconoscibile al v. 118: dall'immagine della stella (Giove) splendente come gemma, al fumo che ne offusca i raggi, alla preghiera a Dio perch\u00e9 nuovamente punisca i \"mercanti nel tempio\", ovvero i pontefici simoniaci. Il cattivo esempio svia tutti gli uomini, che vedono come ora si faccia la guerra usando come armi il potere di concedere e negare i sacramenti. Segue l'invettiva contro papa Giovanni XXII, accusato di decretare scomuniche e poi cancellarle solo per ottener denaro. Con sarcasmo Dante attribuisce a questo papa una giustificazione: \"Sono tanto fedele a Giovanni Battista, eremita e martire, che non mi curo di Pietro (spregiativamente definito \"il pescatore\") e di Paolo (altrettanto spregiativamente indicato con la forma plebea \"Polo\")\". L'intenzione duramente polemica si comprende ancor meglio ricordando che l'immagine di Giovanni Battista, protettore di Firenze, era impressa sul fiorino: ecco il vero \"santo\" cui il papa dedica la sua fedelt\u00e0."}
{"id": "52877", "revid": "6923", "url": "https://it.wikipedia.org/wiki?curid=52877", "title": "Paradiso - Canto diciannovesimo", "text": "Il canto diciannovesimo del \"Paradiso\" di Dante Alighieri si svolge nel cielo di Giove, ove risiedono gli spiriti giusti; siamo nella notte tra il 13 e il 14 aprile 1300, o secondo altri commentatori tra il 30 e il 31 marzo 1300.\nTemi e contenuti.\nL'Aquila - versi 1-21.\nLe numerosissime anime che formano l'immagine dell'Aquila risplendono come piccoli rubini ed emettono parole, usando il singolare \"io\" e \"mio\" laddove, trattandosi di una molteplicit\u00e0, si sarebbe atteso \"noi\" e \"nostro\". \u00c8 dunque la voce dell'Aquila a dichiarare che \u00e8 stata innalzata alla gloria celeste in nome della sua giustizia e misericordia; sulla terra \u00e8 rimasto il ricordo delle sue azioni, che per\u00f2 non vengono imitate da un'umanit\u00e0 dissoluta.\nDubbio di Dante - vv. 22-33.\nDante chiede che venga data risposta ad un suo grave dubbio, che nel mondo lo ha a lungo tormentato senza esito. Sa bene che in paradiso si riflette senza veli la giustizia divina, quindi si prepara ad ascoltare con attenzione la risposta al suo problema, ben conosciuto dall'Aquila, senza che egli debba esprimerlo.\nLa giustizia di Dio - vv. 34-99.\nL'Aquila annuisce e muove contenta le ali, come un falco appena liberato dal cappuccio, poi comincia a parlare: Dio impresse la sua potenza creatrice in tutto l'universo in modo tale che il Verbo sovrabbond\u00f2 infinitamente le capacit\u00e0 del creato. Lucifero, l'angelo superbo che non volle attendere la grazia divina, fu dannato; da ci\u00f2 si comprende che tutti gli altri esseri, per natura inferiori a lui, sono insufficienti a contenere l'incommensurabile bene che \u00e8 Dio. \nDunque, continua l'Aquila, la mente dell'uomo, un semplice raggio della mente divina, pu\u00f2 comprenderla solo in minima parte. \u00c8 come lo sguardo che si spinge nel mare: bench\u00e9 a riva riesca a vedere il fondo, in alto mare non riesce a vederlo per la profondit\u00e0 dell'acqua. La verit\u00e0 per l'uomo pu\u00f2 derivare soltanto dalla immutabile luce di Dio; altrimenti ci sono errore ed oscurit\u00e0. Ecco dunque la risposta al dubbio di Dante, che si domandava se sia giusto condannare chi muore senza peccati ma non \u00e8 stato battezzato perch\u00e9 \u00e8 nato in un luogo dove non \u00e8 arrivato il messaggio cristiano. Dante, afferma l'Aquila, non deve pretendere di montare in cattedra per giudicare con la sua vista corta di uomo ci\u00f2 che lo supera infinitamente (ovvero la giustizia di Dio). \u00c8 giusto solo quello che si conforma alla volont\u00e0 di Dio, che \u00e8 in se stessa buona e non si allontana mai dal sommo bene.\nConclusa la sua risposta, l'Aquila mostra la sua soddisfazione girando su se stessa, come la cicogna che vola sul nido vedendo i suoi piccoli ormai ben nutriti (al pari di Dante), e cantando.\nDottrina della salvezza - vv. 100-114.\nL'Aquila riprende a parlare spiegando che non \u00e8 mai salito in paradiso chi non ha avuto fede in Cristo prima che venisse nel mondo o dopo la sua venuta. Tuttavia, molti che gridano \"Cristo, Cristo!\" al momento del giudizio saranno meno vicini a lui di qualcuno che non l'ha potuto conoscere, come un pagano (\"l'Etiope\", v. 109 o \"li Perse\", v. 112).\nI cattivi principi cristiani - vv. 115-148.\nCon rapido passaggio dalla dottrina al giudizio sul presente, l'Aquila afferma che nel \"libro\" dove son scritti i peccati al momento del giudizio si vedranno le colpe dei principi cristiani: dalla guerra mossa al regno di Boemia dall'imperatore Alberto I d'Asburgo, alla falsificazione della moneta operata da Filippo il Bello; dalla folle ambizione che muove il re di Scozia e quello d'Inghilterra alla molle lussuria dei re di Spagna e di Boemia. Continua deplorando le colpe di Carlo II d'Angi\u00f2, di Federico II d'Aragona, nonch\u00e9 del fratello e dello zio. Sar\u00e0 conosciuta la malvagit\u00e0 dei re di Portogallo, di Norvegia, e della Rascia.\nIl canto si conclude con un'apostrofe nella quale si dichiarano felici quei popoli che riusciranno a liberarsi del giogo che li opprime.\nSintesi.\nIn questo canto, Dante imposta la discussione rispetto a un problema che aveva a lungo impegnato la sua riflessione teologica, ovvero come e perch\u00e9 l'uomo virtuoso che senza sua colpa non ha potuto conoscere il Vangelo sia condannato da Dio. L'argomento del profondo dubbio teologico viene in questo canto dapprima sottinteso, in quanto gi\u00e0 noto all'Aquila (vv. 25-33), poi - dopo un'ampia esposizione dell'incommensurabile distanza fra mente umana e mente divina - manifestato dall'Aquila stessa (vv. 70-78); infine approda all'assioma del conformarsi di ogni vera giustizia alla volont\u00e0 di Dio. Il tema verr\u00e0 ripreso e approfondito nel canto successivo.\nDopo questa estesa trattazione teologica, articolata in forma di dialogo tra Dante e l'Aquila e punteggiata di figure retoriche, il v. 106, con l'esplicito richiamo ad un passo evangelico, riprende il tema ricorrente della polemica contro i pr\u00ecncipi del tempo. Sono enumerati i loro diversi e gravi misfatti, ancor pi\u00f9 esecrabili in quanto compiuti da chi si professa cristiano; essi hanno dolorosamente colpito i popoli dell'Europa, negando proprio quella giustizia che in paradiso viene esaltata e simboleggiata dall'Aquila.\nLa polemica viene esposta nella forma della profezia apocalittica sul Giudizio Universale, sottolineata da una triplice anafora: \"L\u00ec si vedr\u00e0...\" (vv. 115, 118, 121); \"Vedrassi...\" (vv. 124, 127, 130); \"e...\"(vv. 133, 136, 139). Il tutto costituisce un acrostico: LVE, che si legge normalmente LUE, ovvero peste, come sintesi del giudizio sui sovrani malvagi e corrotti. Di fronte a questo elaborato esempio del gusto medioevale per l'artificio retorico, stanno figure d'altro genere, come la similitudine della cicogna (vv. 91-96) e quella del falco (vv.34-36), che rimandano al mondo dell'esperienza sensibile, e le ripetute metafore del \"digiuno\" (vv. 25 e sgg., 33) e del \"vedere\" (52, 59, 64 e sgg., 81) entrambe riferibili al tema del desiderio di sapere che non pu\u00f2 essere soddisfatto dalla sola ragione umana."}
{"id": "52878", "revid": "98464", "url": "https://it.wikipedia.org/wiki?curid=52878", "title": "Paradiso - Canto ventesimo", "text": "Il canto ventesimo del \"Paradiso\" di Dante Alighieri si svolge nel cielo di Giove, ove risiedono gli spiriti dei principi giusti; siamo nel pomeriggio del 14 aprile 1300, o secondo altri commentatori del 31 marzo 1300.\nSintesi.\nCome il sole che al tramonto lascia il cielo buio, ma poi illumina di nuovo la notte riflettendo la propria luce nelle stelle, cos\u00ec l'Aquila, terminato il discorso del canto precedente, riprende il canto attraverso le innumerevoli luci delle anime dei giusti nel cielo di Giove, canti cos\u00ec dolci che Dante non pu\u00f2 ricordarli, ma nei quali arde l'amore di Dio.\nDopodich\u00e9 l'Aquila riprende a parlare, attirando l'attenzione dell'autore sul proprio occhio, formato da sei anime che vengono quindi presentate. La pupilla \u00e8 formata da Davide, re d'Israele e \u00abcantor dello Spirito Santo\u00bb (salmista), che trasfer\u00ec l'Arca dell'Alleanza a Gerusalemme. Dei cinque poi che formano le ciglia dell'Aquila, il pi\u00f9 vicino al becco \u00e8 l'imperatore Traiano, che fece giustizia a una vedova cui era stato ucciso il figlio (come narrato in un \"exemplum\" di umilt\u00e0 nel canto X del \"Purgatorio\"), e che ora sa quanto costi non seguire il Cristo, avendo sperimentato ambedue le vite ultraterrene (il Limbo nell'Inferno e il Paradiso \u2014 vedi pi\u00f9 avanti); segue Ezechia, re di Giuda, che ottenne da Dio di differire la morte di quindici anni per fare penitenza dei suoi peccati; poi vi \u00e8 l'imperatore Costantino, che fu causa involontaria della rovina del mondo, pur mosso da ottime intenzioni, avendo consegnato Roma al papa Silvestro I e trasferito la capitale dell'Impero a Costantinopoli; segue Guglielmo II di Sicilia, rimpianto da quelle terre che soffrono per i loro re attuali (la Puglia sotto Carlo II d'Angi\u00f2 e la Sicilia sotto Federico II d'Aragona); e infine Rifeo, troiano che compare nell'\"Eneide\", II, come \u00ab\"iustissimus unus\"\u00bb, \"il pi\u00f9 giusto di tutti\".\nQuesti sei personaggi sono presentati con notevole cura: a ciascuno infatti sono dedicate due terzine, la prima di presentazione e la seconda, introdotta dall'anafora \u00abora conosce ...\u00bb, che suggerisce un giudizio morale. Questi sei personaggi, tratti da diverse fonti con gran libert\u00e0, rappresentano l'interezza dell'esperienza umana, e, in quello che rappresentano, i vari aspetti della giustizia terrena; infatti:\nDopo l'enumerazione dei giusti, in Dante sorgono dei dubbi che, bench\u00e9 sappia siano chiaramente visibili ai beati, egli si affretta ad esprimere, facendo illuminarsi di gioia l'Aquila per il piacere di rispondergli. Egli chiede come sia possibile che si trovino nel Paradiso le due anime di Rifeo e Traiano, che furono pagane. L'Aquila allora risponde che essi non morirono, come egli crede, pagani, ma cristiani, avendo creduto l'uno in Cristo venturo e l'altro in Cristo venuto. Poi dedica quattro terzine a ciascuno di essi:\nL'Aquila passa quindi all'esaltazione della predestinazione, inconoscibile per gli uomini, in base alla quale ammonisce i mortali a non giudicare affrettatamente, dal momento che neanche i beati sanno ancora chi siano tutti gli eletti. Mentre cos\u00ec parla l'Aquila, le due anime di Traiano e di Rifeo accompagnano le sue parole con lo scintillare delle loro \u00abluci benedette\u00bb.\nAnalisi del canto.\nNella seconda parte del canto viene affrontata una scottante questione teologica, quella della predestinazione: l'Aquila inizia la sua spiegazione con l'enunciare un concetto generale, e cio\u00e8 che un amore intenso e una viva speranza possono fare violenza sul Regno dei Cieli e vincerlo, ma non come un uomo di solito ne sconfigge un altro, ma perch\u00e9 \u00e8 lui a voler essere vinto, e cos\u00ec in ultima analisi risulta il vero vincitore nella sua benevolenza:\nTale concetto si basa sui Vangeli di Matteo e Luca, e sull'autorit\u00e0 dei grandi Padri: san Paolo infatti aveva affermato che Dio desiderava la salvezza per tutti gli uomini, se questi pure la volevano e facevano in modo di avvicinarsi a Lui; mentre san Tommaso cita molti pagani cui Cristo fu rivelato. Altri esempi come quelli citati in questo canto si ritrovano nella \"Divina Commedia\", e ci\u00f2 conferma l'ammonimento agli uomini a non giudicare secondo una logica umana: nella sua giustizia imperscrutabile e infinita misericordia, infatti, Dio ha permesso che fosse salvato Catone, custode del Purgatorio bench\u00e9 suicida, e Manfredi, scomunicato dal papa e che invece troviamo nell'Antipurgatorio, pronto a iniziare il proprio cammino di espiazione: entrambi questi personaggi, nel giorno del Giudizio, vedranno la salvezza.\nNella salvezza di Rifeo, poi, personaggio assolutamente marginale nell'\"Eneide\" e qui recuperato da Dante quale oscuro eroe, simbolo esemplare dei modi misteriosi e imprevedibili con cui opera la Grazia nella scelta dei suoi eletti, possiamo leggere anche una posizione letteraria dell'autore, che esprime la possibilit\u00e0 di riscattare il valore morale della classicit\u00e0, esperienza umana e letteraria fondamentale per Dante, che non a caso assume come guida \u2014 morale e letteraria \u2014 il suo maggior rappresentante Virgilio."}
{"id": "52879", "revid": "31789", "url": "https://it.wikipedia.org/wiki?curid=52879", "title": "Paradiso - Canto ventunesimo", "text": "Il canto ventunesimo del \"Paradiso\" di Dante Alighieri si svolge nel cielo di Saturno, ove risiedono gli spiriti contemplativi; siamo nel pomeriggio del 14 aprile 1300, o secondo altri commentatori del 31 marzo 1300.\nTemi e contenuti.\nIl cielo di Saturno - versi 1-24.\nTerminato il discorso dell'aquila formata dalle anime dei giusti (Paradiso - Canto ventesimo), Dante torna a volgere gli occhi verso Beatrice, la quale non pu\u00f2 ora sorridere perch\u00e9 Dante non riuscirebbe a sopportare la luce che causerebbe il suo riso, fattasi maggiore poich\u00e9 i due sono arrivati nel cielo di Saturno.\nBeatrice lo avverte di stare attento a ci\u00f2 che sta per apparirgli ora.\nLa scala d'oro - vv. 25-42.\nIl poeta vede apparire una scala dorata che si innalza oltre il limite a cui pu\u00f2 giungere la sua vista.\nLe anime contemplanti salgono e scendono, alcune salendo scompaiono. \nSan Pier Damiani - vv. 43-72.\nUna di queste anime si ferma davanti al Poeta, rivolgendogli la parola ed esortandolo a esprimere ci\u00f2 che sta pensando. Mentre parla, lo spirito si fa pi\u00f9 fulgido per la carit\u00e0 dimostrata.\nBeatrice concede a Dante di saziare la sua curiosit\u00e0, perci\u00f2 egli chiede umilmente il motivo per il quale quell'anima si sia allontanata dalle altre per avvicinarsi a lui e come mai in questo cielo non si oda alcun canto.\nLo spirito risponde prima alla seconda domanda. Le anime di Saturno tacciono per lo stesso motivo per cui Beatrice non ha sorriso, ovvero perch\u00e9 la vista e l'udito di Dante non riuscirebbero, in quanto mortali, a sopportare il canto dei beati.\nQuanto alla prima domanda, spiega che non si \u00e8 fermato perch\u00e9 pi\u00f9 premuroso degli altri spiriti, in quanto tutte le anime hanno pari o maggiore amore di lui (lo si capisce da quanto sia abbagliante la loro luce). La profonda carit\u00e0 al servizio della Provvidenza impone alle anime di adempiere i propri doveri.\nDubbio di Dante e risposta dell'anima sulla predestinazione - vv. 73-102.\nDante chiede come mai proprio quell'anima sia stata predestinata ad accoglierlo; l'anima risponde che nessuno, nemmeno Maria e nemmeno il pi\u00f9 sublime degli angeli Serafini pu\u00f2 rispondere a questa domanda. Invita dunque Dante a riferire, una volta tornato nel mondo terreno, il messaggio di umilt\u00e0 rispetto a conoscenze che trascendono ogni mente creata.\nPier Damiani: la sua vita e lo sdegno contro la chiesa contemporanea - vv. 103-126.\nAlla domanda di Dante sull'identit\u00e0 di chi gli sta parlando, lo spirito risponde che visse a lungo da monaco contemplativo, in modo semplice e modesto, col nome di Pier Damiani nel monastero camaldolese di Fonte Avellana, e che si diede a vita di penitenza col nome di Pietro Peccatore in una \"casa di Nostra Donna\" (vv. 122-123) situata sul litorale adriatico, da alcuni identificata con la chiesa di Basilica di Santa Maria in Porto di Ravenna, da altri con quella di Santa Maria di Portonovo, nei dintorni di Ancona.\nPoco tempo prima della morte ricevette la nomina a cardinale, simboleggiata dal cappello cardinalizio che ora passa \"di male in peggio\" (v. 126).\nInvettiva contro i prelati - vv. 127-142.\nL'anima lancia infine una vibrante invettiva contro la corruzione della Chiesa e la vita opulenta e molle dei moderni pastori, contrapponendola a quella santa e povera di Pietro e Paolo. Alle sue parole tutti i beati del settimo cielo rispondono manifestando il loro plauso con un altissimo grido.\nAnalisi.\nL'ingresso di Dante e Beatrice nel cielo di Saturno \u00e8 segnato da un mutamento nelle sensazioni che il pellegrino riceve: non vede pi\u00f9 lo sfolgorante riso di Beatrice, n\u00e9 ode inni cantati dalle anime. In questo modo si sottolinea la limitatezza della mente di Dante e di tutti gli uomini, che trova pi\u00f9 avanti, nei vv.83-102, una solenne dichiarazione nelle parole di Pietro Damiano.\nIl legame tra il mondo terreno, limitato e imperfetto, e il mondo celeste, cui le anime si possono innalzare tramite l'ascesi e la contemplazione, \u00e8 simboleggiato dalla luminosissima scala (come d'oro su cui batte il sole) lungo la quale si muovono costantemente le anime. L'immagine della scala era frequentemente usata con tale valore simbolico nella tradizione mistica, in particolare nella Regola benedettina; anche Pier Damiani la usa in un suo scritto. Essa rimanda a quella sognata da Giacobbe, come Dante stesso ricorda (con le parole di San Benedetto) nel canto successivo ai vv.70-72.\nLa vita di Pier Damiani \u00e8 caratterizzata appunto dai valori dell'umilt\u00e0, dell'ascesi (accennata dal nutrirsi di cibi conditi col solo olio, vv.115 e dal sopportare senza lagnarsi le asperit\u00e0 del clima) e della contemplazione. Questo fa di lui un testimone severo della corruzione degli ordini monastici e pi\u00f9 in generale del clero, tema, come \u00e8 noto, ricorrente nel Paradiso.\nLa nobilt\u00e0 delle immagini e l'altezza dei temi non sono di ostacolo alla variet\u00e0 dei registri espressivi. Il richiamo dotto all'et\u00e0 dell'oro (vv.25-27) e la solenne affermazione dell'\"abisso\" (v.91-102) della mente divina coesistono con l'accento realistico della similitudine delle \"pole\" o cornacchie e con il sarcasmo della rappresentazione dei prelati grassi, vestiti tanto sontuosamente che quando vanno a cavallo il mantello copre non una ma due bestie (vv.129-135).\nNella rievocazione dei passaggi essenziali della vita del santo, Dante fa un'affermazione che ad alcuni \u00e8 sembrata un'imprecisione: la nomina a cardinale non avvenne poco prima della morte (\"poca vita mortal m'era rimasa\", v.124), ma quindici anni prima; dopo nove anni Pier Damiani ottenne per\u00f2 di tornare al monastero. \nSecondo alcuni commentatori, inoltre, Dante confonde Pier Damiani con Pietro Peccatore (v.122), altro nome di Pietro degli Onesti, quasi contemporaneo del primo. Volendo seguire questa ipotesi \u00e8 necessario scrivere nel seguente modo la terzina dantesca: nel primo verso la parola \"fu\" dovrebbe essere scritta con l'apostrofo (a significare \"fui\", prima persona singolare, con soggetto Pier Damiani) e, nel secondo verso, senza apostrofo (\"fu\", terza persona singolare, con soggetto Piero degli Onesti). La terzina diverrebbe quindi: \"In quel loco \"fu\"' io Pier Damiano / e Pietro peccator \"fu\" nella casa...\", cio\u00e8: \"Io, Pier Damiano, dimorai nel monastero di Fonte Avellana, mentre Piero degli Onesti dimor\u00f2 in quello di Santa Maria di Porto\".\nSecondo altri commentatori, invece, Dante non commette alcuna imprecisione e il \"fu'\" pu\u00f2 essere lasciato invariato; in questo caso il significato sarebbe: \"in quel loco dimorai io, Pier Damiano, e, con il nome di Pietro Peccatore, dimorai nella casa di Nostra Donna in sul lito adriano\". Secondo questi commentatori, quindi, il \"Pietro peccator\" \u00e8 proprio Pier Damiani, e non Pietro degli Onesti, e questo per tre motivi: anzitutto perch\u00e9 la citazione del secondo Piero non \u00e8 attinente al discorso che San Pier Damiani sta facendo a Dante, in secondo luogo perch\u00e9 San Pier Damiani usava firmarsi come \"Petrus peccator\", secondo una consuetudine diffusa nell'ambiente monastico, e infine perch\u00e9 questa \u00e8 l'interpretazione pi\u00f9 piana, non rendendo necessario ipotizzare due modi diversi di scrivere \"fu\".\nAltra incertezza di interpretazione \u00e8 l'identificazione della \"casa di Nostra Donna in sul lito adriano\"; secondo alcuni con questa espressione Dante allude a Santa Maria di Portonovo, presso Ancona, secondo altri (e tra questi i primi commentatori dell'opera dantesca) a Santa Maria in Porto di Ravenna.\nGli argomenti a sostegno della prima ipotesi sono i seguenti. \nGli argomenti a sostegno della seconda ipotesi sono invece i seguenti. "}
{"id": "52880", "revid": "6923", "url": "https://it.wikipedia.org/wiki?curid=52880", "title": "Paradiso - Canto ventiduesimo", "text": "Il canto ventiduesimo del \"Paradiso\" di Dante Alighieri si svolge nel cielo di Saturno e nel cielo delle Stelle fisse, ove risiedono rispettivamente gli spiriti contemplativi e gli spiriti trionfanti; siamo nel pomeriggio del 14 aprile 1300, o secondo altri commentatori del 31 marzo 1300.\nTemi e contenuti.\nIl grido delle anime - versi 1-24.\nCome Dante ha narrato nel canto precedente, i beati accompagnano con un grido l'invettiva di Pier Damiani contro la Chiesa; Dante prova timore e si rivolge per conforto a Beatrice, che gli ricorda che in Paradiso non pu\u00f2 esserci nulla che non provenga dal bene. Se avesse inteso le parole, Dante avrebbe capito che in esse era contenuta la profezia della giusta punizione che cadr\u00e0, prima che egli muoia, sulla Chiesa peccatrice. \nSan Benedetto - vv. 25-72.\nInvitato da Beatrice a vedere \"assai illustri spiriti\", Dante vede numerosissime anime, come sfere di luce che si illuminano a vicenda. Rispondendo alla sua tacita richiesta, la pi\u00f9 grande e splendente si avvicina, affermando che Dante, se vedesse quanto amore arde nelle anime, avrebbe senza esitazione manifestato il suo pensiero; tuttavia lo spirito risponder\u00e0 senza che la domanda sia stata espressa. Il monte sopra Cassino fu in passato abitato da pagani; chi parla \u00e8 colui che per primo vi port\u00f2 il nome e l'insegnamento di Cristo, e per grazia di Dio riusc\u00ec a convertire gli abitanti delle zone circostanti. Tutte le anime intorno furono \"contemplanti uomini\" accesi d'amore verso Dio. Tra loro vi sono Maccario, Romoaldo e i confratelli benedettini.\nDante manifesta gratitudine e rivolge all'anima la richiesta di poterla vedere senza la luce che tutta la nasconde. Questa richiesta, risponde l'anima, sar\u00e0 appagata nell'Empireo, ove ogni desiderio trova perfetto compimento. Fin lass\u00f9 sale la scala che Dante vede in questo cielo, come la vide il patriarca Giacobbe. \nDecadenza dell'ordine benedettino - vv. 73-96.\nMa nel presente nessuno sale quella scala, ovvero nessuno si dedica alla contemplazione, e la regola benedettina \u00e8 rimasta solo per consumare la carta. Le abbazie sono divenute \"spelonche\" di ladri, e le \"cocolle\", ossia le vesti dei monaci sono come sacchi pieni di farina andata a male. Non c'\u00e8 usura grave che offenda la volont\u00e0 di Dio quanto la cupidigia dei monaci, dato che i beni custoditi dalla Chiesa sono propriet\u00e0 dei poveri, non dei parenti dei monaci (o peggio). La natura debole degli uomini fa s\u00ec che a buoni inizi non segua l'adeguata maturazione. Benedetto ricorda che San Pietro cominci\u00f2 l'apostolato senza oro n\u00e9 argento, lui stesso con preghiere e digiuni, Francesco con l'umilt\u00e0; ma confrontando gli inizi con la situazione attuale, Dante potr\u00e0 vedere che si \u00e8 passati dal bianco al nero. Il castigo divino per questa degenerazione sar\u00e0 tuttavia meno strabiliante degli interventi che volsero a ritroso il corso del Giordano (per far passare Giosu\u00e8) o aprirono le acque del Mar Rosso dinanzi a Mos\u00e8 e agli Ebrei in fuga dall'Egitto.\nSalita al cielo delle stelle fisse - vv. 97-111.\nL'anima di San Benedetto si riunisce al suo gruppo, che poi come un veloce turbine sale roteando verso l'alto. Il cenno di Beatrice sospinge Dante su per la scala con moto soprannaturale. Dante-poeta si rivolge al lettore esprimendo insieme l'augurio a se stesso di poter ritornare dopo la morte al Paradiso e l'affermazione di aver visto in un lampo il segno dei Gemelli e di esservi entrato.\nInvocazione ai Gemelli - vv. 112-123.\nIl poeta si rivolge quindi alle \"gloriose stelle\", ricche di influssi benefici, a cui fa risalire tutto il suo ingegno, ricordando che egli nacque quando il Sole era in tale costellazione, e che ebbe la grazia di entrare nel cielo delle stelle fisse proprio in tale segno. Ora, mentre si accinge a descrivere la zona pi\u00f9 alta del Paradiso, invoca la protezione dei Gemelli perch\u00e9 lo sostengano nel \"passo forte\".\nLo sguardo di Dante sull'universo - vv.124-154.\nBeatrice invita Dante a guardare in gi\u00f9 per vedere quanta parte dell'universo ha attraversato, per rivolgersi poi col cuore esultante verso la schiera di anime di questo cielo.\nDante percorre con lo sguardo le sette sfere celesti, fino a vedere la Terra, di aspetto tanto meschino da far sorridere e da far giudicare veramente saggio chi disprezza le cose terrene. Vede poi la Luna, illuminata uniformemente, senza le macchie (la cui natura era stata spiegata da Beatrice nel secondo canto; quindi il Sole, Mercurio, Venere nelle loro orbite circolari, poi vede Giove, in mezzo tra Marte e Saturno, e ne comprende i moti retrogradi. Infine, mentre egli insieme alla costellazione dei Gemelli ruota intorno ad essa, gli appare completamente la Terra, la piccola zona (\"aiuola\") per la quale tante avide crudelt\u00e0 si scatenano. Infine Dante rivolge lo sguardo nuovamente a Beatrice.\nAnalisi.\nIl canto si apre in piena continuit\u00e0 col canto precedente e propone la spiegazione del grido udito con turbamento da Dante (XXI, 139-142) Alla spiegazione si accompagna la profezia, piuttosto vaga, di un'imminente \"vendetta\" ovvero di una punizione che riporti la Chiesa alla retta via.\nSi appressa quindi un'anima, che, come altre volte \u00e8 accaduto, ha compreso che Dante desidera sapere chi sia, dato il maggior splendore di essa rispetto alle altre. Non pronuncia il suo nome, ma i tratti della breve autobiografia rendono ben riconoscibile la figura di Benedetto da Norcia, padre del monachesimo in Occidente. Dante utilizza come fonte la biografia di San Benedetto scritta da Gregorio Magno, e la orienta rapidamente verso la polemica, gi\u00e0 risuonata per esempio nelle voci di San Tommaso e San Bonaventura, contro la decadenza degli ordini religiosi: anche i benedettini sono ormai attratti solo dai beni materiali, dice il fondatore della Regola, che esprime dure parole di condanna nel descrivere - in un registro volutamente basso - il comportamento attuale dei suoi monaci. Egli richiama l'esempio di povert\u00e0 dato da san Pietro, da lui stesso e da San Francesco: esempio ora ignorato completamente dagli uomini di chiesa; questa situazione richiede un intervento divino che sembrer\u00e0 certo meno sorprendente di quelli famosi narrati nella Bibbia.\nDopo l'ampio discorso di San Benedetto, riprende la narrazione con la salita di Dante, velocissima e prodigiosa, al cielo delle stelle fisse. Qui Dante-poeta interviene con una apostrofe al lettore, accompagnata, in funzione asseverativa, dall'auspicio per s\u00e9 di potere ritornare in Paradiso dopo la morte. Il poeta quindi si rivolge alla costellazione dei Gemelli, sotto la quale egli nacque, ed al cui influsso attribuisce, secondo la scienza medievale, il dono del suo ingegno, perch\u00e9 lo aiuti nell'ultima e pi\u00f9 ardua parte della sua opera poetica.\nSollecitato quindi da Beatrice, Dante-pellegrino rivolge lo sguardo all'ingi\u00f9, ripercorrendo i sette cieli che ha attraversato (enumerati con perifrasi mitologiche), fino a vedere, al loro centro, la Terra: piccolo spazio (\"aiuola\" dal latino \"areola\" ovvero piccola aia) oggetto di tanto grande ferocia degli uomini. Da questa veloce ma completa ed amara contemplazione della Terra, Dante ritorna agli \"occhi belli\" di Beatrice."}
{"id": "52885", "revid": "47767", "url": "https://it.wikipedia.org/wiki?curid=52885", "title": "Mamiliano", "text": "Origine e diffusione.\nContinua il latino \"Mamilianus\", un patronimico basato sul nome Mamilio, avente quindi il significato di \"relativo a Mamilio\", \"spettante a Mamilio\".\nOnomastico.\nL'onomastico pu\u00f2 essere festeggiato in memoria di due diversi santi con questo nome: "}
{"id": "52886", "revid": "47767", "url": "https://it.wikipedia.org/wiki?curid=52886", "title": "Mamilio", "text": "Origine e diffusione.\nContinua l'antico nome latino \"Mamilius\", etimologicamente connesso al termine \"mamilla\" (\"mammella\")&gt;; altre fonti lo riconducono invece ai termini celtici \"mam\" (\"forza\") e \"hil\" (\"seme\"), quindi \"seme di forti\". \nEra portato da una \"gens\" romana, la \"gens Mamilia\", che vantava una discendenza da Mamilia, figlia di Telegono (considerato il fondatore di Tusculum, di cui la \"gens\" era originaria). Da Mamilio \u00e8 derivato, come patronimico, il nome Mamiliano.\nOnomastico.\nL'onomastico si festeggia l'8 marzo in memoria di san Mamillo, martire con altri compagni in Nord Africa."}
{"id": "52887", "revid": "633110", "url": "https://it.wikipedia.org/wiki?curid=52887", "title": "Perseo (disambigua)", "text": ""}
{"id": "52891", "revid": "767487", "url": "https://it.wikipedia.org/wiki?curid=52891", "title": "Timbuct\u00f9 (film)", "text": "Timbuct\u00f9 (\"Legend of the Lost\") \u00e8 un film del 1957 diretto da Henry Hathaway, con John Wayne, Sophia Loren e Rossano Brazzi.\nTrama.\nSulle tracce di una citt\u00e0 perduta nel deserto, tre avventurieri si trovano ad affrontare il Sahara alla ricerca di un tesoro."}
{"id": "52896", "revid": "122902208", "url": "https://it.wikipedia.org/wiki?curid=52896", "title": "Lancio del martello", "text": "Il lancio del martello \u00e8 una specialit\u00e0 sia maschile che femminile dell'atletica leggera in cui l'atleta cerca di scagliare il pi\u00f9 lontano possibile una sfera metallica legata con un cavo d'acciaio ad un'impugnatura (il \"martello\").\nRegole.\nLe regole sono simili a quelle delle altre prove di lancio: i concorrenti hanno a disposizione un certo numero di lanci, vengono valutati in base al loro miglior lancio valido, e vince chi ha effettuato il lancio valido pi\u00f9 lungo.\nL'attrezzo, per essere accettato in gara e per l'omologazione di un record, deve essere conforme alle specifiche della World Athletics. Esso \u00e8 formato di tre parti: una testa metallica (di forma perfettamente sferica), un cavo costituito da un filo d'acciaio ed una impugnatura. Per gli uomini, il peso complessivo del martello deve essere compreso tra 7,260\u00a0kg e 7,285\u00a0kg, il diametro della testa tra 11\u00a0cm e 13\u00a0cm, e la distanza tra la testa e l'impugnatura tra 117,5\u00a0cm e 121,5\u00a0cm. Per le donne, il peso complessivo del martello deve essere compreso tra 4\u00a0kg e 4,025\u00a0kg, il diametro della testa tra 9,5\u00a0cm e 11\u00a0cm, e la distanza tra la testa e l'impugnatura tra 116\u00a0cm e 119,5\u00a0cm.\nLa pedana, entro la quale l'atleta esegue la prova, \u00e8 circolare, con un diametro interno di 2,135\u00a0m, ed \u00e8 dotata di una robusta gabbia, a forma di U, che la circonda onde assicurare l'incolumit\u00e0 degli spettatori, degli ufficiali di gara e degli altri concorrenti. Il settore di lancio \u00e8 di 40\u00b0 con il vertice coincidente con il centro della pedana.\nL'atleta esegue 3 o 4 rotazioni prima del rilascio, facendo ruotare il martello al di sopra della propria testa. Il lancio \u00e8 valido se l'attrezzo cade completamente entro i margini interni delle linee bianche delimitanti il settore di caduta. Inoltre l'atleta deve uscire dalla met\u00e0 posteriore della pedana una volta atterrato l'attrezzo.\nStoria.\nL'attuale specialit\u00e0 sportiva \u00e8 la versione moderna delle antiche competizioni in cui l'attrezzo scagliato era un vero e proprio martello, di quelli usati dai fabbri o dai carpentieri. Una gara simile viene praticata ancora oggi negli \"Highland Games\", i tradizionali giochi scozzesi.\nLa disciplina moderna prevede una preparazione agonistica molto pesante, incentrata sull'allenamento della forza massima e di quella esplosiva e sulla coordinazione motoria, i martellisti di alto livello sono noti per la loro forza, molti martellisti sono diventati campioni nazionali di sollevamento pesi con una tecnica di sollevamento molto rozza, battendo comunque i sollevatori di professione, in altre sfide su scatti di 30\u00a0m i velocisti olimpici hanno grosse difficolt\u00e0 e a volte non riescono nemmeno a battere i lanciatori. Per formare un martellista finito servono una decina di anni.\nIl lancio del martello \u00e8 presente ai Giochi olimpici sin dal 1900, come specialit\u00e0 unicamente maschile. Le competizioni femminili sono state ufficialmente riconosciute dalla World Athletics solo nel 1995. Il lancio del martello femminile \u00e8 stato introdotto ai Mondiali di atletica leggera nel 1999 e ai Giochi olimpici nel 2000 a Sydney.\nTecnica.\nL'attuale tecnica di lancio prevede un numero variabile di rotazioni, in senso antiorario per gli atleti destrorsi ed orario per i mancini. Gli atleti destrorsi appoggiano l'impugnatura dell'attrezzo (detta maniglia) sui polpastrelli della mano sinistra e vi appoggia sopra la mano destra come per formare un triangolo. Frequentemente viene indossato sulla mano sinistra un guanto, come previsto dal regolamento le falangi devono essere divise ed ispezionabili. L'atleta porge le spalle al settore di lancio e si posiziona con i piedi leggermente divaricati all'estremo opposto della pedana. Alcune pendolazioni possono precedere i preliminari, delle rotazioni del martello sopra la testa dell'atleta, solitamente 2 o 3. L'ultimo preliminare coincide con la partenza del primo giro nel quale l'atleta spinge con il piede destro che ruota a terra, come per spegnere una sigaretta; contemporaneamente il piede sinistro ruota sul tallone.\nEffettuata una rotazione di circa 180\u00b0 il piede sinistro, detto piede perno, passa da un appoggio del tallone alla punta ed il piede destro si alza da terra. A questo punto una sorta di \"ginocchiata\" permette alla gamba destra una rapida rotazione che termina con un nuovo appoggio di punta, la cui spinta coincide con la partenza del secondo giro. Le rotazioni si susseguono in questo modo fino al \"finale\", il momento il cui l'atleta al termine dell'ultimo giro procede ad un'ultima spinta con il piede destro, il piede sinistro puntella la rotazione, il baricentro si alza estendendo le ginocchia, la schiena si inarca indietro e le braccia trascinano l'attrezzo in una rapida risalita. Allontanare la punta delle dita \u00e8 sufficiente per lasciare partire l'attrezzo.\nGli atleti mancini eseguono la rotazione nel senso opposto, la mano a contatto con la maniglia \u00e8 la destra ed il piede destro \u00e8 il piede perno.\nUna variante spesso utilizzata dagli atleti esperti, che consente di effettuare una rotazione aggiuntiva, prevede il primo giro sulla punta del piede perno senza passare ad un appoggio di tallone. Questo adattamento permette di risparmiare spazio sulla pedana ed avere un ulteriore rotazione per accelerare l'attrezzo.\nLe porte della gabbia che circonda la pedana non sono simmetriche, per gli atleti destrimani la porta della gabbia sul lato destro \u00e8 parallela alla linea che delimita il settore di lancio, la porta sinistra \u00e8 \"chiusa\" ed occupa parte del settore di lancio. Per i mancini \u00e8 il contrario. Questa normativa \u00e8 ben evidenziata nel regolamento.\nRecord.\nIl record mondiale del lancio del martello \u00e8 di 86,74 metri per gli uomini, stabilito dal sovietico Jurij Sedych il 30 agosto 1986 a Stoccarda, in occasione dei campionati europei, e di 82,98 metri per le donne stabilito dalla polacca Anita W\u0142odarczyk il 28 agosto 2016 a Varsavia, durante il Memorial Skolimowska.\nMaschili.\n\"Statistiche aggiornate al 20 giugno 2021.\"\nFemminili.\n\"Statistiche aggiornate al 26 giugno 2021.\"\nLegenda:\nMigliori atleti.\nMaschili.\n\"Statistiche aggiornate all'11 marzo 2021.\"\nFemminili.\n\"Statistiche aggiornate al 26 giugno 2021.\""}
{"id": "52900", "revid": "6923", "url": "https://it.wikipedia.org/wiki?curid=52900", "title": "Galerio", "text": "Proveniente da una famiglia provinciale di modesta estrazione socio-economica, Galerio sal\u00ec rapidamente la gerarchia nell'esercito romano, fino ad essere notato dall'imperatore Diocleziano, di cui spos\u00f2 la figlia Valeria e di cui divenne cesare il 1\u00ba marzo 293, ricevendo il controllo delle province orientali dell'Impero romano. \"Cesare\" era, nella riforma tetrarchica dioclezianea, un titolo imperiale subordinato a quello di \"Augusto\", detenuto in oriente dallo stesso Diocleziano. In questa veste condusse delle campagne lungo il limes danubiano - contro Sarmati, Carpi e Bastarni (294-296) - per poi conseguire una grande e prestigiosa vittoria contro i Sasanidi sul limes orientale, a seguito della quale i Romani ottennero condizioni di pace favorevolissime (298). Pagano ed molto critico della religione cristiana, approv\u00f2, se non addirittura ispir\u00f2, la persecuzione dei cristiani decretata nel 303 dal suo superiore Diocleziano.\nIl 1\u00ba maggio 305 Diocleziano ed il suo collega Massimiano abdicarono in favore dei rispettivi cesari. Galerio divenne dunque l'augusto d'Oriente, con Costanzo Cloro come collega d'Occidente; la sua influenza fu ancora pi\u00f9 vasta in considerazione del fatto che il cesare d'Oriente fu suo nipote Massimino Daia, mentre in Occidente fu nominato Flavio Severo, che aveva combattuto sotto di lui. La situazione, per\u00f2, peggior\u00f2 rapidamente, quando l'anno successivo Costanzo mor\u00ec: suo figlio Costantino si fece proclamare imperatore dalle truppe britanniche, mentre a Roma assunse il potere Massenzio, figlio dell'ex-collega di Diocleziano, Massimiano. Galerio invi\u00f2 immediatamente Severo contro Massenzio, con l'aiuto di Massimiano, ma la morte di Severo e la fallimentare campagna di Galerio in Italia contro gli usurpatori cambiarono drasticamente gli equilibri di potere. Nel 308, alla conferenza di Carnunto, elev\u00f2 Licinio direttamente al rango di augusto, riconoscendo Costantino come cesare; a seguito delle proteste contro l'elezione di Licinio, i due cesari, Costantino e Massimino Daia, si autoproclamarono a loro volta augusti nel 310.\nNel frattempo Galerio cadde vittima di una lunga e dolorosa malattia; il suo ultimo atto politico fu l'editto di tolleranza del 30 aprile 311, col quale mise fine alla persecuzione di Diocleziano. Strenuo difensore della tetrarchia, la sua morte nel maggio del 311 ne segn\u00f2 inesorabilmente la fine.\nBiografia.\nOrigini e ascesa al trono.\nGalerio nacque nei pressi di Serdica (odierna Sofia, in Bulgaria), una cittadina della \"Dacia ripensis\", attorno al 250; il padre, il cui nome non ci \u00e8 pervenuto, era un contadino traco-romano mentre sua madre, Romula, era una donna daco-romana. Durante la sua giovinezza fu un pastore, ragione per cui ebbe poi il soprannome di \"Armentarius\" (da \"armentum\", \"gregge\"). Ebbe Valeria Massimilla dalla prima moglie, e Candidiano da una concubina; aveva anche una sorella, madre di Massimino Daia.\nServ\u00ec come soldato sotto Aureliano e Probo, ma la sua carriera (\"cursus honorum\") prima dell'ascesa al potere \u00e8 ignota.\nGalerio sal\u00ec all'onore delle cronache in occasione della riorganizzazione dell'impero in senso tetrarchico voluta dall'imperatore Diocleziano, il quale scelse come proprio collega l'amico Massimiano e, successivamente, due generali come Cesari, una sorta di vice-imperatori; il 1\u00ba marzo 293 Galerio fu adottato da Diocleziano, assumendone il \"cognomen\" Valerio e titolo di \"Iovius\", mutando il proprio nome in Massimiano, e fu nominato cesare incaricato della cura delle province di Siria, Palestina ed Egitto e della difesa della frontiera orientale dell'impero. Cos\u00ec come Giove era patrono di Diocleziano ed Ercole di Massimiano, Galerio scelse Marte come proprio \"conservator\" (\u00abnume tutelare\u00bb), affermando di esserne il figlio.\nA rafforzare i legami tra padre e figlio adottivo fu il matrimonio tra Galerio e la figlia di Diocleziano, Valeria, a causa del quale Galerio dovette abbandonare la prima moglie (\u00e8 per\u00f2 possibile che il matrimonio tra Galerio e Valeria fosse antecedente all'elevazione al trono, come era avvenuto per il suo collega Costanzo e la figlia dell'augusto Massimiano, Flavia Massimiana Teodora, nel 289).\nCampagna sasanide.\nDopo essere stato accompagnato da Diocleziano, nella primavera del 293, da Sirmio a Bisanzio, Galerio fu occupato con delle sollevazioni militari nell'Alto Egitto per quasi due anni; nel 295 circa si rec\u00f2 poi in Siria (scegliendo probabilmente Antiochia come propria capitale) per prepararsi alla guerra contro i Sasanidi, il cui nuovo gran re, Narsete, aveva dimostrato di perseguire una politica estera molto aggressiva.\nGalerio respinse la prima offensiva di Narsete, ma il sovrano sasanide, nel 296, torn\u00f2 con un esercito ancora pi\u00f9 grande e, aggirando le difese frontaliere romane passando per il regno di Armenia di Tiridate, penetr\u00f2 in Mesopotamia e di qui in Siria. Galerio imprudentemente affront\u00f2 Narsete con truppe di gran lunga inferiori, subendo una pesante sconfitta nella battaglia di Callinicum, e dovette ritirarsi. Gli eventi (e persino la data esatta, 296 o 297) della sconfitta romana non sono chiari, ma al ritorno ad Antiochia, fu Galerio a farsi carico della colpa della sconfitta: mentre Diocleziano entrava in citt\u00e0 su di un carro, Galerio lo seguiva a piedi. La notizia della sconfitta romana fu la scintilla della rivolta in Egitto, in cui Lucio Domizio Domiziano si proclam\u00f2 imperatore; Diocleziano fu costretto a recarsi personalmente nella provincia per sedare la rivolta, cosa che avvenne solo nella primavera del 298.\nGalerio durante l'assenza di Diocleziano, richiam\u00f2 l'esercito danubiano, e attacc\u00f2 i Sasanidi (inverno 297/298) seguendo un piano ardimentoso. Scelse infatti di portare l'esercito romano nella montuosa Armenia, riuscendo ad attirarvi anche Narsete. Partecip\u00f2 egli stesso alle operazioni di ricognizione del territorio in veste di \"speculator\" per individuare la posizione nemica. Con l'aiuto degli armeni, quindi, gli inflisse una pesantissima sconfitta, ricavandone un enorme bottino, riuscendo a conquistare lo stesso accampamento del re nemico (comprendente la moglie, le sorelle, i figli e esponenti della nobilt\u00e0 persiana, il tesoro e l'harem). Intenzionato a capitalizzare il vantaggio conseguito, Galerio penetr\u00f2 in Media, dove sconfisse un secondo esercito sasanide, e di qui in Adiabene, dove ottenne una terza vittoria, catturando poi Nisibis il 1\u00ba ottobre del 298. Scendendo lungo il Tigri, raggiunse e conquist\u00f2 la citt\u00e0 di Ctesifonte, per poi tornare in territorio romano percorrendo il corso dell'Eufrate.\nLe negoziazioni per la pace non iniziarono in maniera brillante. Narsete invi\u00f2 una delegazione guidata da Apharban, suo amico personale, per richiedere la liberazione della moglie (forse prima che Galerio invadesse la Mesopotamia), ma Galerio ramment\u00f2 all'inviato sasanide il trattamento riservato a Valeriano dal padre di Narsete e lo rimand\u00f2 indietro. Successivamente, nella primavera del 299, Diocleziano e Galerio, riuniti a Nisibis, iniziarono le trattative inviando da Narsete il \"magister memoriae\" Sicorio Probo con le condizioni per la pace: Roma avrebbe acquisito i territori ad occidente del Tigri; Nisibis sarebbe stato l'unico emporio autorizzato di scambio tra Roma e Persia; l'Armenia sarebbe divenuta protettorato romano, fino al forte di Ziatha; i re di Iberia sarebbero stati scelti da Roma e avrebbero dovuto giurare fedelt\u00e0 ai Romani; le cinque satrapie tra il Tigri e l'Armenia sarebbero state \"suzerain\" di Roma, che avrebbe dunque stabilito delle zone di influenza al di l\u00e0 del Tigri. Narsete prov\u00f2 ad obiettare, ma alla fine accett\u00f2.\nDopo la prestigiosa vittoria sui Sasanidi, Galerio fu incaricato di difendere la frontiera danubiana limes; pose la sua capitale a Tessalonica, dove eresse un grande palazzo, un mausoleo (la Tomba di Galerio) e un arco trionfale (arco di Galerio), che celebrava la vittoria sui Persiani e la cui iconografia riconosceva pienamente a Galerio i meriti della vittoria.\nDalla persecuzione alla tolleranza dei cristiani.\nNel 299, mentre con Diocleziano si trovava in Siria al termine della campagna sasanide, assisteva a dei sacrifici quando i sacerdoti si accorsero che i segni normalmente rinvenibili nelle vittime sacrificali erano assenti, e non si trovavano neppure rifacendo i sacrifici. La causa fu individuata nell'influenza di profani che ostacolavano i sacrifici, gesto identificato con quello della croce fatto da alcuni cristiani nelle loro case per difendersi dai demoni. Gli imperatori, indignati, ordinarono a tutti i membri della corte di sacrificare agli d\u00e8i; per di pi\u00f9, a tutti i comandanti militari fu ordinato di far sacrificare ciascuno dei propri soldati, pena l'allontanamento dall'esercito.\nConsiderato che Diocleziano era pagano ma tollerante delle altre religioni, questo episodio \u00e8 indicativo di due fattori: l'enorme prestigio acquisito da Galerio a seguito della sua vittoriosa campagna contro i Persiani, col quale poteva influenzare la politica dell'imperatore, e l'intransigenza di Galerio per il Cristianesimo.\nLa sua influenza fu probabilmente alla base dell'editto del 23 febbraio 303 (pubblicato il giorno seguente), il quale doveva impedire ai cristiani di seguire la propria religione e imporre loro di seguire la religione di Stato. L'editto prescriveva: a) il rogo dei libri sacri, la confisca dei beni delle chiese e la loro distruzione; b) il divieto per i cristiani di riunirsi e di tentare azioni giuridiche; c) la perdita di carica e privilegi per i cristiani di alto rango che si rifiutassero di abiurare; d) l'arresto di alcuni funzionari statali. A seguito di una rivolta scoppiata a Melitene e in Siria, un secondo editto ordin\u00f2 l'arresto del clero. Un terzo editto mir\u00f2 a svuotare le carceri sovraffollate da vescovi, preti, diaconi ed esorcisti; la condizione per il rilascio era per\u00f2 il sacrificio agli dei, e sebbene alcuni sopportassero persino la morte pur di non tradire la propria religione, alla fine le carceri furono svuotate. L'ultimo editto, all'inizio del 304, impose a tutti i cittadini dell'impero di sacrificare agli d\u00e8i; questo ordine fu per\u00f2 disatteso in Occidente, dove regnavano Massimiano e Costanzo.\nDue incendi colpirono la citt\u00e0 di Nicomedia, dove Diocleziano e Galerio si trovavano, a pochi giorni dalla promulgazione dell'editto. Sebbene cristiani e pagani si accusassero a vicenda di esserne gli autori, Galerio convinse Diocleziano che si trattasse di un tentativo cristiano di colpire gli imperatori: molti funzionari imperiali di alto rango furono processati, torturati e uccisi, molti furono i caduti nelle file del clero locale, anche se parecchi furono messi semplicemente in prigione, come Donato (a lui Lattanzio dedic\u00f2 nel 311 il suo \"De mortibus persecutorum\" (\u00abSulle morti dei persecutori\u00bb), un'opera contro Diocleziano e Galerio).\nRegno.\nAlla fine del 304, Diocleziano si ammal\u00f2, e sembr\u00f2 ad un certo punto che fosse in fin di vita. Galerio si rec\u00f2 prima da Massimiano e poi da Diocleziano per convincerli ad abdicare in favore dei rispettivi cesari. I candidati pi\u00f9 verosimili erano Costantino, figlio di Costanzo, e Massenzio, figlio di Massimiano, ma entrambi non erano ben visti da Galerio.\nIl 1\u00ba maggio 305, vicino a Nicomedia, nello stesso luogo in cui Diocleziano era divenuto imperatore, l'augusto riun\u00ec l'esercito. Diocleziano annunci\u00f2 la sua intenzione di abdicare, dopo aver nominato i due nuovi cesari; con grande sorpresa delle truppe, i prescelti non furono Massenzio e Costantino, ma Flavio Valerio Severo e Massimino Daia, il primo collaboratore di Galerio e il secondo suo nipote e guardia del corpo.\nDopo la morte di Costanzo Cloro l'anno successivo, le sue truppe proclamarono augusto a \"Eboracum\" (York) il figlio Costantino mentre contemporaneamente il figlio di Massimiano, Massenzio, si fece acclamare \"princeps\" a Roma. Galerio legittim\u00f2 Costantino, designandolo cesare, mentre consider\u00f2 Massenzio un usurpatore, ordinando, agli inizi del 307, a Flavio Severo di dirigersi a Roma per contrastarlo, ove tuttavia fu abbandonato dalle truppe, catturato e infine ucciso dopo una breve detenzione. Lo stesso Galerio poco pi\u00f9 tardi tent\u00f2 una sortita in Italia, senza successo. Quest'ultimo allora, nel tentativo di porre rimedio alla crisi che stava minando l'istituzione tetrarchica, chiese a Diocleziano di presenziare un convegno nel quale sarebbe stato nominato un nuovo augusto. Riunitisi quindi a \"Carnuntum\" nel novembre del 308 insieme a Massimiano, la scelta cadde su Licinio, mentre Costantino fu confermato cesare per la parte occidentale. Costantino e Massimino Daia accettarono inizialmente la posizione subordinata, tuttavia nel 310 si autoproclamarono augusti al pari di Galerio e Licinio, mentre Massenzio restava, come usurpatore, in Italia e Africa, bench\u00e9 anch'egli si fosse proclamato augusto gi\u00e0 nel 307.\nIl 30 aprile del 311 fu emesso a Serdica l'editto generale di tolleranza, a nome degli augusti Galerio, Licinio e Costantino, che segn\u00f2 la fine delle persecuzioni contro i cristiani e la restituzione dei beni ecclesiastici loro confiscati in precedenza. Lattanzio, che riporta il testo dell'editto, ammonisce l'imperatore per la repressione della fede cristiana. Nel \"De mortibus persecutorum\" (48, 2-13) prevede il destino al quale vanno incontro tutti i persecutori e descrive la gangrena da cui Galerio venne colpito, che port\u00f2 l'imperatore alla morte sei giorni dopo la pubblicazione dell'editto."}
{"id": "52902", "revid": "1718925", "url": "https://it.wikipedia.org/wiki?curid=52902", "title": "Dacia", "text": ""}
{"id": "52905", "revid": "316716", "url": "https://it.wikipedia.org/wiki?curid=52905", "title": "Canis lupus", "text": "Il lupo grigio (Canis lupus ), detto anche lupo comune o semplicemente lupo, \u00e8 un canide lupino, presente nelle zone remote del Nord America e dell'Eurasia. \u00c8 il pi\u00f9 grande della sua famiglia, con un peso medio di 43\u2013 per i maschi e 36- per le femmine. Oltre che per le dimensioni, il lupo grigio si distingue dagli altri membri del genere \"Canis\" per il suo muso e le orecchie meno appuntite. Il suo mantello invernale \u00e8 lungo e folto, di colore prevalentemente grigio variegato. Alcuni esemplari presentano anche mantelli bianchi, rossi, bruni o neri.\n\u00c8 la specie dei \"Canis\" pi\u00f9 abile nella caccia grossa cooperativa, come dimostrato dalla sua natura gregaria e il suo linguaggio del corpo avanzato. Ciononostante, \u00e8 ancora abbastanza vicino geneticamente agli altri \"Canis\", inclusi il coyote e lo sciacallo dorato, da poter produrre ibridi. Il suo parente pi\u00f9 vicino \u00e8 il cane domestico, con cui condivide un progenitore comune dal quale si divise all'incirca 14.900 anni fa.\n\u00c8 l'unico componente selvatico del genere \"Canis\" presente sia nel Vecchio che nel Nuovo Mondo. Il lupo apparve per la prima volta in Eurasia nel Pleistocene, giungendo in Nord America almeno tre volte durante l'epoca Rancholabreana. \u00c8 un animale sociale, il cui gruppo sociale consiste di una famiglia nucleare. Il lupo \u00e8 tipicamente un predatore alfa, minacciato seriamente soltanto dagli umani e da altri pochi superpredatori di taglia maggiore che condividono il suo habitat, quali le tigri. Si ciba prevalentemente di ungulati di grossa taglia, ma anche di animali pi\u00f9 piccoli, bestiame, carogne e spazzatura.\nIl lupo grigio \u00e8 uno degli animali pi\u00f9 conosciuti e studiati. Su di esso sono stati scritti pi\u00f9 libri che su qualunque altro animale selvatico. Ha una lunga storia d'associazione con gli umani, essendo detestato e perseguitato dalla maggior parte delle comunit\u00e0 pastorali, ma rispettato sia dalle comunit\u00e0 agrarie che da quelle di caccia e raccolta. Sebbene la paura dei lupi sia caratteristica di tante culture umane, la maggior parte degli attacchi sugli umani sono stati attribuiti ad animali rabbiosi. I lupi non rabbiosi hanno attaccato e ucciso esseri umani, soprattutto bambini, solo sporadicamente, essendo timidi per natura.\nUn tempo era uno dei mammiferi pi\u00f9 diffusi al mondo, soprattutto nell'emisfero boreale, prima che la persecuzione da parte dell'uomo provocasse la sua estinzione in gran parte dell'Europa occidentale, del Messico e degli Stati Uniti. Il lupo si trova soprattutto in Canada, negli USA in Alaska, in Europa settentrionale e in Asia settentrionale. In Italia (sugli Appennini e sulle Alpi Occidentali), in Francia, Svizzera e sui Pirenei \u00e8 presente una sottospecie, il lupo appenninico (\"Canis lupus italicus\"), mentre sulle Alpi Orientali, in Italia, Slovenia e Austria, \u00e8 presente la sottospecie tipica (\"Canis lupus lupus\"). In Sicilia era presente il lupo siciliano (\"Canis lupus cristaldii\"), che si estinse nel XX secolo.\nIl declino della popolazione dei lupi grigi si \u00e8 arrestato negli anni settanta, conducendo alla ricolonizzazione (come nell'Italia settentrionale) e alla reintroduzione artificiale (come negli USA) in zone in cui un tempo era estinto. Questo cambiamento \u00e8 avvenuto grazie alla protezione legale e ai cambiamenti nella gestione rurale; tuttavia la concorrenza con l'uomo per il bestiame e la selvaggina, le preoccupazioni sulla possibilit\u00e0 di aggressioni e la frammentazione del suo habitat, continuano a rappresentare una minaccia per la specie. Malgrado ci\u00f2, \u00e8 a \"rischio minimo d'estinzione\" secondo la Lista rossa IUCN.\nEtimologia.\n\u00abLupo\u00bb deriva dal vocabolo latino \"lupus\" che, a sua volta, \u00e8 un prestito d'origine sabina. Secondo il prete inglese Edward Topsell, la radice \u00e8 di origine greco antico, probabilmente o (greco ionico-attico ), la quale \u00e8 a sua volta di origine indo-europea e proviene dalla radice \"wlkwo\".\nDescrizione fisica.\nAnatomia e dimensioni.\nRispetto agli altri \"Canis\", il lupo grigio \u00e8 pi\u00f9 grande e pesante, con un muso pi\u00f9 robusto, le orecchie pi\u00f9 corte, il torace pi\u00f9 profondo e la coda pi\u00f9 lunga. \u00c8 un animale di corporatura snella e robusta, con la schiena pendente e il collo muscoloso. Gli arti del lupo grigio sono leggermente pi\u00f9 lunghi di quelli degli altri canidi. Ci\u00f2 gli conferisce la capacit\u00e0 di muoversi pi\u00f9 rapidamente e con maggior agilit\u00e0 sulla neve. Le femmine tendono a possedere teste pi\u00f9 snelle, colli meno muscolosi, zampe leggermente pi\u00f9 corte e spalle meno robuste. I denti sono grandi e robusti, adatti a una dieta ossifraga. Le mascelle sono capaci di produrre una pressione di circa 406 psi, quasi il doppio di quella prodotta da un cane da pastore tedesco. Il lupo grigio si muove solitamente a grandi passi, mettendo le zampe posteriori nelle orme di quelle anteriori. Questo passo pu\u00f2 essere mantenuto per ore a una velocit\u00e0 di 8\u2013. Pu\u00f2 raggiungere la velocit\u00e0 massima di 55\u2013 e spiccare balzi di di lunghezza in orizzontale; inoltre, pu\u00f2 mantenere una velocit\u00e0 di 50\u2013 per 20 minuti.\nCon l'eccezione di alcune grandi razze di cani domestici, il lupo grigio \u00e8 il canide pi\u00f9 grande. Il suo peso e la sua grandezza variano geograficamente, secondo un incremento proporzionale con la latitudine, come previsto dalla regola di Bergmann, come dimostrato dai grossi lupi del Canada e dell'Alaska, che a volte superano in peso le razze mediorientali e dell'Asia orientale di ben 3-6 volte. Normalmente, i lupi adulti misurano da 105 a di lunghezza e 85\u2013 d'altezza al garrese. La coda misura 29\u2013, le orecchie 9\u2013, e i piedi posteriori 22\u2013. La testa misura di lunghezza e 13- di larghezza. Il peso varia geograficamente: i lupi europei normalmente pesano , quelli del Nordamerica e i lupi mediorientali e indiani . Le femmine tipicamente pesano 2\u2013 in meno dei maschi. Sono rari i lupi che pesano pi\u00f9 di , per\u00f2 esemplari eccezionalmente grandi sono stati trovati in Alaska, in Canada e in ex-Unione Sovietica. Il lupo pi\u00f9 pesante del Nordamerica fu ucciso sul 70 Mile River in Alaska centro-orientale il 12 luglio 1939 e pesava . Quello pi\u00f9 pesante dell'Eurasia fu ucciso dopo la seconda guerra mondiale nell'Oblast della Poltava in Ucraina, e pesava .\nMantello.\nIl lupo grigio possiede un mantello invernale molto denso e morbido, con una lanugine corta e una giarra lunga e ruvida. La maggior parte della lanugine viene persa durante la primavera ma ricresce in autunno. I peli pi\u00f9 lunghi crescono sulla schiena, soprattutto sulle spalle e sul collo. I peli delle guance sono allungati e formano dei ciuffi. Il mantello invernale \u00e8 molto resistente al freddo. I lupi dei climi nordici possono riposarsi senza difficolt\u00e0 in zone aperte a temperature di \u221240\u00b0 ponendo il muso tra le gambe posteriori e coprendolo con la coda. Nei climi caldi, il pelo \u00e8 pi\u00f9 ruvido e scarso.\nIl colore del pelo varia da quasi bianco puro a varie sfumature di biondo, crema e ocra, grigi, bruni e neri. Queste variazioni tendono a crescere nelle latitudini alte. Non vi sono grosse differenze di colore tra i maschi e le femmine; queste ultime tuttavia sono caratterizzate da un vello con sfumature pi\u00f9 rossicce. Gli esemplari neri del Nordamerica ereditarono l'allele Kb, responsabile del melanismo, attraverso un antico incrocio con i cani domestici, mentre la mutazione si rivel\u00f2 essere perfettamente naturale nei lupi in Iran. I lupi neri sono pi\u00f9 comuni nel Nordamerica, specialmente nel Parco nazionale di Yellowstone, dove met\u00e0 dei lupi sono neri.\nEvoluzione e tassonomia.\nOrigini.\nAntenati.\nL'antenato pi\u00f9 probabile del lupo grigio \u00e8 il \"Canis lepophagus\", un canide nordamericano di piccola taglia risalente al Miocene che potrebbe anche essere l'antenato del \"C. latrans\". Dopo l'estinzione dei borofagini, grossi canidi simili alle iene, il \"C. lepophagus\" si evolse verso dimensioni maggiori, con un cranio pi\u00f9 massiccio. I fossili di tali dimensioni, ritrovati soprattutto nel Texas settentrionale, potrebbero appartenere agli antenati del lupo grigio. I primi lupi anatomicamente moderni apparvero nel Pleistocene inferiore. Tra loro venne individuato il \"C. priscolatrans\", una specie di taglia piccola, simile all'odierno \"C. lupus rufus\", che colonizz\u00f2 l'Eurasia attraversando il Ponte di Bering. Le nuove popolazioni eurasiatiche di \"C. priscolatrans\" si evolsero prima in \"C. mosbachensis\", e in seguito in \"C. lupus\".\nIl lupo grigio propriamente detto apparve successivamente durante il Pleistocene medio, a circa 500.000-300.000 anni fa. Fu inizialmente un concorrente con la iena delle caverne per il ruolo di predatore alfa nell'Eurasia, evitando le prede grandi predilette dalla iena a favore di ungulati pi\u00f9 piccoli come i camosci e i cervi. Prese il sopravvento durante i cambiamenti climatici dell'Ultimo massimo glaciale, che port\u00f2 all'estinzione della iena, apparentemente svantaggiata in ambienti caratterizzati da frequenti innevamenti.\nSviluppo delle sottospecie.\nGli studi sul DNA mitocontriale ( mtDNA ) dei canidi ha rivelato l'esistenza di tre stirpi di lupi grigi. La pi\u00f9 antica \u00e8 quella del lupo himalayano, la cui origine risale a anni fa e che vive nelle zone himalayane del Kashmir, nell'Himachal Pradesh e nel Nepal orientale. \u00c8 probabile che i \"C. l. pallipes\" dell'India inferiore si diversificarono dal lupo dell'Himalaya circa anni fa. La stirpe pi\u00f9 giovane \u00e8 rappresentata dal \"C. l. filchneri\" del Tibet che ebbe origine circa anni fa. Quest'ultima, detta \"stirpe boreale\", si espanse in Europa e nel Nordamerica.\nI lupi giapponesi, ormai estinti, discendevano dai lupi boreali. Colonizzarono la penisola coreana e il Giappone prima che quest'ultimo si separasse dal continente asiatico anni fa, durante il Pleistocene. Durante l'Olocene, lo stretto di Tsugaru si espanse, separando l'isola di Honsh\u016b dall'isola di Hokkaid\u014d causando cambiamenti climatici, tra cui l'estinzione della maggior parte della grande fauna indigena. I lupi giapponesi si adattarono ai cambiamenti ecologici grazie a un processo di nanismo insulare avvenuto e terminato anni fa. Il \"C. l. hattai\", presente nell'isola di Hokkaid\u014d, era pi\u00f9 grande del suo simile meridionale, il \"C. l. hodophilax\", grazie all'habitat pi\u00f9 montuoso, al maggior numero di prede di maggiori dimensioni e allo scambio genetico con i grandi lupi siberiani migrati nell'isola.\nIl \"C. lupus\" colonizz\u00f2 l'America del Nord durante il tardo Rancholabreano attraverso il Ponte di Bering in almeno tre migrazioni separate, ognuna delle quali rappresentata da diverse clade di lupi grigi eurasiatici. Tra i primi a migrare vi fu un ecomorfo ipercarnivoro di struttura robusta che non si espanse oltre l'inlandsis del Wisconsin, probabilmente per la presenza nel sud del \"C. dirus. \"Entrambi si estinsero durante il Quaternario senza lasciare discendenti. La prima stirpe di lupi a insediarsi in modo permanente nel Nordamerica fu quella degli antenati del \"C. l. baileyi\", in seguito spinti verso sud dal \"C. l. nubilus\". Il \"C. l. nubilus\" fu a sua volta spinto verso est e verso sud dal pi\u00f9 grosso \"C. l. occidentalis\", processo che continua ancora oggi.\nSottospecie.\nLa tassonomia del lupo grigio ha subito numerose revisioni, soprattutto nel Nordamerica. Nel 1944 lo zoologo Edward Goldman descrisse 23 sottospecie nordamericane, basandosi sulla pura morfologia. Nel 1995 il mammologo Ronald Nowak, basandosi sulle dimensioni del cranio, critic\u00f2 un numero di sottospecie cos\u00ec elevato, giungendo alla conclusione che ve n'erano solo cinque, : \"C. l. occidentalis\", \"C. l. nubilus\", \"C. l. arctos\", \"C. l. baileyi\" e \"C. l. lycaon\". Descrisse anche altre cinque sottospecie sul continente eurasiatico; \"C. l. lupus\", \"C. l. albus\", \"C. l. pallipes\", \"C l. cubanensis\" e \"C. l. communis\". Nel 2003, riconobbe anche \"C. l. arabs\", \"C. l. hattai\", \"C. l. hodophilax\" e \"C. l. lupaster\".\nSin dal 2005 la \"Mammal Species of the World\" (MSW), fonte principale degli zoologi per la nomenclatura delle sottospecie, riconosce 37 sottospecie, compresi il cane domestico, il dingo, il lupo orientale e il lupo rosso, ma considera il \"C. l. italicus\" come sinonimo del \"C. l. lupus\". La presunta sottospecie africana \"Canis lupus lupaster\" fu nel 2015 confermato essere membro della specie \"Canis lupaster\". Nel 2018, fu riconosciuto la distinzione del lupo siciliano, \"C. l. cristaldii\".\nLa lista seguente rappresenta le sottospecie riconosciute dalla MSW:\nRelazione con il cane.\nPrima dello sviluppo della biologia molecolare l'antenato selvatico del cane fu creduto essere o il dhole o lo sciacallo dorato. I primi studi, condotti nel 1993, sul mtDNA di varie specie di canidi esistenti indicarono una relazione stretta tra i cani e i lupi grigi, con una divergenza di solo 0,2%. In seguito, il cane fu riclassificato come una sottospecie addomesticata di lupo grigio.\nUno studio pi\u00f9 dettagliato sui genomi di canidi esistenti ed estinti (risalenti a - di anni fa) condotto nel 2013 indic\u00f2 un'origine europea del cane risalente a - anni fa. Uno degli autori dello studio teorizz\u00f2 che l'addomesticamento ebbe inizio quando una certa popolazione di cosiddetti \u00ablupi megafaunali\u00bb (riferendosi alla loro specializzazione nell'abbattere le grosse prede dell'era glaciale) rinunci\u00f2 alla territorialit\u00e0 per inseguire bande di cacciatori. Questi lupi avrebbero cominciato a riprodursi fra di loro invece che con altre popolazioni di lupi locali, causando cos\u00ec l'isolamento riproduttivo.\nUn ulteriore studio sugli SNP di lupi e cani di varie localit\u00e0 indic\u00f2 che i cani non sono discesi dai lupi, ma che condividono un progenitore comune. I risultati indicarono che i lupi e i cani si diversificarono anni fa, mentre la diversificazione delle varie sottospecie di lupo ebbe luogo anni fa, dimostrando cos\u00ec che le sottospecie moderne di lupo grigio derivano da una linea (ormai estinta) di lupi pi\u00f9 giovane di quella che diede origine al cane. Il progenitore di entrambi gli animali \u00e8 stato teorizzato essere un grosso canide lupino europeo, che visse - anni fa.\nIbridazione.\nSebbene i cani e i lupi grigi siano geneticamente molto simili e abbiano coabitato in vaste zone per millenni generalmente non si incrociano volontariamente allo stato selvaggio. Malgrado ci\u00f2 riescono a produrre cuccioli fertili. Nel Nordamerica i lupi dal mantello nero acquisirono il loro colore attraverso l'incrocio con i cani, avvenuto tra e anni fa. In Europa gli incroci dei lupi con i cani randagi hanno allarmato gli ambientalisti, ma le analisi genetiche dimostrano che i geni dei cani non si sono inseriti in modo consistente nei lupi. Inoltre le stagioni dell'accoppiamento di cani e lupi non coincidono, cos\u00ec la maggior parte dei cuccioli ibridi allo stato selvatico ha poche speranze di sopravvivenza. L'allevamento dei lupi ibridi in cattivit\u00e0 si \u00e8 diffuso negli Stati Uniti d'America, dove si stima vi siano esemplari.\nAlcune razze di cane domestico derivano direttamente dall'incrocio tra esso e il lupo grigio: le riconosciute dalla FCI sono il cane lupo cecoslovacco e il cane lupo di Saarloos, entrambe derivate da un maschio di pastore tedesco e una femmina di lupo eurasiatico.\nNel 2016 il sequenziamento genetico totale dei genomi dei lupi nordamericani e dei coyote rivel\u00f2 che le due specie si sono divise solo - anni fa, e che entrambe le specie si sono incrociate in tutto il Nordamerica, con il contenuto genetico predominante variante a seconda del luogo. Lo studio dimostr\u00f2 che la quantit\u00e0 di geni risalenti ai lupi sia pi\u00f9 bassa nei lupi rossi degli Stati Uniti sudorientali, mentre \u00e8 pi\u00f9 elevato nei lupi orientali dei Grandi Laghi. Questa \u00e8 una conseguenza dei fatti storici, in cui la perdita di territorio e la caccia dovuta ai coloni europei diminu\u00ec le popolazioni di lupi nel sudoriente, un processo che si estese poi nelle regioni dei Grandi Laghi. In entrambi i casi l'eccidio dei lupi e i cambiamenti ambientali permisero ai coyote di colonizzare le zone precedentemente occupate dai lupi, con il conseguente accoppiamento dei coyote con i lupi rimasti.\nSebbene l'incrocio tra i lupi grigi e gli sciacalli dorati non sia mai stato osservato le prove di tale incrocio furono scoperte attraverso test genetici sugli sciacalli in Bulgaria. Anche se non ci sono prove genetiche di incrocio tra lupi e sciacalli nella Catena del Caucaso sono stati scoperti sciacalli apparentemente puri con fenotipi del tutto caratteristici dei lupi.\nComportamento.\nComportamenti sociali e territoriali.\nIn passato era comune descrivere i branchi di lupi grigi come societ\u00e0 competitive composte d'animali in concorrenza tra di loro, con un maschio e femmina \"alfa\" all'apice della gerarchia e con subordinati \"beta\" e \"omega\". Questa terminologia fu dapprima usata nel 1947 da Rudolf Shenkel dell'Universit\u00e0 di Basilea, che bas\u00f2 le sue ricerche sul comportamento di lupi in cattivit\u00e0. Quest'idea delle dinamiche sociali dei lupi fu resa di pubblico dominio dal zoologo L. David Mech nel suo libro del 1970, \"The Wolf: The Ecology and Behavior of an Endangered Species\". Ripudi\u00f2 per\u00f2 formalmente la terminologia nel 1999, spiegando che i branchi in cattivit\u00e0 sono normalmente composti da animali non imparentati.\nStudi pi\u00f9 recenti hanno infatti dimostrato che i branchi allo stato naturale sono semplicemente famiglie nucleari, che consistono in una coppia seguita dai suoi cuccioli degli ultimi 1-3 anni.\nIl branco medio \u00e8 composto da una famiglia di 5-11 animali (1-2 adulti, 3-6 adolescenti e 1-3 cuccioli), o a volte due o tre di tali famiglie. I lupi cresciuti tendono a lasciare il branco dopo l'arrivo della maturit\u00e0 sessuale, quando aumenta la concorrenza con gli altri adulti per il cibo. In condizioni ideali, la coppia produce cuccioli ogni anno, con la prole che resta nel branco tra i 10 e i 54 mesi prima di abbandonarlo. Un nuovo branco di solito viene fondato da un maschio e una femmina non imparentati che viaggiano insieme alla ricerca d'una zona non occupata da altri branchi. Normalmente, i branchi non adottano altri lupi, arrivando anche a uccidere gli intrusi. Nei rari casi in cui un esemplare viene adottato, quasi sempre si tratta di un animale immaturo di 1-3 anni che non pu\u00f2 fare concorrenza alla coppia dominante. In alcuni casi un lupo straniero viene adottato per rimpiazzare un membro della coppia dominante defunto.\nIl lupo grigio \u00e8 un animale molto territoriale e stabilisce zone molto pi\u00f9 grandi del necessario per sopravvivere, assicurandosi cos\u00ec un rifornimento di cibo sicuro. L'ampiezza del territorio \u00e8 in funzione del numero di prede disponibili e dell'et\u00e0 dei cuccioli. I territori pi\u00f9 vasti si hanno in concomitanza di zone con bassa densit\u00e0 di prede, o quando i cuccioli, superata l'et\u00e0 di sei mesi, raggiungono le stesse necessit\u00e0 alimentari degli adulti. I branchi sono alla ricerca costante di cibo, esplorando, ogni giorno, il 9% del loro territorio. I lupi tendono a essere sedentari, e abbandonano il loro territorio solo nei casi in cui sopraggiungano severe carestie. Difendono i loro territori dagli altri branchi attraverso il rilascio di una combinazione di tracce odorifere (urina, feci, feromoni etc.), di attacchi diretti e di ululati. La causa principale di mortalit\u00e0 fra i lupi \u00e8 dovuta alle lotte territoriali; tra il 14% e il 65% delle morti tra i lupi nel Minnesota e nel Parco Nazionale di Denali sono causate da altri lupi.\nRiproduzione e crescita.\nIl lupo grigio \u00e8 generalmente monogamo, con coppie che rimangono insieme per tutta la vita. Se un elemento della coppia muore il superstite di solito trova facilmente un rimpiazzo. Siccome i maschi tendono a predominare in quasi tutte le popolazioni le femmine che non si accoppiano sono rare. Se un lupo maschio non riesce a stabilire un territorio e a trovarsi una compagna si accoppier\u00e0 con le figlie di coppie dominanti di altri branchi. Tali lupi sono soprannominati \"lupi Casanova\". A differenza dei maschi nei branchi stabiliti, i lupi casanova non formano legami permanenti con le femmine con cui si accoppiano. In questo modo alcuni branchi possono ospitare pi\u00f9 di una femmina riproduttiva, come nel caso del Parco nazionale di Yellowstone.\nL'et\u00e0 del primo accoppiamento nei lupi grigi dipende da fattori ambientali: quando il cibo \u00e8 abbondante, o quando le popolazioni di lupi sono contenute dall'essere umano, i lupi possono generare cuccioli a un'et\u00e0 pi\u00f9 giovane. Ci\u00f2 \u00e8 dimostrato dal fatto che i lupi in cattivit\u00e0 possono produrre cuccioli all'et\u00e0 di 9-10 mesi, mentre la femmina riproduttiva selvatica pi\u00f9 giovane aveva due anni. Le femmine possono generare una cucciolata all'anno. Il ciclo estrale avviene nel tardo inverno. Le femmine pi\u00f9 vecchie entrano in calore 2-3 settimane prima di quelle pi\u00f9 giovani. Durante la gravidanza le femmine rimangono in una tana localizzata lontana dalle zone periferiche, dove gli scontri con i branchi rivali sono pi\u00f9 frequenti. Le femmine vecchie partoriscono nella tana della loro cucciolata precedente, mentre le femmine giovani partoriscono nella loro tana natale.\nIn confronto agli altri canidi i lupi grigi partoriscono cuccioli relativamente grandi e numerosi. La cucciolata media consiste in 5-6 cuccioli. Nascono di solito in primavera, in coincidenza con l'incremento stagionale di cibo. Alla nascita i cuccioli sono ciechi, sordi e coperti d'una pelliccia bruna-grigiastra. Pesano da 300 a 500 grammi e aprono gli occhi dopo 9-12 giorni; i canini decidui spuntano dopo un mese. I cuccioli escono dalla tana all'et\u00e0 di tre settimane e dopo un mese e mezzo sono abbastanza agili da potere fuggire dai pericoli.\nLe madri non lasciano la tana nelle prime settimane, contando sul padre per il cibo, sia per i cuccioli che per loro stesse. I cuccioli iniziano a nutrirsi di cibo solido dopo 3-4 settimane. Si sviluppano velocemente nei primi quattro mesi di vita, aumentando di peso 30 volte. Cominciano a giocare dopo tre settimane, ma a differenza delle volpi e dei coyote, non si mordono gravemente. Le lotte gerarchiche cominciano a 5-8 settimane, a differenza dei cuccioli di volpi e coyote che iniziano a lottare prima di giocare. In autunno, i cuccioli sono abbastanza maturi per accompagnare gli adulti a caccia di grosse prede.\nComportamenti di caccia.\nMalgrado siano animali sociali i lupi singoli o in coppia hanno maggior successo nella caccia, rispetto ai lupi dei branchi. I lupi singoli sono stati osservati uccidere grosse prede, come alci, bisonti e buoi muschiati. Il suo olfatto \u00e8 meno sviluppato di quello dei cani da caccia: \u00e8 comunque in grado di sentire l'odore di una carogna controvento fino a 2-3 chilometri di distanza. Dispone invece di un udito finissimo, in grado di registrare persino la caduta di una foglia. La caccia pu\u00f2 essere divisa in cinque parti:\nIl metodo d'uccisione dipende dalla preda. Con prede grandi i lupi non attaccano di fronte, ma dietro e ai fianchi. Prede come gli alci vengono uccise con morsi profondi al perineo. Tali morsi possono produrre ferite lunghe da 10 a , e tre di essi possono immobilizzare un cervo maturo. Con prede di taglia media, come le pecore e i caprioli, i lupi mordono la gola, recidendo i centri nervosi e la carotide. Con prede di taglia piccola, i lupi l'immobilizzano con le zampe anteriori. Quando le prede sono vulnerabili e abbondanti, i lupi possono a volte uccidere in eccesso. Tali eventi sono comuni contro prede domestiche, ma rari contro animali selvatici. In natura l'uccisione eccessiva accade soprattutto durante l'inverno, quando la neve profonda impedisce alle prede di fuggire.\nUna volta uccisa la preda i lupi cominciano a mangiarla freneticamente, trascinando la carcassa in tutte le direzioni. La coppia riproduttiva tipicamente monopolizza il cibo per potere continuare a produrre cuccioli. La coppia mangia per prima, lasciando poi che il resto della famiglia trasporti pezzi della carcassa in luoghi nascosti, per mangiare in pace. I lupi mangiano il cuore, il fegato, i polmoni e lo stomaco per primi, poi i reni, la milza e i muscoli. Un lupo pu\u00f2 mangiare un equivalente di 15-19% del suo peso corporeo in un solo pasto, cio\u00e8 fino a 9\u00a0kg di carne.\nComunicazione.\nVisuale.\nData la sua natura gregaria il comportamento espressivo del lupo grigio \u00e8 pi\u00f9 complesso sia di quello del coyote che dello sciacallo dorato, sia in termini di complessit\u00e0 che di intensit\u00e0. Il linguaggio del corpo consiste in una variet\u00e0 d'espressioni facciali, posizioni della coda e piloerezione. I lupi aggressivi o assertivi sono caratterizzati da movimenti lenti e deliberati e peli eretti mentre gli esemplari sottomessi tengono il corpo basso, i peli lisci e le orecchie e la coda abbassate. Si riscontrano due forme di sottomissione: passiva e assertiva. La sottomissione passiva accade come reazione all'arrivo d'un animale dominante: il lupo sottomesso si sdraia e permette al lupo dominante di annusargli i genitali. La sottomissione attiva \u00e8 una forma di saluto. Il lupo sottomesso si avvicina all'altro lupo con una postura bassa, e gli lecca il muso.\nUditiva.\nI lupi grigi ululano per radunare il branco, avvertirlo di un pericolo e per comunicare a lunga distanza. In certe condizioni i loro ululati possono essere sentiti entro un territorio di 130 chilometri quadrati. Gli ululati tendono a essere indistinguibili da quelli dei cani di taglia grossa. L'estensione dell'ululato dei maschi spazia per un'ottava, passando a un basso profondo con un'enfasi sull'\"O\", mentre le femmine producono un baritono nasale con l'enfasi sull'\"U\". I cuccioli tendono a ululare all'et\u00e0 d'un anno. Gli ululati sono compresi in una frequenza fondamentale tra i 150 e i . Gli ululati usati per concentrare il branco verso una preda sono suoni prolungati, simili ai richiami dei gufi reali. Durante l'inseguimento emettono un ululato con un timbro pi\u00f9 alto che vibra su due note, mentre in fase di avvicinamento alla preda emettono una combinazione di un ululato e di un breve latrato. Quando ululano insieme i lupi si armonizzano su una nota sola, dando cos\u00ec l'illusione di essere un gruppo pi\u00f9 grande di quello che \u00e8 in realt\u00e0. I lupi solitari tendono a evitare di ululare in zone che contengono branchi gi\u00e0 consolidati. Gli ululati possono anche variare geograficamente: quelli dei lupi grigi europei sono pi\u00f9 melodici e prolungati di quelli nordamericani, pi\u00f9 forti e con un'enfasi sulla prima sillaba. I due sono in ogni caso mutualmente intelligibili: certi studiosi hanno notato che i lupi nordamericani rispondono agli ululati pre-registrati dei lupi europei.\nLe altre vocalizzazioni sono normalmente divise in tre categorie: ringhi, latrati e gemiti. I lupi non abbaiano continuamente come i cani, ma solo in casi di pericolo. I ringhi sono emessi soprattutto durante i litigi per il cibo o durante i giochi. I gemiti sono emessi da lupi impauriti o curiosi.\nOlfattiva.\nL'olfatto \u00e8 probabilmente il suo senso pi\u00f9 acuto; riveste infatti un ruolo fondamentale nella comunicazione. Possiede un numero elevato di ghiandole sudoripare sul muso, sulle labbra, sulla schiena e tra le dita. La ghiandola posta sui piedi, per esempio, gli permette di depositare il suo odore mentre gratta il suolo. I follicoli piliferi presenti sui peli di guardia della schiena contengono alla loro base ghiandole sebacee. Siccome la pelle sulla schiena \u00e8 piegata, si crea un microclima di batteri intorno alle ghiandole. Durante la piloerezione, i peli di guardia sulla schiena si alzano, spargendo l'odore. Il lupo grigio possiede un paio di ghiandole anali sotto il retto. Gli odori prodotte da queste ghiandole forniscono informazioni sul sesso e lo stato riproduttivo dell'animale. Le ghiandole prepuziali forniscono informazioni sullo stato ormonale o sulla sua posizione sociale. Durante la stagione dell'accoppiamento le femmine secernono sostanze dai genitali che comunicano il loro stato riproduttivo. La funzione dell'urina nella comunicazione olfattiva sembra essere quella di marcare il territorio. I lupi grigi usano l'urina soprattutto in zone non familiari, o in aree dove percepiscono l'intrusione di lupi stranieri o altri canidi. I lupi dominanti tendono a urinare con la gamba posteriore alzata, mentre i subordinati lo fanno con una postura femminile.\nEcologia.\nHabitat.\nIl lupo grigio \u00e8 un mammifero generalista presente in diversi habitat, inclusi i deserti, le pianure, le foreste e la tundra dell'Artide. La loro presenza in un ambiente specifico \u00e8 strettamente correlata all'abbondanza di prede, alla profondit\u00e0 della neve, all'assenza o alla bassa presenza di bestiame o di strade, alla presenza umana e alla topografia. Negli ambienti freddi il lupo grigio pu\u00f2 ridurre la circolazione sanguigna verso la pelle per conservare il calore corporeo. Il calore delle zampe \u00e8 regolato indipendentemente dal resto del corpo per impedirne il congelamento. I lupi grigi si riposano in diverse zone: per esempio durante le tempeste si riparano in tane, mentre quando fa caldo e durante l'autunno e la primavera si riposano all'aperto.\nLe tane sono scavate per contenere i cuccioli durante l'estate: esse consistono in ripari naturali, come le aperture nelle rocce ricoperte da vegetazione. A volte la tana \u00e8 quella abbandonata da altri animali come volpi, tassi e marmotte. Raramente le femmine scavano una tana nuova; esse si trovano mediamente a 500 metri da una fonte d'acqua, possiedono da 1 a 3 entrate e sono poco profonde. Di solito \u00e8 orientata verso sud, cosicch\u00e9 l'esposizione al sole impedisce l'accumulo di neve. Le tane dei lupi si possono riconoscere dai resti delle loro prede. L'odore spesso attrae uccelli spazzini come gazze e corvi. Sebbene tendano a evitare zone occupate dagli uomini sono noti casi in cui i lupi costruivano la loro tana vicino alle case e alle ferrovie.\nDieta.\nIl lupo grigio si specializza generalmente nella caccia a individui vulnerabili di grossi animali. In Eurasia molti sono costretti a cibarsi di bestiame e rifiuti. In Russia, in Italia e nelle zone montuose dell'Europa orientale gli ungulati selvatici come alci, cervi rossi, caprioli, camosci d'Abruzzo e cinghiali sono ancora prede importanti. Altre prede eurasiatiche includono renne, argali, mufloni, bisonti europei, saighe, stambecchi, camosci, egagri, daini e moschidi. Le prede dei lupi grigi nordamericani hanno continuato a vivere in habitat con scarsa presenza umana, quindi i casi di lupi che si nutrono principalmente di bestiame o rifiuti sono eccezionali. Le prede nordamericane preferite sono gli alci, i cervi della Virginia, i wapiti, i cervi muli, le pecore delle Montagne Rocciose, i bighorn bianchi, i bisonti americani, i buoi muschiati e le renne.. In India, la preda prediletta \u00e8 l'antilope cervicapra, ma non disdegnano anche lepri, conigli, roditori e cervi pomellati.\nSebbene i lupi si alimentano soprattutto di ungulati di taglia grossa, completano la propria dieta anche con animali pi\u00f9 piccoli, come le marmotte, le lepri, i tassi, le volpi, le donnole, gli scoiattoli, i topi, i criceti, le arvicole, altri roditori, e gli insettivori. Si cibano frequentemente di anseriformi e delle loro uova ma, quando essi sono insufficienti, si nutrono di lucertole, serpenti, rane, rospi e insetti.\nDurante le carestie i lupi mangiano carogne, avvicinandosi talvolta persino ai mattatoi. Il cannibalismo \u00e8 presente ma raro: durante gli inverni duri i branchi attaccano lupi indeboliti o feriti, e possono anche cibarsi dei corpi dei loro familiari morti. Si nutrono raramente, ma occasionalmente, di esseri umani. Altri primati predati dai lupi includono gli entelli e le amadriadi.\nI lupi integrano la loro dieta con frutta e vegetali. Si nutrono volentieri delle bacche dei sorbi e dei mughetti e di mirtilli. Altri frutti includono le morelle, le mele e le pere. Durante l'estate, possono causare danni ai raccolti di melone. Un lupo ben nutrito deposita il grasso sotto la pelle, intorno al cuore, agli intestini e ai reni e nel midollo. La digestione impiega solo poche ore, quindi possono cibarsi di carne parecchie volte al giorno.\nNemici e concorrenti.\nI lupi grigi tendono a dominare gli altri canidi. Nel Nordamerica i lupi uccidono frequentemente i coyote, soprattutto durante l'inverno quando essi si cibano di carcasse lasciate dagli stessi lupi. Attaccano le tane dei coyote, catturando i cuccioli non per cibarsene, ma solo per ucciderli. Non si sono mai rilevati casi di coyote che uccidono lupi, sebbene i coyote, se il branco li supera di numero, possano cacciare i lupi. Una simile correlazione si trova in Eurasia, dove i lupi tendono a mantenere le popolazioni di sciacalli dorati a bassi livelli. Il lupo grigio \u00e8 il principale predatore del nittereute e ne uccide in gran numero, durante la primavera e l'estate. Uccidono anche le volpi rosse, i corsac e le volpi artiche, soprattutto durante gli scontri per le carcasse. In Asia, sono concorrenti dei cuon alpini, ma c'\u00e8 stato almeno un caso in cui un lupo solitario venne adottato da una coppia di cuon nel Debrigarh Wildlife Sanctuary in India.\nGli orsi bruni tipicamente dominano i lupi nelle dispute per le carcasse, mentre i lupi solitamente vincono contro gli orsi quando si tratta di difendere la loro tana. Tendono a nutrirsi degli orsi che uccidono, mentre gli orsi mangiano solo lupi giovani. Gli scontri con gli orsi neri sono pi\u00f9 rari, poich\u00e9 le due specie frequentano diversi habitat. Ciononostante i lupi hanno ucciso orsi neri nelle loro tane e, al contrario dell'orso bruno, l'orso nero solitamente ha la peggio contro i lupi nelle dispute per le prede. I lupi incontrano raramente gli orsi polari, per\u00f2 ci sono stati almeno due casi in cui i lupi uccisero i loro cuccioli.\nIn Israele e in Asia centrale i lupi grigi possono incontrare le iene striate, soprattutto nei pressi delle carcasse. Infatti le iene striate si cibano frequentemente delle carcasse lasciate dai lupi. In uno scontro diretto la iena tende a dominare il lupo, per\u00f2 i branchi di lupi possono avere la meglio.\nI lupi grigi tendono a regolare il numero dei felini di taglia piccola o media. Incontrano i puma in varie zone delle Montagne Rocciose; le due specie per\u00f2 si evitano, in quanto cacciano a diverse altitudini. D'inverno tuttavia, quando la neve costringe le loro prede a scendere in pianura, i due gruppi si scontrano pi\u00f9 spesso. I lupi di solito dominano i puma, rubando le loro prede e uccidendone i cuccioli.. Cacciano inoltre i manul e costituiscono una minaccia per i leopardi delle nevi. I lupi possono anche ridurre i numeri di linci, inseguendole fino allo sfinimento o prima che esse possano rifugiarsi sugli alberi.\nLe tigri sembrano essere le uniche serie predatrici dei lupi oltre agli umani. Gli scontri tra i lupi e le tigri sono ben documentati nel Sikhote-Alin, dove le tigri tengono le popolazioni dei lupi locali a numeri cos\u00ec bassi da renderli componenti insignificanti nell'ecosistema. I lupi evitano gli scontri con le tigri solo quando la persecuzione degli uomini ne riduce il numero.\nDistribuzione e storia.\nEuropa.\nDeclino.\nLo sterminio dei lupi nel Nordeuropa divent\u00f2 ben organizzato a partire dal Medioevo e perdur\u00f2 fino al XIX secolo. In Inghilterra, i lupi furono cacciati per legge, e l'ultimo fu ucciso durante il regno d'Enrico VII. Resistettero pi\u00f9 a lungo in Scozia, dove erano presenti foreste abbondanti in cui rifugiarsi. Fino al 1684 riuscirono a sopravvivere nelle foreste di Braemar e di Sutherland. In Irlanda i lupi fecero la stessa fine: infatti l'ultimo esemplare venne ucciso nel 1786. La Svezia introdusse una taglia sui lupi nel 1647, quando lo sterminio delle alci e delle renne costrinse i lupi ad attaccare il bestiame. I Sami li sterminarono dalla Svezia con cacce ben organizzate, uccidendo l'ultimo esemplare nel 1666. La specie venne sterminata in Danimarca nel 1772 e in Norvegia nel 1773. Venne decimata in Finlandia nel corso del XX secolo, sebbene molti esemplari entrassero regolarmente dalla Russia. Nel 1900 il lupo era presente solo nelle zone settentrionali e orientali della Finlandia.\nIn Europa centrale i lupi si estinsero nella prima met\u00e0 del XIX secolo grazie a battute organizzate e alla riduzione delle prede naturali. In Baviera l'ultimo lupo fu ucciso nel 1847, mentre scomparve dalla regione del Reno nel 1899. Nel 1934 la Germania nazista fu il primo Stato a proteggere la specie, sebbene in realt\u00e0 fosse gi\u00e0 stata sterminata. La caccia al lupo in Francia venne ufficializzata da Carlo Magno tra gli anni 800 e 813, che per primo fond\u00f2 la \"louveterie\". Fu abolita nel 1789 dopo la rivoluzione francese, ma venne ripresa nel 1814. Nel 1883 furono uccisi almeno lupi.\nNell'Europa orientale i lupi non furono mai completamente sterminati, grazie al collegamento geografico con l'Asia e con le sue vaste zone boreali. Le popolazioni vennero ridotte a poche centinaia di esemplari solo durante gli ultimi anni del XIX secolo. Furono sterminati in Slovacchia durante il primo decennio del XX secolo. Si potevano solo trovare nelle zone forestali della Polonia orientale. Nei Balcani orientali i lupi godevano della prossimit\u00e0 con l'ex Unione Sovietica e con le sue vaste zone di pianura e di montagna. In Ungheria i lupi, nei primi anni del XX secolo, occupavano solo met\u00e0 della nazione, trovandosi solo nel Bacino Carpatico. Le loro popolazioni rimasero consistenti in Romania, dove mediamente, tra il 1955 e il 1965, furono abbattuti lupi su una popolazione di 4.600 esemplari. La loro popolazione venne per\u00f2 ulteriormente ridotta nel 1967 a individui. In Bulgaria la popolazione di lupi fu ridotta da esemplari a 100-200 nel 1964. In Grecia, la specie scomparve nel 1930 dal Peloponneso meridionale. Malgrado periodi di intenso abbattimento durante il XVIII secolo i lupi non si sono mai estinti nei Balcani occidentali. La persecuzione ufficiale dei lupi nell'ex Jugoslavia inizi\u00f2 nel 1923.\nLo sterminio dei lupi nell'Europa meridionale non raggiunse i livelli critici del Nordeuropa, grazie alle sue culture pi\u00f9 tolleranti. Il lupo venne ridotto di numero nella penisola iberica nei primi anni del XIX secolo, finendo poi per essere ridotto a met\u00e0 della sua popolazione originale nel 1900. In Italia, le taglie sui lupi furono pagate fino al 1950. Sulle Alpi furono sterminati nel 1800 e in Sicilia nel 1924. Nel 1973 si annoveravano solo 100 esemplari, che costituivano solamente il 3-5% della loro distribuzione italiana storica.\nRecupero.\nIl recupero delle popolazioni europee inizi\u00f2 dopo gli anni '50, quando le attivit\u00e0 pastorali e rurali declinarono e non fu pi\u00f9 necessario cacciarli. Negli anni '80 le popolazioni piccole e isolate di lupi iniziarono ad aumentare, a mano a mano che diminuiva di densit\u00e0 la popolazione umana nelle zone rurali.\n\u00c8 completamente protetto in Italia sin dal 1976, e dal 2013 si stimano circa - animali, in incremento numerico e in espansione geografica. I lupi italiani entrarono nel parco nazionale del Mercantour in Francia nel 1993 e nel 2000 venne osservata la presenza di almeno cinquanta lupi. Vi sono almeno lupi nella penisola iberica, 150 dei quali nel Portogallo nordorientale. In Spagna la specie si trova in Galizia, in Le\u00f3n e nell'Asturia. Malgrado la perdita di centinaia di lupi all'anno dovuto al bracconaggio, la popolazione si \u00e8 estesa oltre il fiume Duero, nelle Asturie e nei Pirenei.\nNel 1978 i lupi iniziarono a ripopolare la Svezia centrale dopo un'assenza di dodici anni e si spinsero fino alla Norvegia. Dal 2005 il numero totale di lupi svedesi e norvegesi \u00e8 di almeno cento esemplari, comprese undici coppie riproduttive. Le popolazioni scandinave di lupi devono la loro continuata esistenza ininterrotta al collegamento geografico tra la Finlandia e la Repubblica di Carelia. I lupi sono protetti solo nella parte meridionale della Finlandia, mentre si possono cacciare in altre zone durante alcune stagioni.\nLe popolazioni di lupi in Polonia sono aumentate fino a 800-900 esemplari nel 1976. La Polonia gioca un ruolo importante nella loro espansione verso i paesi circostanti. Nell'est, i lupi della Polonia si aggiungono a quelli della Lituania, della Bielorussia, dell'Ucraina e della Slovacchia. Il lupo grigio \u00e8 protetto in Slovacchia, ad eccezione degli esemplari che uccidono bestiame. Alcuni lupi slovacchi a volte entrano in Repubblica Ceca, dove sono completamente protetti. I lupi provenienti dalla Slovacchia, dall'Ucraina e dalla Croazia a volte entrano in Ungheria, dove, se causano problemi, si possono cacciare legalmente.\nLa Romania annovera ben esemplari protetti sin dal 1996. Il numero di lupi in Albania ed in Macedonia del Nord \u00e8 sconosciuto, sebbene i due paesi colleghino le popolazioni di lupi in Grecia con quelli in Croazia e in Bosnia. Malgrado in Grecia siano protetti, molti esemplari ogni anno sono uccisi illegalmente, cos\u00ec il loro futuro resta incerto. Il numero di lupi in Bosnia \u00e8 in diminuzione sin dal 1986, mentre sono protetti sia in Croazia che in Slovenia.\nIl lupo \u00e8 ancora assente dal Regno Unito anche se, gi\u00e0 dal 1999, \u00e8 in corso un dibattito sulla possibilit\u00e0 di reintrodurlo.\nIl numero di branchi di lupi nella Polonia occidentale ha continuato ad aumentare. Ci\u00f2 \u00e8 confermato dai risultati del monitoraggio dei lupi finanziato dal Fondo Internazionale per il Benessere degli Animali (IFAW) e dalla fondazione per la protezione della natura EuroNatur, che viene effettuato dall'organizzazione polacca per la protezione della natura \"Association for Nature Wolf\" (AfN Wolf). Gli scienziati polacchi hanno stimato che alla fine dell'anno di monitoraggio 2018-19 ci sarebbero stati almeno 95 branchi di lupi residenti ad ovest della Vistola, pi\u00f9 che in qualsiasi altro momento dall'inizio della raccolta dei dati nel 2003. Per la prima volta, gli scienziati sono stati in grado di rilevare anche almeno tre branchi riproduttivi nei Sudeti, nella zona di confine ceco-polacca.\nLa Polonia svolge un ruolo fondamentale nel fornire percorsi di espansione nei vicini paesi dell'Europa centrale. Ad est, il suo raggio d'azione si sovrappone alle popolazioni di Lituania, Bielorussia, Ucraina e Slovacchia. Una popolazione della Polonia occidentale si \u00e8 espansa nella Germania orientale e nel 2000 sono nati i primi cuccioli in territorio tedesco. Nel 2012, si stimava che in Germania vivessero 14 branchi di lupi (per lo pi\u00f9 ad est) e che un branco con cuccioli fosse stato avvistato nel raggio di 24 chilometri (15 miglia) da Berlino. Da allora la popolazione \u00e8 aumentata costantemente e l'area di distribuzione \u00e8 cresciuta e si \u00e8 estesa a gran parte della Repubblica Federale.Nell'anno di monitoraggio 2020/21, c'erano un totale di 157 branchi, 27 coppie e 19 animali territoriali individuali in 11 stati federali. Il numero di cuccioli era di 556. Dall'estate del 2021, si stima che circa 1400 lupi, animali adulti e giovani, vivano in Germania.\nSalvaguardia legale.\nIl lupo eurasiatico e il lupo italiano sono legalmente protetti nella maggior parte dei Paesi europei, sia attraverso l'inserimento negli allegati della Direttiva UE-FHH, sia attraverso la Convenzione di Berna o entrambi, a seconda che un Paese sia o meno firmatario della Convenzione di Berna.\nPer gli Stati membri dell'UE, una richiesta di modifica dell'elenco del lupo negli allegati della Direttiva Habitat richiede l'approvazione della Divisione Grandi Carnivori della Commissione Europea, nella quale i membri della LCIE hanno un ruolo consultivo.[40][41] Gli Stati non appartenenti all'UE che sono firmatari della Convenzione di Berna possono presentare una corrispondente richiesta di modifica dello status di protezione al Comitato permanente della Convenzione di Berna, nel quale la LCIE ha anche un ruolo consultivo. Nel 2006, ad esempio, la Svizzera ha presentato una richiesta in tal senso, che all'epoca \u00e8 stata respinta. Nel 2018, la Svizzera ha nuovamente chiesto la riduzione dello status di protezione. A causa del comportamento passivo della LCIE, il trattamento \u00e8 ritardato.\nAsia.\nDistribuzione storica e declino.\nDurante il XIX secolo i lupi grigi erano abbondanti in molte zone della Palestina, su entrambe le rive del fiume Giordano. Furono ridotti di numero tra il 1964 e il 1980, a causa della caccia dei pastori. Durante il XIX secolo era gi\u00e0 raro in Arabia Saudita, mentre la maggior parte di essi viveva in Asia sud-orientale, nelle zone rocciose settentrionali confinanti con la Giordania o con le zone circostanti di Riyadh.\nIl lupo si trovava in tutta l'Unione Sovietica, tranne che nelle isole Soloveckie, nella Terra di Francesco Giuseppe, nella Severnaja Zemlja e nel Karaginskij rajon. La specie fu sterminata due volte in Crimea: la prima volta dopo la guerra civile russa e la seconda dopo la seconda guerra mondiale. Le popolazioni di lupi in Unione Sovietica crebbero dopo le due guerre mondiali. lupi su furono abbattuti annualmente durante gli anni 40. Scomparvero da gran parte della Russia Europea negli anni 70. Aumentarono di numero nel 1980, nonostante ne furono abbattuti su . I lupi furono ridotti di numero nella Mongolia Interna durante gli anni 40, a causa della riduzione delle gazzelle mongole di cui si cibavano. Nell'Impero anglo-indiano, i lupi furono molto perseguitati, dato che depredavano pecore, capre e bambini. Nel 1876, ne furono abbattuti nelle province nord-occidentali e nel Bihar. Lo sterminio dei lupi rimase una priorit\u00e0 nel 1920 nelle province nord-occidentali e nell'Awadh. Nel periodo compreso tra il 1871 e il 1916, lupi furono abbattuti nell'India Britannica.\nI lupi si estinsero in Giappone durante il rinnovamento Meiji, dopo che furono dichiarati una minaccia alla pastorizia. Ispirandosi dall'esempio nordamericano, il governo stermin\u00f2 i lupi con le taglie e il veleno. L'ultimo lupo giapponese fu abbattuto il 23 gennaio 1905 vicino a Washikaguchi (oggi chiamato Higashi Yoshiro).\nDistribuzione moderna.\nCi sono pochi dati affidabili sulla situazione dei lupi in Medio Oriente, eccetto su quelli in Israele e in Arabia Saudita. In entrambi gli stati il numero dei lupi \u00e8 stabile, grazie a leggi ambientali ben applicate e al fatto che ci sono vaste regioni deserte. Nell'Arabia Saudita ci sono almeno 300-600 esemplari.\nLa popolazione turca gioca un ruolo importante nel collegare le popolazioni europee e asiatiche. Le montagne della Turchia sono servite da rifugio per gli ultimi lupi rimasti in Siria. Una piccola popolazione si trova nelle Alture del Golan, protette dall'esercito della zona. I lupi che abitano nel Negev meridionale sono vicini alle popolazioni del Sinai e della Giordania.\nSi sa poco dello stato delle popolazioni in Iran, per\u00f2 le regioni settentrionali dell'Afghanistan e del Pakistan rimangono luoghi importanti per la conservazione della specie. Ci sono 300 lupi nel Jammu e Kashmir nell'India settentrionale, e altri 50 nell'Himachal Pradesh. In tutto in India ci sono da 800 a esemplari di lupi isolati. Non ci sono informazioni sui lupi in Nepal e Bhutan.\nNon si sa nulla di concreto sulle popolazioni di lupi in Asia settentrionale e centrale, ma si pensa che siano circa . Sin dalla dissoluzione dell'Unione Sovietica, i lupi sono cresciuti di numero fino a raggiungere i - esemplari. In Cina e in Mongolia, i lupi sono protetti solo nelle riserve. Ve ne sono almeno - in Mongolia, ma non si sa quanti ve ne siano in Cina. Si stima che ve ne siano 400 nella Cina settentrionale, nello Xinjiang e in Tibet.\nNordamerica.\nDistribuzione storica e declino.\nStoricamente il lupo grigio occupava tutto il Nordamerica al di sopra del 20\u00b0 di latitudine Nord. Viveva in tutto il continente, tranne che negli Stati Uniti sudorientali, nella California occidentale e nelle zone tropicali del Messico. Il declino dei lupi nordamericani coincise con l'incremento delle popolazioni umane e dell'agricoltura. All'inizio del XX secolo la specie era quasi scomparsa negli Stati Uniti orientali, tranne in alcune regioni degli Appalachi e nelle zone nordoccidentali della regione dei Grandi Laghi.\nIn Canada i lupi grigi furono sterminati nel Nuovo Brunswick e nella Nuova Scozia tra il 1870 e il 1921 e a Terranova nel 1911. Scomparvero dalle zone meridionali del Qu\u00e9bec e dell'Ontario tra il 1850 e il 1900. Il loro declino nelle praterie ebbe inizio con lo sterminio dei bisonti e degli altri ungulati negli anni 1860-70. Il lupo grigio fu praticamente eliminato negli Stati Uniti occidentali e nelle regioni contigue del Canada tra il 1900 e il 1930. Fu sterminato dai governi federali e statali in tutti gli Stati Uniti nel 1960, eccetto che in Alaska e in Minnesota settentrionale. Il declino rallent\u00f2 durante gli anni 1930-50, soprattutto nel Canada sudoccidentale, grazie a nuove regole sulla caccia grossa. Ma vi fu poi un altro tentativo di sterminio nei primi anni '50 che perdur\u00f2 fino agli anni '60. Questa campagna fu fermata negli anni '70 e a essa segu\u00ec un altro incremento della popolazione.\nDistribuzione moderna.\nIl lupo grigio in Nordamerica \u00e8 presente soprattutto in Alaska e in Canada. Si sono osservate popolazioni di lupi nel Minnesota settentrionale, nel Wisconsin settentrionale, nella penisola superiore del Michigan, in parte negli Stati di Washington e Idaho, in Oregon settentrionale e in Montana. Nel 1995-96 alcuni esemplari della sottospecie \"Canis lupus occidentalis\", provenienti dall'Alberta e dalla Columbia Britannica, sono stati liberati nel Parco nazionale di Yellowstone e in Idaho. Dal 2016, una famiglia di lupi, divenuto effettivo branco nel 2020, e conosciuto come Lassen Pack, si \u00e8 stanziata nella contea di Lassen in California, Stato nel quale mancavano dal 1924. Finora \u00e8 l'unico nucleo sociale di lupi stabile di tutta la California.\nNel 1998 alcuni esemplari di lupo messicano (\"Canis lupus baileyi\") sono stati reintrodotti in Arizona e nel Nuovo Messico.\nIl lupo grigio si trova nell'80% della sua distribuzione storica in Canada, rendendo cos\u00ec questo paese un bastione importante per la specie.\nMalattie e parassiti.\nInfezioni virali e batteriche.\nLe malattie virali che colpiscono i lupi comprendono la rabbia, il cimurro, la parvovirosi canina, l'epatite infettiva del cane, la papillomatosi e il coronavirus canino. I lupi registrano i maggiori casi di rabbia in Russia, Iran, Afghanistan, Iraq e India. Nei lupi, il periodo di incubazione \u00e8 8-21 giorni. I sintomi della rabbia nel lupo lo fanno diventare agitato, abbandona il branco e viaggia fino a al giorno, aumentando cos\u00ec il rischio di infettare altri lupi. I lupi infetti non mostrano alcun timore verso gli esseri umani e si registrano molti attacchi di lupi alle persone che vengono attribuiti ai lupi rabbiosi. Anche se il cimurro \u00e8 letale nel cane, non \u00e8 stato registrato nessun caso di morte tra i lupi, tranne che in Canada e in Alaska. Alla parvovirosi canina, che provoca la morte per disidratazione, squilibrio elettrolitico, e lipopolisaccaride o sepsi, i lupi in gran parte sopravvivono ma pu\u00f2 essere letale per i cuccioli. I lupi possono prendere l'epatite infettiva dai cani, ma non ci sono casi di lupi che muoiono per questa malattia. La papillomatosi \u00e8 stata registrata una solo volta nei lupi, e probabilmente non causa malattie gravi o la morte, anche se pu\u00f2 alterare i comportamenti alimentari. Il coronavirus canino \u00e8 stato registrato nei lupi dell'Alaska, ma l'infezione \u00e8 pi\u00f9 diffusa nei mesi invernali.\nLe malattie batteriche che infettano i lupi includono la brucellosi, la malattia di Lyme, la leptospirosi, la tularemia, la tubercolosi bovina, la listeriosi, l'antrace e l'afta epizootica. I lupi possono prendere il brucella suis dalle renne selvatiche e domestiche. Mentre i lupi adulti tendono a non mostrare alcun segno clinico, pu\u00f2 indebolire gravemente i cuccioli di femmine infette. Anche se la Malattia di Lyme pu\u00f2 debilitare singoli lupi, non sembra avere alcun effetto significativo sulle singole popolazioni di lupi. La Leptospirosi pu\u00f2 essere contratta attraverso il contatto con la preda infetta o le urine, e pu\u00f2 causare febbre, anoressia, vomito, anemia, ematuria, ittero e la morte. I lupi che vivono vicino alle aziende agricole sono pi\u00f9 vulnerabili alla malattia rispetto a quelli che vivono nelle zone selvagge, probabilmente a causa di un contatto prolungato con i rifiuti di animali domestici infetti. I lupi possono prendere la Tularemia da prede logomorfe, anche se il suo effetto sui lupi \u00e8 sconosciuto. Anche se la Tubercolosi bovina non \u00e8 considerata una grave minaccia per i lupi, sono stati registrati in Canada due casi di cuccioli di lupo morti a causa di questa malattia.\nInfezioni parassitarie.\nI lupi portano ectoparassiti e endoparassiti. I lupi dei territori dell'ex Unione Sovietica sono portatori di almeno 50 specie di parassiti. La maggior parte di questi parassiti infettano i lupi senza effetti negativi, anche se gli effetti possono diventare pi\u00f9 gravi in campioni malati o malnutriti. La parassitosi nei lupi \u00e8 di particolare interesse per le persone, come i lupi la possono diffondere nei cani, che a loro volta possono diffondere i parassiti fra gli esseri umani. Nelle zone pastorali dove abitano i lupi, i parassiti possono diffondersi fra il bestiame.\nI lupi sono spesso infettati da una variet\u00e0 di Artropodi exoparassiti, tra cui le pulci, le zecche, i pidocchi e gli acari. Il pi\u00f9 dannoso per i lupi, in particolare i cuccioli, \u00e8 la \"Sarcoptes scabiei\" (o rogna degli acari), anche se raramente si sviluppa in piena rogna, a differenza delle volpi. I pidocchi, come per esempio il \"Trichodectes canis\", possono causare la malattia nei lupi, ma raramente la morte. Le zecche del genere Ixodidae possono infettare i lupi con la malattia di Lyme e la febbre maculosa delle Montagne Rocciose. Anche la zecca \"Dermacentor pictus\" infetta i lupi. Altri ectoparassiti includono i pidocchi masticatori, gli Anoplura, le pulci \"Pulex irritans\" e il \"Ctenocephalides canis\".\nGli endoparassiti noti per infettare i lupi sono i Protozoi e gli Elminti (Trematoda, Cestoda, Nematoda e Acanthocephala). Delle specie di protozoi, solo pochi sono stati registrati per infettare i lupi: Isospora, Toxoplasma, Sarcocystis, Babesia e Giardia. I lupi possono trasmettere il \"Neospora caninum\", che \u00e8 di particolare interesse per gli agricoltori, perch\u00e9 la malattia pu\u00f2 colpire il bestiame, con animali infetti che hanno 3-13 volte pi\u00f9 probabilit\u00e0 di avere un aborto spontaneo rispetto a quelli non infetti. Tra i vermi il pi\u00f9 comune nei lupi del Nord America \u00e8 Alaria, che infetta i piccoli roditori e gli anfibi che vengono mangiati dai lupi. Una volta raggiunta la maturit\u00e0 l'Alaria migra verso l'intestino del lupo ma lo danneggia poco. Il \"Metorchis conjunctus\", che entra nei lupi che mangiano il pesce, infetta il fegato del lupo, causando epatopatia, infiammazione del pancreas e deperimento. La maggior parte delle altre specie endoparassite risiedono nell'intestino del lupo, anche se il \"Paragonimus westermani\" vive nei polmoni del lupo. Le tenie si trovano comunemente nei lupi, in quanto i loro ospiti principali sono gli ungulati, piccoli mammiferi o pesci, di cui i lupi si nutrono. Le tenie in genere causano pochi danni ai lupi, anche se questo dipende dal numero e dalle dimensioni dei parassiti, e dalla sensibilit\u00e0 dell'ospite. I sintomi spesso includono la stitichezza, reazioni allergiche e tossiche, irritazione della mucosa intestinale, e malnutrizione.\nUova di adulti di tenia appartenenti ad \"Echinococcus spp,\" presenti nell'intestino e nelle feci di cani e canidi possono infettare anche l'essere umano stesso a seguito di ingestione accidentale delle stesse da alimenti ed acque contaminate, provocando echinococcosi cistica.\nRapporti con gli umani.\nNella cultura.\nNei nomi personali.\nLa letteratura anglosassone contiene diverse istanze di monarchi anglosassoni e guerrieri anglosassoni che assumono \"Wulf\" come prefisso o suffisso nei loro nomi. Gli esempi includono \"Wulfhere\", \"Cynewulf\" (\"Stirpe di lupo\"), \"Ceonwulf\", \"Wulfheard\", \"Earnwulf\", \"Wulfmaer\", \"Wulfstan\" e \"Aethewulf\" (\"Nobile lupo\"). I nomi correlati ai lupi erano comuni anche tra i guerrieri germanici pre-cristiani: \"Wolfhroc\" (Tonaca di Lupo), \"Wolfhetan\" (Pelle di Lupo), \"Isangrim\" (Maschera Grigia), \"Scrutolf\" (Abito di Lupo), \"Wolfgang\" (Passo di Lupo) e \"Wolfdregil\" (Corridore di Lupo).\nNella mitologia e folklore.\nNella mitologia norrena e giapponese i lupi erano considerati animali quasi divini. In Giappone gli agricoltori veneravano i lupi e lasciavano offerte vicino alle loro tane, pregandoli di proteggere i loro raccolti dai cervi e dai cinghiali, mentre gli scandinavi credevano che il lupo Fenrir fosse un figlio di Loki. In altre culture i lupi svolgevano un ruolo importante nei miti di fondazione: i turchi, i mongoli e gli ainu credevano che i lupi fossero i loro antenati, mentre i dena'ina credevano che fossero uomini un tempo, e quindi loro fratelli. Nella mitologia lituana, si narra che il granduca Gediminas costru\u00ec Vilnius dopo una visione di un lupo di ferro. I lupi venivano associati con il sole in alcune culture eurasiatiche: gli antichi greci e romani collegavano il lupo con il dio Apollo, mentre i galli associavano il lupo con Belanu, il cui nome potrebbe derivare dalla parola bretone per lupo; \"bleiz\". Gli scandinavi credevano che il sole fosse inseguito dal lupo celeste Sk\u01ebll. Nella mitologia pawnee il lupo fu il primo animale a subire la morte. Alcune culture nordiche e indigene americane associarono il lupo alla stregoneria: nella Scandinavia, la strega Hyndla cavalcava un lupo, mentre i navajo temevano i lupi come streghe travestite. Il lupo fu stimato dai daci, il cui nome deriva dalla parola gallica \"daoi\", che significa \u00abpopolo lupino\u00bb. Essi credevano che il lupo fosse signore di tutti gli animali, e l'unica vera protezione contro il male. Il lupo \u00e8 un animale importante nella religione tengrica, perch\u00e9 \u00e8 creduto d'essere l'unica creatura vivente oltre l'uomo a venerare Tengri, pregando a esso attraverso gli ululati.\nNella fiaba e la letteratura.\nUno dei riferimenti pi\u00f9 antichi ai lupi si trova nel poema epico babilonese \"Gilgame\u0161\", in cui il personaggio principale rifiuta le avance sessuali della dea I\u0161tar, che aveva trasformato in lupi i suoi amanti precedenti. Nell\"Avest\u0101\", il testo sacro degli zoroastri, i lupi sono una creazione dello spirito maligno Ahriman. Esopo ne parl\u00f2 in tanti dei suoi racconti, dipingendoli come animali pericolosi e ipocriti. In quei racconti mette in evidenza la fiducia tra i pastori e i loro cani nella loro vigilanza contro i lupi. La \"Bibbia\" fa riferimento ai lupi 13 volte come simboli di avarizia e di distruttivit\u00e0. Gran parte del simbolismo del \"Nuovo Testamento\" era basato sulla cultura pastorale del popolo di Israele, e Ges\u00f9 paragon\u00f2 la sua relazione con i discepoli a quella di un buon pastore che protegge le sue greggi dai lupi. Paragon\u00f2 anche i lupi ai falsi profeti. Alcuni autori hanno addirittura pensato che secoli di persecuzione contro i lupi fossero legittimati dall'immagine negativa che ne dava Ges\u00f9. La letteratura cristiana elabor\u00f2 sul messaggio biblico sul lupo. Comparve sulla pubblicazione del VII secolo il \"Fisiologo\", che mescol\u00f2 racconti pagani con gli insegnamenti morali cristiani. Il \"Fisiologo\" descrive i lupi come animali capaci di rendere muti gli uomini con uno sguardo, e muniti di una sola vertebra cervicale. Dante descrisse una lupa a rappresentare l'avarizia e la cupidigia nel primo canto dell\"Inferno\".\nSecondo il \"Malleus Maleficarum\", pubblicato nel 1487, i lupi sono stati mandati da Dio come punizione contro il peccato, oppure sono agenti di Satana inviati con l'appoggio di Dio per mettere alla prova la fede dei credenti. Ysengrin il lupo, che apparve per la prima volta nel poema latino \"Roman de Renart\" nel XII secolo, rappresenta la bassa nobilt\u00e0, mentre il suo avversario, Renart la volpe, rappresenta l'eroe comune. La fiaba di Cappuccetto Rosso, scritta da Charles Perrault nel 1697, \u00e8 considerata la storia che ha contribuito di pi\u00f9 all'immagine negativa del lupo nel mondo occidentale. In questa storia il lupo viene raffigurato come uno stupratore potenziale capace di parlare la lingua umana. La letteratura russa contiene molti riferimenti alla caccia ai lupi e alle loro depredazioni, e sono inclusi nei racconti di Tolstoj, di \u010cechov e di altri. Il romanzo \"Mai gridare al lupo\" di Farley Mowat, pubblicato nel 1963, fu il primo libro della letteratura popolare a mostrare i lupi in luce positiva, e da esso fu tratto un film. Sebbene avesse cambiato l'opinione corrente fu criticato per averli idealizzati e averne rivelato errori concreti di comportamento.\nConflitti.\nAttacchi dei lupi sul bestiame.\nLe razzie di bestiame furono uno dei motivi principali nello sterminio dei lupi, ponendo problemi per la conservazione della specie: a parte le perdite economiche risultanti, non si sono trovati metodi infallibili per impedire tali attacchi se non con il loro sterminio. Certi stati cercano di mitigare le perdite economiche causate dai lupi con programmi di compensazione o di assicurazione statale. Gli animali domestici sono prede facili perch\u00e9 non conoscono comportamenti di difesa naturali. I lupi tendono ad attaccare il bestiame quando le prede selvatiche sono ridotte. Nell'Eurasia gran parte della dieta dei lupi consiste in bestiame, mentre in Nordamerica tali eventi sono rari, grazie all'abbondanza di prede selvatiche. La maggior parte delle perdite si verificano durante l'estate, quando i greggi sono condotti al pascolo. Il numero di animali uccisi in un solo attacco dipende dalla specie della preda: quelli contro mucche e cavalli si limitano alla morte d'un solo animale, mentre bestiame pi\u00f9 piccolo, come i tacchini e le pecore possono essere uccisi in gran numero. I lupi uccidono i cani ogni tanto, e certe popolazioni di lupi hanno i cani come principale fonte di cibo. In Croazia, i lupi uccidono pi\u00f9 cani che pecore, e in Russia limitano il numero dei cani randagi. Gli attacchi contro i cani da caccia sono comuni nella Scandinavia e in Wisconsin.\nIn Svizzera nel 2018 si sono verificate circa 500 crepe di lupo su una popolazione di circa 50 lupi in presenza di circa 200 cani custodi del bestiame. In Germania, tra il 2000 e il 2019, il numero di attacchi di lupi contro animali al pascolo \u00e8 passato da 0 a 890 in un anno, mentre il numero di animali feriti e uccisi \u00e8 salito a 2900, il che indica una specializzazione in animali al pascolo e frequenti casi di predazione in eccesso.\nIn Francia il numero di animali catturati in greggi non protetti \u00e8 diminuito tra il 2010 e il 2015, poich\u00e9 sempre pi\u00f9 greggi sono stati protetti, ma il numero di animali uccisi in greggi protetti \u00e8 aumentato.. Durante questo periodo il comportamento dei lupi \u00e8 cambiato in modo tale che, con l'aumento dell'assuefazione, la proporzione degli attacchi dei lupi durante il giorno \u00e8 aumentata.. Nel 2018 nell'arco alpino francese ci sono state circa 12500 crepe di lupo nell'arco alpino francese con una popolazione di circa 500 lupi e diverse migliaia di cani custodi del bestiame.. Nonostante le nuove misure di protezione delle mandrie, nel 2019 sono stati avvistati 3838 lupi nella regione Auvergne-Rh\u00f4ne-Alpes e sono stati pagati risarcimenti per 12491 crepe di lupo individuate.. In alcune regioni anche cani da guardia del bestiame diventano vittime dei lupi.\nAttacchi agli umani.\nMolte societ\u00e0 umane hanno avuto paura dei lupi, sebbene l'uomo non sia una delle loro prede naturali..\nSebbene i lupi siano spesso etichettati come \"cattivi\", secondo un'analisi statistica di ScienceAlert del 28 febbraio 2018, dal titolo \"Deadliest creatures worldwide by annual number of human deaths as of 2018\", i lupi ogni anno provocano solo 10 morti umane, contro un numero assai maggiori di morti provocate da animali che nel pensiero comune non sono in genere ritenuti altrettanto pericolosi, quali, in ordine decrescente di morti all'anno: le zanzare (750.000), gli stessi esseri umani (437.000), i serpenti (100.000), i cani (35.000), le lumache (20.000), le cimici (11.0000), le mosche (10.000), i lombrichi (4.500), i coccodrilli (1.000), i vermi parassiti (700), gli elefanti (500), gli ippopotami (500) e i leoni (22).\nSono stati individuati quattro fattori associabili agli attacchi contro l'uomo:\nIl modo in cui reagiscono alla presenza umana varia secondo la loro esperienza: i lupi privi di esperienze negative con gli uomini, o che si sono abituati alla loro presenza, possono mostrare comportamenti audaci. Sebbene i lupi possano reagire violentemente su provocazione gli attacchi difensivi consistono solo in piccoli morsi alle estremit\u00e0.\nAttacchi predatori (sferrati da lupi che trattano gli uomini come prede) sono preceduti da un lungo periodo di consuetudine, in cui i lupi perdono poco per volta la paura per gli uomini. Mordono le loro vittime pi\u00f9 volte sulla faccia e il collo, e poi le trascinano via e le divorano. Tali attacchi sono limitati ad alcuni luoghi, e non cessano fino allo sterminio dei lupi colpevoli. Gli attacchi predatori avvengono soprattutto durante l'estate, quando le greggi vanno nelle foreste per raccogliere bacche o al pascolo. Le vittime dei lupi predatori sono soprattutto persone sotto i 18 anni. Nei casi rari in cui viene aggredito un adulto la vittima di solito \u00e8 una donna.\nSono noti diversi episodi di lupi che divennero sistematicamente antropofagi, ovvero esperti nell'attaccare e uccidere le persone e aventi l'uomo nella loro dieta abituale, sebbene in generale i lupi, rispetto ai grandi felidi come leoni, tigri e leopardi, attacchino le persone con molta meno frequenza. Il caso pi\u00f9 emblematico, e pi\u00f9 discusso, \u00e8 quello della bestia del G\u00e9vaudan, nella quale la maggior parte della comunit\u00e0 scientifica oggigiorno riconosce un branco di lupi antropofagi che l'isteria popolare rese con fattezze terribili ed immaginarie, e che tra il 1764 e il 1767 uccisero 113 persone, tra adulti e bambini, nella regione del G\u00e9vaudan, in Francia, prima di essere abbattuti singolarmente in almeno tre occasioni differenti. Vi sono stati anche molti altri casi pi\u00f9 contenuti e pi\u00f9 vicini alle abitudini tipiche dei lupi mangiatori di uomini, con prevalenza di vittime di et\u00e0 compresa tra i tre e i quindici anni, tra i quali i lupi di Kirov, che uccisero 22 persone tra il 1944 e il 1954 in Unione Sovietica; i lupi di Ashta, che tra il 1985 e il 1986 rapirono 17 bambini in India; e il lupo di Gysinge, che uccise 12 giovani (11 tra i 3-15 anni e una diciannovenne) in Svezia tra il 1820 e il 1821: quest'ultimo era stato allevato in cattivit\u00e0, era fuggito e, incapace di cacciare prede selvatiche, aveva cominciato ad aggredire le persone.\nCasi di lupi rabbiosi sono rari in confronto a quelli di altre specie, sebbene possano essere infettati da altri animali come cani, volpi e sciacalli. Aggressioni da parte di lupi rabbiosi sono rare nel Nordamerica, ma numerose nel mediterraneo orientale, il Medio Oriente e l'Asia centrale. La forza fisica del lupo lo rende tra gli animali pi\u00f9 pericolosi quando \u00e8 malato di rabbia: il morso d'un lupo rabbioso \u00e8 15 volte pi\u00f9 mortale di quello d'un cane infettato. I lupi rabbiosi agiscono da soli, e mordono un gran numero di persone e di animali domestici. La maggior parte degli attacchi di lupi rabbiosi avvengono in primavera e in autunno. Al contrario che negli attacchi predatori, le vittime dei lupi rabbiosi non vengono mangiate, e gli attacchi generalmente finiscono in un giorno. Le vittime sono scelte a caso, mentre negli attacchi predatori le vittime sono quasi esclusivamente bambini o donne giovani.\nDalla met\u00e0 del secolo XIX fino al 2002 ci sono stati otto attacchi fatali nell'Europa e la Russia e pi\u00f9 di duecento nell'Asia meridionale. Tra il 2005 e il 2010 due persone sono state uccise da lupi non-rabbiosi nel Nordamerica. Da circa vent'anni, mediamente i lupi uccidono una decina di persone all'anno.\nCaccia al lupo.\nI lupi sono difficili da cacciare, a causa dei loro sensi altamente sviluppati, la loro resistenza nell'inseguimento e la loro capacit\u00e0 di storpiare o uccidere i cani da caccia velocemente. Storicamente una pletora di metodi furono utilizzati per cacciare i lupi, inclusi lo sterminio di cuccioli nelle loro tane durante la primavera, coursing con i cani (di solito combinazioni di levrieri, chien de Saint-Hubert, e i fox terrier), l'avvelenamento con la stricnina, le tagliole e le bocche di lupo. In Russia, un metodo tradizionale consiste nel circondare un branco in una zona ristretta con una lunga corda, coperta da tessuti rossi con l'odore dei cacciatori. Questo metodo dipende dal timore che la specie ha per l'uomo, ma pu\u00f2 perdere la sua efficacia se i lupi si abituano all'odore. Certi cacciatori riescono ad attirare i lupi imitando i loro ululati. Nel Kazakistan e nella Mongolia i lupi sono tradizionalmente cacciati con le aquile e i falchi, ma questa pratica sta diminuendo, dato che i falconieri esperti stanno diminuendo di numero. Cacciare i lupi dagli aeromobili \u00e8 molto efficace, poich\u00e9 consente una maggiore visibilit\u00e0, ma tale metodo \u00e8 anche controverso, perch\u00e9 concede ai lupi poche possibilit\u00e0 di fuga o difesa.\nPellicce e carne.\nMalgrado la pelliccia del lupo non sia allo stesso livello di qualit\u00e0 del castoro, la lontra e il visone, \u00e8 tuttavia folta e durevole, e viene utilizzata soprattutto per le sciarpe, ma a volte anche per le giacche, le cappe, i cappotti, gli stivali eschimesi, e i tappeti. Oltre che per la protezione corporea le pellicce di lupo sono state usate come camuffamento nella caccia e la guerra, come emblema tra i nativi americani occidentali, e come valuta. Le pellicce pi\u00f9 pregiate sono quelle dei lupi delle regioni fredde del Nordamerica, invariabilmente pi\u00f9 folte e morbide. Nell'antica Scandinavia la pelle del lupo veniva usato come guaina nei rituali mentre alcune trib\u00f9 native americani li usavano per motivi medicinali. I nativi delle Grandi Pianure spesso indossavano le pellicce di lupo per avvicinarsi ai bisonti durante le cacce. I pawnee indossavano mantelli di lupo quando esploravano territori nemici. I soldati dell'esercito degli Stati Uniti d'America usavano gli anorak fatti con le pelli di lupo durante gli ultimi anni della seconda guerra mondiale e la guerra di Corea per proteggerli dal congelamento. Nell'allora URSS, pellicce di lupi furono prodotti annualmente dal 1976 al 1988. Secondo Cites, - pellicce di lupo sono vendute internazionalmente ogni anno, con Canada, ex-Unione Sovietica, Mongolia e Cina come esportatori principali. La caccia al lupo per la sua pelliccia non costituisce una minaccia per la specie, perch\u00e9 solo le popolazioni nelle zone artiche (che sono numerose) sono di valore commerciale.\nStoricamente vari popoli e individui hanno consumato la carne di lupo in tempi di carestia o per motivi medicinali. La carne di lupo fu mangiata parecchie volte durante la spedizione artica di Vilhjalmur Stefansson nel 1913, soprattutto durante l'estate, quando i lupi sono pi\u00f9 grassi. I popoli indigeni della Transbaikalia mangiarono carne di lupo anche quando altre fonti di cibo erano disponibili. La maggior parte dei nativi americani riconoscevano che i lupi fossero commestibili, ma li consideravano inadeguati come fonte di nutrimento perch\u00e9, essendo carnivori, non hanno le stesse qualit\u00e0 medicinali degli erbivori. Il consumo della carne di lupo ha un ruolo importante nella medicina tradizionale asiatica. In Mongolia, si ritiene che mangiare la carne e i polmoni d'un lupo possa curare i raffreddori, e che spargendo polvere ricavata dall'ano dell'animale sul cibo possa curare le emorroidi. I pareri sul gusto delle carni sono discordi, in quanto la descrivono, di volta in volta, come \u00abgommosa\u00bb, \u00abpuzzolente\u00bb, \u00absimile al pollo\u00bb, e \u00absuperiore alla carne di cervo\u00bb.\nCome animali domestici.\nIl biologo Stanley P. Young descrisse i lupi domestici nei termini seguenti:\nAlcuni agenti dell'FWS tenevano cuccioli di lupo, ottenendo i risultati migliori quando li catturavano prima che aprissero gli occhi. Al contrario, i cuccioli catturati all'et\u00e0 di 3-4 settimane si dimostrarono incorreggibili. I lupi possono quindi essere addomesticati, ma non cos\u00ec facilmente come i cani. La maggior parte dei tentativi di addestrare i lupi a lavorare \u00e8 fallita. Il biologo svedese Erik Zimen cerc\u00f2 di addestrare i lupi a trainare una slitta. I lupi arrivavano ad accettare la bardatura, ma non erano affidabili, dato che venivano facilmente distratti dai compagni e da altri animali presenti, e si rifiutavano di eseguire ordini se annoiati. In contrasto, John James Audubon scrisse di un caso nel Kentucky in cui un lupo fu addestrato a cacciare cervi, e Henry Wharton Shoemaker pubblic\u00f2 una simile storia riguardo ai pionieri della Pennsylvania che usavano i lupi come cani da caccia."}
{"id": "52907", "revid": "1745361", "url": "https://it.wikipedia.org/wiki?curid=52907", "title": "Pico", "text": ""}
{"id": "52921", "revid": "394", "url": "https://it.wikipedia.org/wiki?curid=52921", "title": "Deep link", "text": ""}
{"id": "52926", "revid": "228587", "url": "https://it.wikipedia.org/wiki?curid=52926", "title": "Pleiadi", "text": ""}
{"id": "52931", "revid": "123491240", "url": "https://it.wikipedia.org/wiki?curid=52931", "title": "Unix System V", "text": "UNIX System V, (pronunciato \"system five\") \u00e8 una delle prime versioni commerciali del sistema operativo Unix, sviluppato da AT&amp;T in sei versioni (\"release\"). \nDurante il suo sviluppo, System V \u00e8 stato rilasciato in diverse versioni, 1-2-3-4, fino ad arrivare alla versione 4, System V Release 4 (SVR4), che ha ottenuto un grande successo commerciale dovuto allo sforzo e alla collaborazione di diversi produttori unendoli in una organizzazione definita \"Unix System Unification.\", ed \u00e8 stato la fonte di vari sviluppi commerciali aventi come base le caratteristiche UNIX. \nStoria.\nVenne sviluppato dalla AT&amp;T a partire dal 1983; System V Release 4 (o SVR4), pubblicata nel 1989, \u00e8 sicuramente stata la pi\u00f9 famosa delle 4 e la fonte di numerose caratteristiche tipiche dei sistemi unix-like, quali il sistema di \"Sys V init scripts\" (codice_1), usato per l'avvio e lo spegnimento del sistema, e le System V Interface Definition, uno standard che definisce quello che dovrebbe essere il funzionamento dei sistemi System V.\nA partire dal 2020, il mercato Unix derivato da AT&amp;T \u00e8 suddiviso in tre varianti di System V: AIX di IBM, HP-UX di Hewlett-Packard e Solaris di Oracle.\nCaratteristiche.\nComunemente AT&amp;T si limitava a fornire l'hardware su cui girava System V, mentre i clienti acquistavano il sistema operativo vero e proprio da rivenditori autorizzati. Popolari versioni derivate di System V sono la Dell SVR4 e Bull SVR4. Le versioni di System V oggi pi\u00f9 usate, sono probabilmente la SCO OpenServer (basata sulla System V release 3), la SCO UnixWare (basata sulla System V release 4) e la Sun Microsystems Solaris (anch'essa basata sulla System V release 4).\nLa \"release 6\" venne annunciata in sviluppo nel 2003, ma allo stato attuale non si hanno notizie al riguardo."}
{"id": "52932", "revid": "73843", "url": "https://it.wikipedia.org/wiki?curid=52932", "title": "Pluto", "text": ""}
{"id": "52933", "revid": "339392", "url": "https://it.wikipedia.org/wiki?curid=52933", "title": "Fryderyk Franciszek Chopin", "text": ""}
{"id": "52934", "revid": "228587", "url": "https://it.wikipedia.org/wiki?curid=52934", "title": "Lug", "text": ""}
{"id": "52935", "revid": "339392", "url": "https://it.wikipedia.org/wiki?curid=52935", "title": "System V", "text": ""}
{"id": "52941", "revid": "2202610", "url": "https://it.wikipedia.org/wiki?curid=52941", "title": "Lingua curda", "text": "Le lingue curde (Kurd\u00ee, Kurd\u00ed, \u06a9\u0648\u0631\u062f\u063d) non costituiscono un'unica entit\u00e0 linguistica standardizzata, si tratta invece di un continuum di variet\u00e0 linguistiche strettamente legate tra loro, parlate in Asia Occidentale. Generalmente la lingua curda viene distinta in tre sottogruppi: la variet\u00e0 settentrionale (Kurmanc\u00ee), variet\u00e0 centrale (Sorani) variet\u00e0 meridionale (Pehlewani) e Laki, anche se non mancano suddivisioni differenti. Le lingue Zaza-Gorani sono altres\u00ec parlate da diversi milioni di curdi, tuttavia non sono linguisticamente appartenenti al continuum curdo.\nDistribuzione geografica.\nLa lingua curda \u00e8 parlata nella regione geografica del Kurdistan, oggi suddivisa tra Turchia, Iran, Iraq e Siria. A seguito della diaspora curda la lingua curda \u00e8 attestata in Europa, vari paesi dell'ex Unione Sovietica, Afghanistan, Libano, Stati Uniti d'America.\nI curdofoni si attestano tra i 20-30 milioni di parlanti tra il 2000 e il 2010.\nLingua ufficiale.\nIn Iraq il curdo \u00e8 lingua ufficiale accanto alla lingua araba a partire dalla Costituzione del 2005.\nClassificazione.\nLa lingua curda \u00e8 una lingua indoeuropea appartenente al gruppo delle lingue iraniche nord-occidentali, e facente parte del sottogruppo orientale, accanto al beluci e il gilaki.\nVariet\u00e0.\nPrincipali distinzioni delle variet\u00e0 curde.\nLa distinzione delle variet\u00e0 di curdo sono soggette a numerose interpretazioni. Tra le pi\u00f9 rilevanti vi \u00e8 quella precedentemente illustrata, dove le lingue curde vengono divise in quattro gruppi: curdo settentrionale (Kurmanc\u00ee), curdo centrale (sorani), curdo meridionale e \nlaki. Hassanpour nel 1992 divide le lingue curde in:\nMehrdad Izady sempre nel 1992 invece teorizza due macrogruppi:\nRenee Chenault-Fattah, nel 2000, distingue le lingue curde in due gruppi: \nAncora diverse sono state poi le analisi successive, che tuttavia a grandi linee possono essere ricondotte a quelle precedentemente indicate, in versione rivista e aggiornata. \u00c8 del 2014 la suddivisione proposta da Haig e \u00d6pengin:\nStoria.\nOgni tentativo di studiare o descrivere le lingue curde si scontra con il problema della carenza di attestazioni antiche; infatti le prime testimonianze scritte in lingua curda risalgono a non prima del XVI secolo e non sono particolarmente rilevanti per lo studio delle evoluzioni della lingua. Gli studiosi si avvalgono quindi dei dati raccolti da altre variet\u00e0 iraniche, passate e presenti, vicine al curdo: le relazioni sincroniche del curdo con altre lingue moderne della stessa famiglia possono essere traslate in un modello diacronico. Gli studi di dialettologia iranica precedenti al 1900 tendevano a raggruppare le variet\u00e0 linguistiche in base alla zona geografica. Tra le lingue iraniche occidentali solamente persiano, curdo e baluchi erano conosciute relativamente bene; le altre lingue iraniche occidentali, molte delle quali parlate nella zona storica dell'antica Media, vennero invece raggruppate sotto il nome di \"mediane\". Di quest'ultime vennero ritrovati, all'inizio del XX secolo, molti documenti che posero le basi per gli studi successivi. Alcuni di questi documenti (scritti in medio persiano manicheo e partico manicheo) furono di particolare rilievo per lo studio dialettologico delle variet\u00e0 occidentale. Paul Tedesco nel suo pionieristico lavoro sulle distinzioni dialettali tra medio persiano e partico vide varie connessione tra persiano e curdo e, talvolta, anche baluchi. Tuttavia la sua sottodivisione delle lingue occidentali iraniche \u00e8 fatta ad hoc e spesso basata su una sola caratteristica condivisa, e soggetta a cambiamenti frequenti. \nUn altro passo importante nello studio della lingua curda (e della dialettologia iranica occidentale) fu fatto da MacKenzie nel 1961. Questi nel suo saggio sviluppa un sofisticato modello dialettologico secondo il quale il curdo, condividendo un certo numero di isoglosse, \u00e8 relativamente vicino al persiano, mettendo quindi in questione la tradizionale visione secondo la quale il curdo sarebbe una lingua nord occidentale e non sud occidentale come il persiano. Sempre nello stesso anni pubblica inoltre una dissertazione sui dialetti curdi, rimasta di riferimento standard. Dopo MacKenzie, nonostante le conoscenze relative alla lingua curda si siano considerevolmente estese, non sono stati fatti grandi progressi per quanto riguarda lo sviluppo di un modello genealogico del curdo. Gernot Windfuhr nel 1975 ha corroborato la stretta relazione tra persiano, curdo e baluchi. Pierre Lecoq nel 1989 ha fornito un'analisi di vari fenomeni fonetici e altre caratteristiche grammaticali, senza per\u00f2 inquadrarle in uno sviluppo genealogico che avrebbe potuto sorpassare le teorie di MacKenzie. Paul nel 1988 ha adottato un nuovo modello, a sostituzione del sottogruppo lingue iraniche nord occidentali vs sud occidentali, dove ogni lingua prende posizione su una scala, poi elaborato nel 2003 da Agnes Korn, che ha distinto il modello scalare in due-tre fasi storiche di scalarit\u00e0. \nConsiderando la mancanza di dati storici e la preponderanza di fattori areali, prestiti e sostrati, non \u00e8 certo se sar\u00e0 mai possibile scrivere una grammatica storica comprensiva delle lingue iraniche occidentali, prerequisito necessario per un'adeguata descrizione della storia del curdo.\nSistema di scrittura.\nLe lingue curde utilizzano a grandi linee gli alfabeti dei Paesi nei quali sono parlate; pertanto in Iraq e Iran viene utilizzato l'alfabeto arabo modificato; in Armenia e in Turchia e Siria dal 1932 viene utilizzato l'alfabeto latino; negli ex paesi dell'URSS viene invece scritto utilizzando il cirillico. Tradizionalmente il Kurmanc\u00ee viene associato all'alfabeto latino e il sorani all'alfabeto arabo. In passato le lingue curde sono state scritte sia con l'alfabeto armeno nell'Armenia sovietica e durante l'Impero Ottomano.\nAttualmente \u00e8 in corso un progetto di unificazione dell'alfabeto della lingua curda, chiamato Yekgirt\u00fa, e basato su ISO/IEC 8859-1.\nTra l'alfabeto latino del Kurmanc\u00ee e l'alfabeto arabo del sorani non vi \u00e8 una corrispondenza perfetta, in quanto anche la fonologia delle due lingue non \u00e8 identica. \u00c8 infatti possibile parlare di corrispondenza 1:1 (ossia dove ad un carattere ne corrisponde uno) per 24 lettere, di corrispondenza 1:2 (laddove per ogni carattere in un alfabeto ne corrispondono due nell'altro) in 4 casi e di corrispondenza 1:0 (per i caratteri assenti in uno dei due alfabeti) in 5 casi.\nI sistemi di scrittura principali delle lingue curde sono i seguenti:\nFonologia.\nConsonanti.\nLe consonanti della lingua curda, nelle sue due varianti principali (kurmanc\u00ee e sorani) sono le seguenti:\nAltre differenze fonologiche comprendono:\nVocali.\nLe vocali della lingua curda, nelle sue due varianti principali (kurmanc\u00ee e sorani) sono le seguenti:\nMorfologia.\nVerranno ora presentati gli aspetti principali della morfologia delle due variet\u00e0 principali, quella settentrionale e quella centrale che assieme costituiscono le variet\u00e0 parlate dal 75% dei curdofoni.\nAspetti principali della grammatica kurmanc\u00ee.\nSostantivi.\nI sostantivi in kurmanc\u00ee nella loro forma base, priva di suffissi, esprimono concetti generali e assoluti. Presentano inoltre genere, numero e caso. Il kurmanc\u00ee non conosce articoli, tuttavia presenta una marca dell'indefinito \"(-ek)\" utilizzata per indicare indeterminatezza o unit\u00e0.\nGenere.\nIn kurmanc\u00ee esiste il genere, insito nelle parole e non determinato grammaticalmente, tant'\u00e8 che per capire se una parola \u00e8 maschile o femminile bisogna conoscerla. In alcuni casi \u00e8 possibile intuirlo, tenendo presente che i sostantivi indicanti individui maschili sono maschili e quelli indicanti enti femminili sono femminili, mentre per quanto riguarda gli animali, il loro sesso \u00e8 definito da una particella prefissa. Gli oggetti inanimati invece vanno studiati accanto al genere perch\u00e9 non ci sono regole che permettano di distinguerlo. Ai prestiti stranieri viene assegnato un genere, che pu\u00f2 anche differire da quello che la parola in questione aveva nella lingua originaria.\nNumero e casi.\nIl kurmanc\u00ee presenta quattro casi, nominativo, caso obliquo, costruttivo e vocativo. Al caso nominativo non ci sono terminazioni particolari e il singolare coincide col plurale. Al caso obliquo, i nomi femminili prendono la terminazione in \u2013(y)\u00ea, mentre quelli maschili singolari non prendono nessuna terminazione. Al plurale viene suffisso \u2013(y)an per ambedue i generi. Alcune grammatiche identificano invece solo due casi, quello diretto e quello obliquo, interpretando il costruttivo come stato costrutto e non prendendo in considerazione il vocativo. I suffissi del vocativo sono \u2013o per il maschile singolare, -\u00ea per il femminile singolare \u2013ed.\nStato Costrutto.\nQuando un nome \u00e8 determinato per mezzo di un complemento di specificazione, in kurmanc\u00ee si usa una particolare costruzione, chiamata stato costrutto. Lo stato costrutto kurmanc\u00ee prevede due casistiche: quella di sostantivo+sostantivo, indicante una relazione di possesso e quella sostantivo+aggettivo attributivo che invece modifica il nome. Le terminazioni dello stato costrutto sono differenti per i sostantivi definiti/indefiniti, singolari/plurali, maschili/femminili; per ogni combinazione viene utilizzato un suffisso diverso, a eccezione del plurale, comune sia al maschile che al femminile.\nAggettivi.\nL'aggettivo presenta genere e numero solamente quando viene sostantivato. Normalmente segue il nome che va a modificare in un rapporto di ez\u0101fe e nelle frasi nominale si colloca prima della copula. Il comparativo di maggioranza viene creato tramite il suffisso \"\u2013tir.\"\nPronomi.\nI pronomi personali si presentano al caso diretto e al caso obliquo. Questi ultimi, quanto determinano un sostantivo, assumono la funzione di pronomi possessivi, posti dopo il sostantivo da determinare e legati ad esso in un rapporto di ez\u0101fe. Il pronome personale \"xwe\" in funzione di possessivo sostituisce tutti i pronomi al caso obliquo. Un altro pronome utilizzato per questa funzione \u00e8 il pronome reciproco (e invariabile) \"hev\", che rappresenta un gruppo di soggetti che fanno un'azione reciproca. Esistono due pronomi dimostrativi, uno di prossimit\u00e0 (\"ev\") e uno di lontananza (\"ew\").\nPreposizioni e Posposizioni.\nLe preposizioni semplici in Kurmanc\u00ee sono limitate. Le pi\u00f9 utilizzate sono \"bi\" (compagnia o strumentale), \"di\" (locativo), \"ji\" (allontanamento), \"li\" (direzione). Le posposizioni vengono utilizzate per definire meglio le preposizioni o indipendentemente, e in tal caso reggono il caso obliquo.\nCi sono anche delle preposizioni \u201cassolute\u201d, ovvero composte da preposizione+ pronome personale alla terza persona, ad esempio: \"bi+w\u00ee/w\u00ea=p\u00ea\", con lui/lei.\nSistema verbale.\nIn kurmanc\u00ee ci sono due tipologie di verbi, i verbi semplici e quelli composti, che a loro volta si suddividono in verbi composti con preverbo (preposizione+verbo), locuzioni verbali (sostantivo + verbo), oppure verbo+preposizione assoluta.\nAspetti principali della grammatica sorani.\nSostantivi.\nI sostantivi in sorani nella loro forma base, priva di suffissi, esprimono concetti generali e assoluti. Il sorani non conosce casi, le terminazioni servono a indicare se un nome \u00e8 definito (suffisso -(\"y)ak\u00e0\") indefinito (suffisso\"-(y)\u00e8k\"), singolare o plurale (suffisso -\"(y)\u00e2n\"). \nStato costrutto.\nQuando un nome \u00e8 determinato per mezzo di un complemento di specificazione, in sorani si usa una particolare costruzione, chiamata stato costrutto. Lo stato costrutto in sorani contempla tre diverse forme: stato costrutto sostantivo+sostantivo, costruzione stretta sostantivo+aggettivo (ossia quando vi \u00e8 un aggettivo attributivo e un dimostrativo o un suffisso di definizione) e costruzione aperta (quando il sostantivo \u00e8 indefinito o alla forma base)\nAggettivi.\nIl comparativo si costruisce suffiggendo -tir e il superlativo -tir\u00een\nPronomi.\nIn sorani i pronomi personali possono essere enclitici oppure indipendenti e non c'\u00e8 differenza tra il pronome oggetto e soggetto. I pronomi possessivi sono sempre enclitici; talvolta l'idea di possesso viene espressa tramite lo stato costrutto. Al pronome riflessivo \"xe\" vengono suffissi i pronomi personali. La particella enclitica -\u00eesh indica \"anche, pure\". \nPreposizioni, posposizioni, circumposizioni.\nIl sorani conosce numerose preposizioni, posposizioni e circumposizioni. In sorani inoltre i pronomi, quando assumono la funzione di complementi di preposizioni, diventano enclitici e vengono preposti o posposti.\nSistema verbale.\nIl verbo essere \u00e8 una forma enclitica generalmente suffissa. In sorani ci sono tre tipologie di verbi: verbi semplici, verbi complessi e verbi composti. I verbi semplici sono verbi costituiti da una sola parola, i verbi complessi sono invece formati da un prefisso e un verbo semplice oppure da un verbo semplice seguito da un suffisso. I verbi composti sono invece costituiti da due parole. \u00c8 inoltre fondamentale la distinzione tra verbi transitivi e intransitivi, poich\u00e9 seguono regole grammaticali differenti.\nSintassi.\nKurmanc\u00ee.\nLa sintassi kurmanc\u00ee segue un ordine SOV, ossia soggetto-oggetto-verbo. \nEz mir\u00f3v dib\u00eenim\n\u201cVedo tutto\u201d\nInoltre presenta in alcuni casi strutture ergative, dove il soggetto (agente) \u00e8 marcato con il caso dell'ergativo, e l'oggetto (paziente) non \u00e8 marcato e prende l'accordo con il verbo. \nMin ew d\u00ee\u1e6f\n\u201cL\u2019ho capito\"\nSorani.\nLa sintassi sorani segue un ordine SOV, ossia soggetto-oggetto-verbo. \nPy\u00e2w-\u00e8k kt\u00e2w-ak-\u00e2n-\u00ee k\u0159\u00ee.\nuomo-INDF libro-INDF-PLU compr\u00f2\n\"Un uomo compr\u00f2 dei libri\"\nLessico.\nLa maggior parte del lessico presente nelle lingue curde \u00e8 di origine iranica nordoccidentale.Sono presenti numerosi prestiti, specialmente dall'arabo, entrate nella lingua attraverso la religione e i contatti storici con le trib\u00f9 arabe. Una parte minore del lessico \u00e8 di origine turca, caucasica e armena.\nEspressioni di uso comune.\nAlcune espressioni di uso comune nelle due variet\u00e0:"}
{"id": "52942", "revid": "23", "url": "https://it.wikipedia.org/wiki?curid=52942", "title": "Compilazione", "text": ""}
{"id": "52943", "revid": "367445", "url": "https://it.wikipedia.org/wiki?curid=52943", "title": "Script", "text": "Il termine script, in informatica, designa un tipo particolare di programma, scritto in una particolare classe di linguaggi di programmazione, detti linguaggi di scripting. Una classe specifica di tali programmi sono i cosiddetti \"shell script\", ossia script concepiti per essere eseguiti all'interno di una shell di un sistema operativo\nDescrizione.\nLa distinzione tra un programma normale ed uno script non \u00e8 netta, ma generalmente negli script si possono individuare le seguenti caratteristiche:\nScript di shell.\nLo \"script di shell\" identifica uno script per una shell testuale di un sistema operativo, ovvero l'interfaccia a riga di comando, il cui linguaggio \u00e8 considerato un semplice linguaggio di programmazione per un determinato dominio. Uno script di questo genere esegue tipicamente operazioni legate all'amministrazione di sistema come la manipolazione di file (p. es. rinomine, copie o spostamenti), l'esecuzione di altri programmi, la stampa e la manipolazione di testo. Il vantaggio principale, nonch\u00e9 pi\u00f9 diffusamente sfruttato, rispetto all'interazione diretta con la shell digitando un comando dopo l'altro, \u00e8 l'automazione, cio\u00e8 la possibilit\u00e0 di definire, una volta per tutte attraverso lo script, una serie di operazioni particolarmente simili o caratterizzabili in maniera sofisticata. In tal modo, la scrittura di uno script libera infatti l'autore, nell'ordine, dalla noia della ripetivit\u00e0 o dalla necessit\u00e0 di ricordare certi dettagli, lasciandogli il semplice onere di eseguirlo.\nSebbene molti interpreti dei linguaggi di shell siano dotati di interfaccia a riga di comando, come le varie shell dei sistemi Unix-like (p.es. Bash, C shell, Zsh, Debian Almquist), o di quelli Windows (PowerShell, cmd.exe o command.com), diversi altri linguaggi, come AppleScript o Windows Script Host (WScript.exe), ne sono invece sprovvisti. Altri notevoli esempi di linguaggi di shell destinati principalmente alla scrittura di script sono il DCL (\"Digital Command Language\") dei sistemi DEC o il JCL (\"Job Control Language\") dei sistemi IBM.\nVantaggi e svantaggi.\nSpesso, scrivere uno script di shell \u00e8 molto pi\u00f9 veloce che scrivere il codice equivalente in altri linguaggi di programmazione. I molti vantaggi includono programma facile o selezione dei file, avvio rapido, e il debugging interattivo. Uno script di shell pu\u00f2 essere usato per fornire una sequenza e il collegamento con il processo decisionale attorno ai programmi esistenti, e per gli script moderatamente grandi l'assenza di un passaggio di compilazione \u00e8 un vantaggio. L'esecuzione interpretativa rende facile scrivere il codice di debug in uno script ed inoltre eseguire di nuovo rilevando e correggendo i bug. Gli utenti non esperti possono utilizzare script per personalizzare il comportamento dei programmi e script di shell forniscono alcune limitate possibilit\u00e0 di multiprocessing.\nD'altra parte, lo scripting di shell \u00e8 soggetto a errori costosi. Errori di battitura involontaria come codice_1(invece del previsto codice_2 ) sono folklore nella comunit\u00e0 Unix, un unico spazio extra converte il comando da uno che cancella tutta la sotto-directory ad uno che cancella tutto e cerca anche di eliminare tutta la partizione di root. Problemi analoghi possono trasformare codice_3 e codice_4 in armi pericolose, e l'abuso del codice_5 pu\u00f2 eliminare il contenuto di un file. Ci\u00f2 \u00e8 reso pi\u00f9 problematico dal fatto che molti comandi Unix differiscono per nome da una sola lettera: codice_3, codice_7, codice_8.\nUn altro svantaggio significativo \u00e8 la velocit\u00e0 di esecuzione lenta e la necessit\u00e0 di avviare un nuovo processo per quasi tutti i comandi di shell eseguiti. Quando lo script \u00e8 un lavoro pu\u00f2 essere realizzato creando una pipeline in cui un efficiente filtro di comandi esegue la maggior parte del lavoro, attenuando il rallentamento; ma uno script complesso \u00e8 in genere diversi ordini di grandezza pi\u00f9 lento di un programma convenzionale compilato che compie un'operazione equivalente. Ci sono anche problemi di compatibilit\u00e0 tra piattaforme diverse. Larry Wall, creatore del Perl, come \u00e8 noto ha scritto che \"\u00c8 pi\u00f9 facile il porting di una shell rispetto a uno script di shell\".\nAllo stesso modo, script pi\u00f9 complessi possono essere eseguiti in dei limiti del linguaggio di scripting di shell stessa; Questi limiti rendono difficile la scrittura di codice di qualit\u00e0 a causa delle estensioni di varie shell. Infatti se si pensasse di risolvere i problemi di shell con l'originale linguaggio di shell si potrebbero venire a creare inaspettati problemi peggiori.\nMolti svantaggi di usare alcuni linguaggi di script sono causati da difetti di progettazione all'interno della sintassi del linguaggio o di attuazione, e non sono necessariamente imposti dall'utilizzo di una base della riga di comando di testo, ci sono un certo numero di shell che utilizzano altri linguaggi di programmazione della shell o anche veri e propri linguaggi di tipo Scsh (che utilizza Scheme).\nFunzionalit\u00e0.\nTasti di scelta rapida.\nNella loro forma pi\u00f9 semplice, uno script di shell \u00e8 in grado di fornire una variazione conveniente di un comando di sistema in cui le particolari impostazioni di ambiente, le opzioni di comando, o di post-processing vengono applicate automaticamente, ma in un modo che permette al nuovo script di agire ancora come un normalissimo comando Unix.\nUn esempio potrebbe essere quello di creare una nuova versione di ls, il comando per elencare i file (dandogli un nome di comando pi\u00f9 breve di codice_9), i quali normalmente vengono salvati in una directory codice_10 dell'utente come ad esempio:codice_11, e un insieme pre-fornito e predefinito di opzioni di comando.\n \n #!/bin/sh\n LC_COLLATE=C ls -FCas \"$@\"\nQui, la prima linea (Shebang) indica quale interprete deve essere usato per eseguire il resto dello script, la seconda riga fa una lista con le opzioni per gli indicatori di formato di file, colonne, tutti i file (nessuno omesso) e la dimensione in blocchi. codice_12 imposta in modo predefinito l'ordine delle regole di confronto tra lettere maiuscole e minuscole, e codice_13 che provoca eventuali parametri dati a codice_9 vengano passati come parametri di ls, in modo che tutte le normali opzioni e la sintassi nota a ls possa essere ancora utilizzata.\nL'utente deve quindi essere in grado di usare semplicemente codice_9 per le liste pi\u00f9 brevi comunemente utilizzate.\nBatch jobs.\nGli script di shell permettono numerosi comandi i quali devono essere inseriti manualmente in una interfaccia a riga di comando da eseguire automaticamente, e senza che l'utente debba attendere per attivare ogni fase della sequenza. Ad esempio, in una directory con tre file di codice sorgente C, invece dell'esecuzione manuale dei quattro comandi necessari per costruire il programma definitivo, si potrebbe creare invece una C shell script, denominata costruita e conservata nella directory assieme a questi ultimi, la quale li compila in modo automatico:\necho compiling...\ncc -c foo.c\ncc -c bar.c\ncc -c qux.c\ncc -o myprog foo.o bar.o qux.o \necho done.\nLo script dovrebbe consentire a un utente di salvare il file in corso di modifica, mettere in pausa l'editor, eseguirlo attraverso il comando codice_16 per creare il programma aggiornato, testarlo, e poi tornare all'editor. Dal 1980, comunque, gli script di questo tipo sono stati sostituiti con i programmi di utilit\u00e0 come make, che sono specializzati per programmi di \"costruzione\". Quando digitiamo un comando (che chiameremo job per distinguerlo dai processi) e premiamo il tasto \"invio\", questi viene eseguito ma, come abbiamo pilotato l'input e l'output, possiamo controllarne anche l'esecuzione. Alcuni comandi sono complessi e se avviati, impedirebbero l'uso della shell fino al loro completamento. \u00c8 possibile quindi avviare il comando in background ed avere nuovamente la shell libera per altri utilizzi; si pu\u00f2 richiamare il comando in foreground oppure sospenderlo o annullarlo. Per eseguire il comando in background \u00e8 sufficiente inserire alla fine dello stesso il carattere \u201c&amp;\u201d. Se volessimo stampare il file prova.txt in background basterebbe dare il comando lpr prova.txt &amp;. Il sistema operativo assegna un numero univoco al job e lo avvia contrassegnandolo con un segno \u201c+\u201d (job attivo).\nNel caso avviassimo un nuovo comando, a quest'ultimo verrebbe assegnato il numero successivo e marcato con il segno \u201c-\u201d (in attesa di esecuzione). Per vedere quali e quanti jobs sono in esecuzione, baster\u00e0 dare il comando jobs ottenendo il relativo output. \u00c8 possibile quindi permettere al comando di tornare in foreground utilizzando il comando fg seguito dal carattere \u201c%\u201d e dal numero del job. Se per esempio si volesse portare in foreground il secondo comando in coda, si digiter\u00e0 fg %2. Il comando non potr\u00e0 tornare in background fino alla sua conclusione. \u00c8 possibile comunque aggirare questa limitazione sospendendo il job con la combinazione di tasti \u201cCTRL Z\u201d e riavviandolo tramite fg o bg. Un comando terminato non avviser\u00e0 l'utente della conclusione del proprio lavoro se non esplicitamente indicato tramite notify %1 (in questo caso avvisa della terminazione del primo comando). \u00c8 possibile infine procedere alla terminazione forzata del comando nel caso, ad esempio, entri in un ciclo infinito. Linux mette a disposizione il comando kill seguito dal numero che identifica il job (es. %1).\nGeneralizzazione.\nProcessi batch semplici non sono insoliti per le attivit\u00e0 isolate, ma l'uso di cicli di shell, test, e delle variabili offre molta pi\u00f9 flessibilit\u00e0 agli utenti. Una bash (shell Bourne-Again script) converte le immagini JPEG in PNG, fornendo i nomi di immagine sulla riga di comando - eventualmente attraverso caratteri jolly - invece di essere elencati all'interno dello script, dove \u00e8 possibile creare questo file, in genere salvato come codice_17\nfor jpg in \"$@\" ; do # use $jpg in place of each filename given, in turn\n png=\"${jpg%.jpg}.png\" # find the PNG version of the filename by replacing .jpg with .png\n echo converting \"$jpg\" ... # output status info to the user running the script\n if convert \"$jpg\" jpg.to.png ; then # use the convert program (common in Linux) to create the PNG in a temp file\n mv jpg.to.png \"$png\" # if it worked, rename the temporary PNG image to the correct name\n else # ...otherwise complain and exit from the script\n echo 'error: failed output saved in \"jpg.to.png\".' 1&gt;&amp;2\n exit 1\n fi # the end of the \"if\" test construct\ndone # the end of the \"for\" loop\necho all conversions successful # tell the user the good news\nIl jpg2png comando pu\u00f2 quindi essere eseguito su una intera directory piena di immagini JPEG con appena codice_18\nVerisimilitudine.\nUna caratteristica fondamentale di script di shell \u00e8 che l'invocazione dei loro interpreti \u00e8 gestita come una caratteristica del sistema operativo di base. Cos\u00ec la shell d'utente piuttosto di essere solo in grado di eseguire script in linguaggio shell, o uno script avendo solamente la direttiva d'interprete gestita correttamente se \u00e8 stato eseguito da una shell, (entrambi dei quali sono stati limitazioni nei primi anni di gestione della shell Bourne-Again script), la script di shell \u00e8 inizializzata ed eseguita dal sistema operativo stesso. Uno script di shell moderno non pu\u00f2 essere posto sullo stesso piano dei comandi di sistema, ma molti comandi di sistema sono in realt\u00e0 degli script di shell (o pi\u00f9 in generale, degli script, dato che alcuni di essi non sono interpretati da una shell, ma invece da linguaggi di scripting quali: Perl, Python, o altri linguaggi). Ci\u00f2 vale anche per i codici di uscita ritorno come altre utilit\u00e0 di sistema per indicare il successo o il fallimento, permettendo cos\u00ec di identificarli come componenti di grandi programmi indipendentemente da come questi strumenti pi\u00f9 grandi sono implementati.\nCome i comandi standard del sistema, gli script di shell classicamente omettono qualsiasi tipo di estensione del file a meno che non siano destinati ad essere letti in una shell in esecuzione attraverso un meccanismo speciale dedita a questo scopo (ad esempio: codice_19's \".\", or codice_20's codice_21).\nProgrammazione.\nMolte shell moderne forniscono anche varie funzioni normalmente disponibili solo nell'uso di linguaggi di programmazione generale pi\u00f9 sofisticati, come il controllo del flusso di costrutti, le variabili, i commenti, le matrici, subroutine, e cos\u00ec via. Con questo tipo di funzioni disponibili, \u00e8 possibile scrivere applicazioni ragionevolmente sofisticate come script di shell. Tuttavia, sono ancora limitati dal fatto che la maggior parte dei linguaggi di shell hanno poco o nessun sostegno per la tipizzazione dei dati dei sistemi, le classi, filettatura, matematica complessa, e di altre funzionalit\u00e0 complete del linguaggio comune, e sono generalmente pi\u00f9 lento rispetto al codice compilato o linguaggi interpretati scritti con la velocit\u00e0 come un obiettivo di performance.\nAltri linguaggi di programmazione.\nMolti potenti linguaggi di scripting sono stati introdotti per compiti che sono troppo grandi o complessi per essere comodamente gestiti con gli script di shell ordinaria, ma per i quali i vantaggi di uno script sono auspicabili e il vero sovraccarico dello sviluppo, compilando il linguaggio di programmazione sar\u00e0 svantaggioso. Le specifiche di ci\u00f2 che separa i linguaggi di scripting dai linguaggi di programmazione ad alto livello \u00e8 frequente fonte di dibattito. Ma in generale un linguaggio di scripting \u00e8 quella che richiede un interprete\nPotrebbe sembrare di essere di fronte a un'affermazione speculativa, in quanto spesso vi sono tante ragioni citate: \"Tuttavia, il centro script di manutenzione del sistema, il quale in alternativa potrebbe essere scritto in un linguaggio, continua ad essere scritto come script della shell, in quanto non \u00e8 sempre possibile contare sulla presenza del pertinenti motori linguaggio di scripting.\nCon un linguaggio di scripting si pu\u00f2:\nEsempi di linguaggi di scripting:\nCiclo di vita.\nGli script di shell spesso servono come fase iniziale nello sviluppo di software, e sono spesso oggetto di conversione in seguito a una diversa implementazione sottostante, pi\u00f9 comunemente convertita in Perl, Python, o C. La direttiva d'interprete permette alla dettagliata implementazione di essere completamente nascosta all'interno dello script, invece di essere esposta come un'estensione del file, e prevede reimplementazione senza soluzione di continuit\u00e0 in diverse lingue, senza alcun impatto sugli utenti finali."}
{"id": "52946", "revid": "15756", "url": "https://it.wikipedia.org/wiki?curid=52946", "title": "Provincia di Olbia-Tempio", "text": "La provincia di Olbia-Tempio (\"pru\u00ecncia di Tarran\u00f3a-T\u00e8mpiu\" in gallurese, \"prov\u00ecntzia de Terran\u00f2a-T\u00e8mpiu\" in sardo) \u00e8 stata una provincia italiana della Sardegna, istituita nel 2001 e attiva tra il 2005 e il 2016. Affacciata a nord sulle bocche di Bonifacio, e a est sul mar Tirreno, confinava a ovest con la provincia di Sassari e a sud con la provincia di Nuoro.\nContava complessivamente 26 comuni e si estendeva per 3.397\u00a0km\u00b2 (il 14,1% del territorio sardo), tornati successivamente alla provincia di Sassari. Era una delle 6 province italiane con capoluogo condiviso tra 2 o pi\u00f9 citt\u00e0.\n\u00c8 stata formalmente soppressa dal 2016 e operativamente sostituita dalla \"Zona Omogenea di Olbia-Tempio\" per garantire - attraverso la permanenza delle sedi di Olbia e Tempio Pausania - l'esercizio autonomo delle funzioni provinciali e l'erogazione dei relativi servizi, sia pure nell'ambito della provincia di Sassari. Con la riforma delle suddivisioni amministrative sarde del 2021 un ente intermedio di questo territorio \u00e8 in via di re-istituzione col nome di provincia del Nord-Est Sardegna.\nGeografia fisica.\nTerritorio.\nIl territorio provinciale comprendeva la regione storica della Gallura (con eccezione del comune di Viddalba, rimasto in provincia di Sassari), inclusa la costa nord-orientale della Sardegna (tra cui la Costa Smeralda), l'Arcipelago della Maddalena. Erano inoltre comprese nella provincia la parte settentrionale della regione storica del Montacuto, una piccola parte delle Baronie e il versante orientale del lago del Coghinas.\nDel territorio provinciale facevano parte 9 Sistemi Locali del Lavoro, secondo la classificazione operata dall'ISTAT sulla base del censimento dell'anno 2001:\nNel territorio della provincia erano all'epoca delimitate una Unione di Comuni e una Comunit\u00e0 Montana:\nIstituzione province sarde del 2001.\nIn seguito alla legge regionale n. 9 del 2001 e successive integrazioni fu effettuata una nuova ripartizione del territorio della Regione Autonoma della Sardegna, che port\u00f2 il numero delle province da quattro a otto. Le modifiche hanno assunto piena operativit\u00e0 a partire dal maggio 2005, quando si sono svolte le elezioni per rinnovare tutti i Consigli provinciali.\nLa Provincia di Olbia-Tempio fu costituita da:\nScelta del doppio capoluogo.\nLa formalizzazione della scelta dei capoluoghi definitivi, gi\u00e0 annunciata per il mese di febbraio 2006 ma pi\u00f9 volte rimandata per le divisioni in seno al consiglio provinciale, \u00e8 stata assunta con Deliberazione Statutaria il 31 agosto 2006.\nDalla seduta del 17 febbraio 2006 il Consiglio provinciale si era infatti trasversalmente diviso sul tema della scelta del capoluogo definitivo, con 12 consiglieri favorevoli alla conferma del modello del doppio capoluogo (Olbia e Tempio Pausania) e altri 12 per l'indicazione del capoluogo unico (Olbia). Di fatto la diatriba sul capoluogo ha in parte paralizzato l'attivit\u00e0 della neonata provincia, sino alla scelta definitiva ad agosto 2006.\nIl 31 agosto 2006, a seguito di un accordo, il Consiglio Provinciale ha approvato con 18 voti favorevoli (e quindi con maggioranza qualificata superiore ai 2/3 prevista dalla legge istitutiva) la modifica dello Statuto dell'Ente, che attribuisce la qualifica di capoluogo ai comuni di Olbia (sede legale e principale, sede della Giunta provinciale e delle commissioni, sede condivisa della Presidenza, sede condivisa del Consiglio Provinciale) e di Tempio Pausania (sede condivisa del Consiglio Provinciale e sede condivisa della Presidenza dell'Ente). Gli organi della Provincia, per una loro maggiore funzionalit\u00e0, efficienza ed economicit\u00e0, opereranno con i propri organismi consiliari e articolazioni, presso la sede legale dell'Ente, a Olbia. Il tutto, ferma restando, allo stato attuale, la distribuzione degli uffici gi\u00e0 presenti nei due comuni e la ripartizione, eventuale, degli uffici di nuova istituzione.\nLa sede provvisoria degli uffici, in attesa della formalizzazione della scelta del capoluogo o dei capoluoghi da parte del Consiglio Provinciale, era stata istituita a Olbia (nella ex sede della Comunit\u00e0 Montana in via Alessandro Nanni) mentre a Tempio Pausania (nell'ex Convento degli Scolopi in piazza del Carmine, era stata allestita una sede (la sede definitiva sar\u00e0 nel palazzo Pes di Villamarina), in attesa che il consiglio provinciale si pronunciasse in merito al capoluogo o ai capoluoghi. La prima riunione del Consiglio Provinciale si era tenuta a La Maddalena mentre le riunioni ordinarie della Giunta e del Consiglio si tenevano a Olbia, dove aveva sede anche la presidenza; il consiglio provinciale si \u00e8 riunito il 6 giugno 2006 anche a Tempio anche se ordinariamente si riunisce nella sede di via Nanni a Olbia.\nL'ipotesi del doppio capoluogo prevedeva un modello basato sulla pari visibilit\u00e0 tra Alta e Bassa Gallura, con la suddivisione degli organi provinciali tra Olbia e Tempio Pausania nonch\u00e9 razionale distribuzione dei nuovi uffici e degli assessorati provinciali tra i due centri, ipotesi tramontata con l'insediamento della giunta a Olbia. Compito dei consiglieri era quello di trovare la soluzione pi\u00f9 equa al fine di distribuire i nuovi servizi sul territorio.\nD'altro canto Olbia, motore economico della Gallura, rivendicava la sede in virt\u00f9 della sua maggiore dimensione demografica ed economica, al servizio di un maggior numero di cittadini in base al principio che gli uffici vanno dove c'\u00e8 la popolazione, nonch\u00e9 del risarcimento di tanti servizi, della sede del tribunale e di uffici statali e regionali, per anni storicamente insediati a Tempio, i cui collegamenti stradali e pubblici presentano notevoli problematicit\u00e0.\nIl tutto ferme restando le dislocazioni degli uffici statali e regionali gi\u00e0 presenti a Olbia (ASL, Agenzia delle Entrate, INPS, INAIL, comandi superiori delle forze dell'ordine, Capitaneria di porto) e Tempio (Tribunale, Casa Circondariale, Agenzia delle Entrate e del Territorio, INPS, Servizio Demanio e Patrimonio, ERSAT, Corpo Forestale) sui quali la Provincia non ha alcuna competenza. La sede del Sistema Turistico Locale (STL) \"Gallura-Costa Smeralda\" dovrebbe essere ad Arzachena (sede provvisoria a Olbia).\nSecondo la Legge Regionale la decisione richiedeva i 2/3 dei voti dei consiglieri.\nLa deliberazione definitiva della scelta dei capoluoghi e sugli organi e uffici da insediare nelle rispettive citt\u00e0 era pertanto stata rimandata a data da definirsi. A seguito di una potenziale crisi della giunta, i rappresentanti della maggioranza sembravano comunque aver trovato un accordo di massima con la scelta di un'opzione che da un lato prevedeva il doppio capoluogo e dall'altro prevedeva che l'\"equa distribuzione delle sedi\" dei nuovi uffici provinciali, regionali e eventualmente statali tra le due citt\u00e0 venisse effettuata tenendo conto della necessit\u00e0 di privilegiare Olbia al fine di riequilibrare la situazione che vede attualmente Tempio favorita nella distribuzione degli uffici regionali e statali.\nL'accordo trovato dopo lunghe diatribe non risolve comunque totalmente i problemi della neonata provincia (da un lato crea l'inedito artificio delle sedi alternate per gli organi provinciali della Presidenza e del Consiglio e dall'altro in un risveglio a funzionalit\u00e0/efficienza/economicit\u00e0 provvede alla concentrazione di organi e uffici nella sede di Olbia, senza offrire garanzie sull'insediamento di nuovi uffici operativi e sul ruolo effettivo della citt\u00e0 di Tempio, alla quale pur attribuisce la qualifica di capoluogo), anche se si tratta di un primo passo verso il consolidamento dell'Ente. La Provincia di Olbia-Tempio era l'unica tra le quattro di nuova istituzione regionale a non aver ancora provveduto alla formalizzazione dei capoluoghi definitivi (anche le rimanenti tre avevano tutte optato per la formula del doppio capoluogo).\nRipartizione degli uffici statali e regionali.\nPer quanto concerne l'istituzione di uffici statali di rango provinciale, l'INPS (gi\u00e0 presente con le agenzie di produzione di Olbia e Tempio) ha annunciato l'intenzione di inaugurare una sede provinciale, anche se tuttora la direzione provinciale resta a Sassari, e il Ministero dell'interno l'istituzione di una Questura a Olbia, mentre sono stati elevati al rango di reparti territoriali le Compagnie dei carabinieri e Guardia di finanza. L'ACI ha aperto a Olbia uno sportello decentrato del Pubblico registro automobilistico (PRA) (anche al fine di consentire la distribuzione della quota di competenza dell'IPT e della percentuale provinciale dovuta sui premi delle assicurazioni RC-auto). Altri organi gi\u00e0 con sede a Sassari (Confcommercio, Ordine degli architetti, Cassa edile, ecc.) hanno assunto la doppia denominazione nelle more di una decisione sull'istituzione dei nuovi uffici locali.\nCon D.P.R. 11 settembre 2008, n. 161 (pubblicato sulla Gazzetta Ufficiale n. 248 del 22 ottobre 2008) \u00e8 stata istituita la Direzione Marittima di Olbia, non si hanno invece notizie per l'eventuale istituzione dell'Ufficio territoriale del governo (Prefettura) e della Motorizzazione civile, i quali rientrano nella discrezionalit\u00e0 dello Stato.\nIl Dipartimento funzione pubblica della Presidenza del Consiglio dei ministri e il Ministero dell'economia e delle finanze, con circolare prot. 2006/189860 del dicembre 2006, hanno comunicato di aver definito la sigla di identificazione della Provincia in OT (acronimo di Olbia-Tempio), anche ai fini dell'immatricolazione automobilistica, confermando la sigla provvisoria gi\u00e0 precedentemente assunta in diversi documenti e tabelle ufficiali emessi dallo Stato (Ministero dell'interno, Agenzia delle dogane, CIPE, ecc.).\nQuesto codice \u00e8 stato formalmente approvato con D.P.R. n. 89/2008 del 4 aprile 2008 (pubblicato nella Gazzetta Ufficiale del n. 119 del 22 maggio 2008), con cui sono state definite le sigle per le nuove province della Sardegna, mentre la sigla postale OT \u00e8 stata recepita nell'ambito della revisione generale dei CAP operativa dal 20 settembre 2006, pur mantenendo provvisoriamente invariati i codici postali sia dei capoluoghi sia del territorio della nuova provincia.\nDegli uffici regionali con rango provinciale, il Servizio demanio e patrimonio e il Servizio enti locali hanno sede a Tempio Pausania, mentre l'Ente foreste della Sardegna e l'ARGEA (ex ERSAT) oltre alla sede territoriale di Tempio hanno sportelli decentrati a Olbia. La ASL, il distretto n. 7 di Abbanoa (servizio idrico integrato della Sardegna) hanno sede a Olbia. Per quanto riguarda l'AREA (Azienda regionale edilizia abitativa), \u00e8 presente con un distaccamento a Olbia, mentre sono stati istituiti gli uffici provinciali del Servizio tutela del paesaggio e del Genio civile che, al momento, hanno sede provvisoria a Sassari. Il Centro servizi amministrativi (CSA) dell'Ufficio scolastico regionale (ex Provveditorato agli studi) mantiene i propri uffici a Sassari.\nCultura.\nParticolarit\u00e0 di questa provincia \u00e8 che in Gallura si parla principalmente il gallurese, un dialetto essenzialmente c\u00f2rso che si avvicina pi\u00f9 particolarmente al dialetto oltramontano (\"suttanacciu\") parlato nella parte meridionale della Corsica (Sartene e Alta Rocca). La sua pi\u00f9 antica documentazione letteraria risale ai primi decenni del Settecento ed \u00e8 costituita da componimenti poetici, che fanno pensare alla formazione del dialetto in epoca senz'altro anteriore, causa la progressiva perdita del preesistente logudorese, dal quale deriva ancora oggi circa il 20% del lessico gallurese.\nIl gallurese \u00e8 parlato a Tempio Pausania e in generale in quasi tutta la Gallura da Badesi a San Teodoro, fatta eccezione per Olbia, Luras, parte dell'agro di Golfo Aranci, Budoni, mentre a Su Canale viene parlato sia il gallurese sia il sardo (quest'ultimo in minima parte). In queste ultime localit\u00e0 e nel resto della provincia ovvero Berchidda, Monti, Padru, Al\u00e0 dei Sardi, Buddus\u00f2 e Oschiri (relativamente alla parte del comune a sud del lago Coghinas) si parla la lingua sarda nella sua variante logudorese settentrionale.\nStoria.\nLa base della prima forma di autonomia del territorio \u00e8 stata costituita nel periodo medioevale dal Giudicato di Gallura con capitale a Civita (oggi Olbia) all'epoca comprendente oltre all'attuale Gallura e parte del Monteacuto, la Baronie e parte del Nuorese.\nCon la disgregazione della struttura giudicale e dopo il periodo spagnolo, la Gallura viene frammentata e infeudata a diverse famiglie iberiche.\nL'origine della Provincia risale al regio editto del 4 maggio 1807 con il quale l'isola \u00e8 stata divisa in quindici Prefetture tra cui quella comprendente le regioni storico-geografiche della Gallura e dell'Anglona, con sede a Tempio. Nel 1821 Carlo Alberto riduce il numero delle province a dieci che diventano undici nel 1833 quando viene istituita la \"Provincia Gallura\" con capoluogo a Tempio, che con Editto del 27 giugno 1837 diviene anche sede di uno dei sette Tribunali di Prefettura dell'isola.\nRidenominata \"Provincia di Tempio\" era estesa 2.138\u00a0km\u00b2, comprendendo proprio i territori che ancor oggi vengono definiti come regione storica della Gallura (dal Coghinas a San Teodoro) e - gi\u00e0 soggetta alla vice-intendenza di Sassari - viene confermata anche con la riforma operata dopo la \"fusione perfetta\" della Sardegna al Piemonte, con la Legge n. 807 del 12 agosto 1848 in base alla quale (unitamente alle province di Sassari, Alghero e Ozieri) viene fatta rientrare nella \"divisione\" di Sassari.\nCon l'unit\u00e0 d'Italia e la Legge Rattazzi n. 3702 del 23 ottobre 1859 la Sardegna viene suddivisa in sole due province (Cagliari e Sassari) declassando le disciolte province allo status di circondario, sede di sottoprefettura e il circondario di Tempio (con una superficie di 1.979\u00a0km\u00b2, 5 mandamenti e 9 comuni) viene compreso nella Provincia di Sassari. Nel 1927 sono stati soppressi i Circondari e le sottoprefetture.\nNella seconda met\u00e0 del Novecento si sono accentuate le rivendicazioni per l'autonomia di questo territorio dalla provincia di Sassari (la pi\u00f9 estesa d'Italia), anche a seguito dell'enorme sviluppo turistico ed economico della costa gallurese e al conseguente maggior ruolo territoriale svolto dalla citt\u00e0 di Olbia, ma ogni istanza in tal senso si \u00e8 sempre arenata di fronte alla difficolt\u00e0 nella scelta del capoluogo tra Olbia (principale centro economico e maggiore citt\u00e0 del nord-est della Sardegna) e Tempio Pausania (gi\u00e0 sede di numerosi uffici statali e regionali, storicamente il centro pi\u00f9 importante della Gallura). Tempio Pausania \u00e8 rimasta nel corso degli anni sede di Tribunale e altri uffici pubblici statali e regionali (comitato circoscrizionale di controllo) mentre la ASL ha insediato la sua sede a Olbia.\nLa situazione \u00e8 stata risolta alla fine degli anni novanta con la scelta di una soluzione che comportasse la doppia denominazione dell'ente proposto ed eventualmente il doppio capoluogo (Olbia-Tempio). Nel 2001 con legge regionale la Regione Autonoma della Sardegna (che ha ampie competenze esclusive in materia amministrativa) ha istituito insieme con tre altre province (Carbonia-Iglesias, Ogliastra e Medio Campidano) la provincia di Olbia-Tempio che \u00e8 divenuta operativa nel maggio del 2005 staccandosi da quella di Sassari (e per parte minore da quella di Nuoro).\nIl 6 maggio 2012 la soppressione della provincia, insieme con altre materie, viene messa al voto in un referendum regionale. In seguito al progetto di abolizione o riforma delle province in Sardegna approvato dal Consiglio Regionale il 24 maggio 2012, aveva avvio l'iter di dismissione dell'ente, che con la legge regionale n. 15 del 28 giugno 2013 veniva commissariato a partire dal 1\u00ba luglio 2013. Con l'approvazione della legge regionale n. 2 del 4 febbraio 2016 veniva ufficialmente stabilita la fine dell'ente, concretizzatasi il 20 aprile successivo col ritorno del territorio amministrato dall'ente alla provincia di Sassari.\nStemma e gonfalone della provincia.\nIl 20 dicembre 2007 il Consiglio Provinciale approv\u00f2 il nuovo simbolo da inserire nel gonfalone dell'Ente, successivamente modificato il 3 aprile 2008 a seguito delle osservazioni giunte dall'Ufficio Araldica del Consiglio dei ministri.\nL'emblema proposto \u00e8 racchiuso in uno scudo francese (o \"sannitico\") moderno e \"inquartato\" (diviso in quattro campi). Nel 1\u00ba campo (a sinistra in alto) campeggia il gallo nero, su campo argento. Nel 4\u00ba (in basso a destra) su smalto argento si staglia una torre medioevale con tre merli alla guelfa rappresentata di rosso su un dirupo. Il 2\u00ba e 3\u00ba campo riportano i colori del rosso e del blu, dall'originaria Provincia madre di Sassari. Il filetto orizzontale tra i campi superiori e quelli inferiori \u00e8 invece costituito da una fascia diminuita ondata d'oro. Lo scudo \u00e8 sormontato dalla corona con ornamenti esteriori provinciali. Il gonfalone ha il drappo di colore bianco e le parti metalliche in oro.\nCon tutta evidenza la figura del gallo ricorda l'antico Giudicato di Gallura, la torre \u00e8 un richiamo stilizzato a molte armi della nuova provincia e all'arme particolare di Olbia, mentre i colori rosso e azzurro riecheggiano gli emblemi dei capoluoghi nonch\u00e9 della Regione Autonoma della Sardegna (d'argento alla croce diminuita di rosso, accantonata da quattro teste di moro attorcigliate del primo).\nDal 2005 al 2007 la Provincia ha utilizzato negli atti uno stemma provvisorio che presentava disposti orizzontalmente lo stemma della citt\u00e0 di Olbia, quello della Regione Sardegna e quello della citt\u00e0 di Tempio Pausania. Tale stemma non era conforme alle norme araldiche ed \u00e8 stato sostituito dal nuovo simbolo.\nComuni.\nI 26 comuni assegnati a questa provincia dalla L.R. n. 9 del 12/7/2001 erano:\nCon L.R. n. 10 del 13/10/2003 era stato assegnato a questa provincia anche il Comune di Badesi scorporandolo dalla Provincia di Sassari.Lo scorporo dalla Provincia di Sassari e dalla Provincia di Nuoro, \u00e8 avvenuto con le elezioni dell'8/9 e del 22/23 maggio 2005, con le quali la nuova provincia \u00e8 diventata operativa.\nCon la soppressione della provincia, tutti i comuni furono riassorbiti da Sassari, compresi i due comuni gi\u00e0 nuoresi.\nComuni.\nAppartenevano alla provincia di Olbia-Tempio i seguenti 26 comuni:"}
{"id": "52948", "revid": "1318658", "url": "https://it.wikipedia.org/wiki?curid=52948", "title": "Inclinazione orbitale", "text": "Linclinazione \u00e8 uno dei sei parametri orbitali che descrivono la forma e l'orientamento di un'orbita; \u00e8 la distanza angolare del piano orbitale dal piano di riferimento (di solito l'equatore del pianeta o l'eclittica), espressa in gradi.\nInclinazione dei pianeti nel sistema solare.\nNel sistema solare, l'inclinazione dell'orbita di un pianeta \u00e8 definita come l'angolo tra il piano dell'orbita del pianeta e l'eclittica, che \u00e8 il piano orbitale della Terra.\nInclinazione dei satelliti.\nL'inclinazione delle orbite dei satelliti naturali, o dei satelliti artificiali, \u00e8 misurata rispetto al piano equatoriale del corpo intorno al quale orbitano (il piano equatoriale \u00e8 il piano perpendicolare all'asse di rotazione del corpo): \nPer la Luna, comunque, ha pi\u00f9 senso misurare l'inclinazione rispetto all'eclittica.\nInclinazione delle stelle binarie.\nL'inclinazione orbitale di un pianeta extrasolare o di una stella multipla \u00e8 l'angolo fra il piano orbitale e il piano perpendicolare alla linea di vista dell'oggetto. Quindi:\nNe segue che stelle binarie con inclinazione vicino a 90\u00b0 si eclissano spesso perch\u00e9 tendono a passare l'una di fronte all'altra.\nPoich\u00e9 con il metodo delle velocit\u00e0 radiali \u00e8 pi\u00f9 facile scoprire orbite viste di taglio, la maggior parte degli esopianeti scoperti dovrebbero presentare orbite aventi inclinazioni fra 45\u00b0 e 135\u00b0, sebbene per lo pi\u00f9 la loro inclinazione orbitale non sia nota. Di conseguenza, la maggior parte degli esopianeti ha masse maggiori di non pi\u00f9 del 70% della massa minima calcolata. Se l'orbita \u00e8 vista di taglio, allora il pianeta transita davanti alla stella. Se l'orbita \u00e8 vista quasi di faccia e il pianeta \u00e8 stato scoperto con il metodo delle velocit\u00e0 radiali, allora esso potrebbe essere in realt\u00e0 una nana bruna o, addirittura, una nana rossa. Un esempio \u00e8 HD 33636 B che ha una massa reale di 142 MJ, corrispondente a una stella di classe spettrale M6V, mentre la sua massa minima \u00e8 9,28 MJ. Le inclinazioni, e pertanto le masse reali, di quasi tutti gli esopianeti verranno misurate dai prossimi telescopi spaziali, come il Satellite Gaia o il James Webb. Queste misurazioni determineranno quanti dei corpi orbitanti intorno alle stelle siano esopianeti e quanti invece nane brune o nane rosse.\nCalcolo.\nIn astrodinamica l'inclinazione formula_1 pu\u00f2 essere calcolata come segue: \nformula_3 \ndove: "}
{"id": "52949", "revid": "12290", "url": "https://it.wikipedia.org/wiki?curid=52949", "title": "Power Pack", "text": "Power Pack \u00e8 un gruppo di personaggi dei fumetti, protagonisti di un'omonima serie pubblicata dalla Marvel Comics, che fu scritta per tutta la sua durata da Louise Simonson e disegnata da June Brigman.\nLa serie parlava dei fratelli Power (\"Alex, Julie, Jack e Katie\"), dei bambini con superpoteri, spesso aiutati da Franklin Richards, figlio di Mr. Fantastic e della Donna Invisibile dei Fantastici Quattro. Si rivolgeva a un pubblico di bambini, ma cercava di attirare anche i fan degli X-Men e dei Fantastici Quattro con riferimenti e apparizioni speciali; da notare che questa \u00e8 la prima serie Marvel che ha avuto come protagonisti bambini, nemmeno controllati o supervisionati da un adulto per quasi tutta la serie.\nLe vicende del gruppo si chiusero definitivamente nel 1992 con uno speciale estivo pubblicato un anno dopo la chiusura della serie.\nSuccessivamente i fratelli Power comparvero solo brevemente come comprimari di altre testate Marvel, come quelle dedicate ai Fantastici Quattro e al gruppo mutante X-Force (in cui si ipotizzava che la piccola Katie entrasse a far parte di una formazione di X-Men del futuro).\nIn Italia la serie fu pubblicata dalla Play Press all'interno della serie \"X-Marvel\".\nMembri del gruppo e poteri.\nIl gruppo comprende Alex, Julie, Jack e Katie Power. Alex pu\u00f2 controllare la gravit\u00e0; Julie sa volare e muoversi a velocit\u00e0 incredibili (lasciando una scia arcobaleno); Jack ha l'abilit\u00e0 di controllare la densit\u00e0 molecolare (cosa che gli permette di diventare una nuvola) e Katie pu\u00f2 disintegrare la materia, assorbire energia e spararla in forma di palla di fuoco. In ogni caso, si sono scambiati i poteri pi\u00f9 volte.\nOltre ai figli del Dr. Power, ci furono altri tre membri del \"Power Pack\". Il quinto era Franklin Richards, (figlio di Reed e Sue Richards dei Fantastici Quattro) che aveva poteri psionici. Il sesto era un giovane Kymelliano di nome \"Kofi Whitemane\" (nipote del primo Whitemane), con il potere di teletrasportarsi (pi\u00f9 tardi scopr\u00ec gli altri poteri Kymelliani) e infine \"Marty\".\nStoria.\nIl padre dei bambini, il \"Dr. James Power\", scopr\u00ec un processo per generare energia dall'anti-materia e costru\u00ec un generatore prototipo, ma ignorava che ci fossero errori nelle sue formule, che potevano causare un'esplosione che avrebbe distrutto la Terra. Questo fu scoperto da \"Aelfyre Whitemane\", un membro di una razza aliena nota come i \"Kymelliani\". L'extraterrestre conosceva la natura del pericolo perch\u00e9 un esperimento simile distrusse il loro pianeta natio. Mentre tentava di fermare Power, fu ucciso dal suo nemico rettile \"Snarks\". Snarks rap\u00ec inoltre il Dr Power e sua moglie \"Margaret\", per farsi rivelare il segreto dell'anti-materia. Morendo Whitemane salv\u00f2 i figli di Power e li inform\u00f2 di quello che stava accadendo; quindi trasmise loro i suoi poteri, sperando che questi portassero a termine la sua missione, quindi mor\u00ec.\nI bambini, con l'aiuto della nave spaziale senziente dell'alieno, chiamata \"Venerd\u00ec\", riuscirono a fermare il test e a salvare i propri genitori (senza che loro lo sapessero). Decisero quindi di diventare segretamente dei supereroi. Venerd\u00ec costru\u00ec i loro costumi (in realt\u00e0 tute spaziali Kymelliane). Il Pack fu un gruppo di supereroi meritevole e riusc\u00ec a mantenere il segreto sulle vere identit\u00e0, a dispetto delle mirabolanti avventure che ebbero, tra cui l'incontro di numerosi eroi e cattivi, battaglie con Snarks, viaggi verso la nuova patria Kymelliana, scambi di poteri.\nAdolescenza.\nDopo la conclusione della loro serie a fumetti, Alex riapparve nella serie New Warriors dove entr\u00f2 nel gruppo dei giovani guerrieri con il nome di Powerhouse dopo aver rubato i poteri ai propri fratelli. Alla fine Alex restitu\u00ec loro i poteri, non prima che i genitori scoprissero la loro doppia identit\u00e0.\nDurante la seconda serie dei New Warriors, Speedball contatta Alex per coinvolgerlo nel gruppo, ma questi declina.\nNel 2000 una nuova miniserie di quattro numeri racconta le avventure dei ragazzi cresciuti che combattono contro i nemici di sempre, stavolta con l'aiuto dei genitori.\nJulie Power \u00e8 ricomparsa, ormai adolescente, nella serie Runaways dove si unisce al gruppo Excelsior e inizia una relazione con Ricochet.\nRevival.\nNel 2005 una nuova miniserie ha visto la luce. Scritta da Mark Sumerak e disegnata dallo studio giapponese Gurihiru, la storia non ha una vera e propria collocazione temporale, poich\u00e9 i ragazzi hanno l'et\u00e0 della loro apparizione ma \u00e8 il contesto temporale \u00e8 attuale. Pur indirizzandosi essenzialmente ad un pubblico molto giovane, la mini serie ha avuto un buon successo, tanto che ha avuto numerosi seguiti:"}
{"id": "52950", "revid": "768068", "url": "https://it.wikipedia.org/wiki?curid=52950", "title": "Seth", "text": "Seth (anche Sutekh, Setesh, Suty o Set; in greco \u03a3\u03ae\u03b8, \"S\u1e15th\") \u00e8 una divinit\u00e0 egizia appartenente alla religione dell'antico Egitto, del deserto, delle tempeste, del disordine, della violenza e degli stranieri. Non era comunque un dio trascurato o disprezzato, avendo un ruolo positivo: gli Egizi credevano infatti che Seth viaggiasse con Ra, il dio-sole, sulla barca solare per combattere e respingere il mostro Apopi, che voleva divorare il sole. Si riteneva che, dopo essere stato antagonista di Horus, si fosse poi riconciliato. Era identificato con la rossa sabbia del deserto, in opposizione a Horus che invece rappresentava la fertile terra nera (limo). L'arcaico dio Ash del deserto occidentale fu assimilato a Seth. \nNella mitologia egizia, Seth era dipinto come l'usurpatore che uccise e mutil\u00f2 suo fratello Osiride. Iside, sposa di Osiride, ne ricompose le membra per concepire Horus, il quale giur\u00f2 di vendicarsi contro Seth. Vari miti descrivono il conflitto fra Horus e Seth. Il mito di Osiride \u00e8 uno dei pi\u00f9 importanti nell'immaginario religioso egizio. \nFamiglia.\nEra figlio di Geb, la terra, principio maschile e Nut, il cielo, principio femminile, e fratello di Osiride, Iside e Nefti. Sposo di quest'ultima, gener\u00f2 Anubi. Un'altra versione del mito vuole che Seth, dio dell'aridit\u00e0, fosse sterile. Ci\u00f2 \u00e8 molto insolito per un dio egizio; oltre a essere sterile, un testicolo gli era stato strappato da Horus quando Seth estirp\u00f2 un occhio di Horus. Nefti, desiderando ardentemente un figlio, avrebbe fatto ubriacare Osiride e si sarebbe unita a lui fingendo di essere Iside; ne sarebbe nato Anubi. In alcuni racconti, Seth ha relazioni con le dee straniere Anat e Astarte. Cerc\u00f2 senza successo di violentare Horus e Iside.\nNome.\nIl significato del nome di Seth \u00e8 sconosciuto. La sua pronuncia \u00e8 stata ricostruita come *\"S\u016bta\u1e2b\", basandosi sull'occorrenza del nome nei geroglifici (\"swt\u1e2b\") e sulle sue menzioni tarde nei documenti copti con il nome di \"S\u0113t\"\".\"\nL'animale di Seth.\nVeniva di norma raffigurato con corpo umano e la testa di un enigmatico animale mai identificato con certezza, accostato di volta in volta allo sciacallo, all'asino, al mulo o all'oritteropo (maiale di terra), e indicato generalmente come \"animale di Seth\". L'animale in questione, quando raffigurato integralmente, aveva un lungo muso curvo, coda sottile e corpo canino con ciuffi di pelo a forma di freccia invertita. Gli egittologi hanno escluso che possa identificarsi in un oritteropo; alcuni ritengono si tratti di un animale completamente immaginario, ispirato al levriero, all'orice e all'asino. Nelle raffigurazioni pi\u00f9 antiche era invece raffigurato come animale e si incarnava nel pesce ossirinco (\"lithognathus mormyrus\"), divinizzato dagli abitanti del XIX nomo dell'Alto Egitto. Poteva anche essere simboleggiato dal maiale. \nLe pi\u00f9 antiche rappresentazioni di quello che potrebbe essere l'animale di Seth provengono da una tomba risalente al fase detta Naqada I del Periodo predinastico dell'Egitto (3790 a.C. - 3500 a.C.), bench\u00e9 la sua identificazione sia incerta. Escludendo queste tesi, la prima raffigurazione dell'animale di Seth sarebbe sulla cima di una mazza del faraone Scorpione II, sovrano del Periodo predinastico.\nIl conflitto fra Horus e Seth.\nFonti.\nIl mito dello scontro fra Horus, Osiride e Iside e Seth appare in molte fonti egizie fra cui i \"Testi delle piramidi\", i \"Testi dei sarcofagi\" e la \"Pietra di Shabaka\", iscrizioni sulle pareti del tempio di Horus a Edfu e svariati papiri. Il papiro Chester Beatty I contiene la leggenda denominata \"Disputa tra Horus e Seth\". Anche autori classici trattarono di questo importante mito: degno di nota \u00e8 il \"Su Iside e Osiride\" di Plutarco.\nMito.\nIl mito dipinge generalmente Osiride come un sovrano saggio, portatore di civilt\u00e0, felicemente sposato con sua sorella Iside. Seth, invidioso delle fortune del fratello, lo uccise e smembr\u00f2. Archetipo della mummia, Osiride cominci\u00f2 a regnare nell'oltretomba sugli spiriti meritevoli. Iside si un\u00ec con la mummia del marito e concep\u00ec Horus. Naturalmente Horus crebbe come nemico giurato dello zio Seth, combattendo molte volte contro di lui per il trono d'Egitto. Durante queste battaglie, Seth era associato all'Alto Egitto, Horus al Basso Egitto.Nella \"Disputa tra Horus e Seth\" del papiro Chester Beatty I, Seth vuole evidenziare la propria predominanza (la sessualit\u00e0 indiscriminata era una sua caratteristica) seducendo Horus e avendo un rapporto sessuale con lui, cui il giovane dio acconsent\u00ec in cambio di un po' della forza di Seth. Horus per\u00f2 raccolse tra le proprie gambe lo sperma dello zio, per poi gettarlo nel Nilo, cos\u00ec da non poter dire di essere stato inseminato da Seth. In seguito, il giovane dio sparse il proprio sperma sulle lattughe che lo zio avrebbe mangiato (erano infatti, tradizionalmente, il suo cibo preferito). Una volta che Seth ebbe mangiato la lattuga, le divinit\u00e0 si riunirono per discutere sulla sovranit\u00e0 dell'Egitto.\nLe divinit\u00e0 ascoltarono prima Seth, il quale reclamava il proprio dominio su Horus anche in virt\u00f9 del rapporto consumato poco prima; ma quando ordin\u00f2 al proprio seme di uscire da Horus, questo usc\u00ec dal Nilo, invalidando cos\u00ec la pretesa. Poi gli dei ascoltarono Horus che rivendicava di aver posseduto Seth: quando il giovane dio chiam\u00f2 il proprio sperma fuori Seth, il seme effettivamente usc\u00ec dal corpo dello zio. Seth rifiut\u00f2 di cedere, ma gli dei erano stanchi degli 80 anni di contesa fra Horus e Seth. I due contendenti si sfidarono allora in una regata; avrebbero gareggiato in navi di pietra. Horus per\u00f2 si serv\u00ec di una nave di legno dipinto in modo da sembrare di pietra. Siccome la nave di Seth era, invece, di vera pietra, fin\u00ec con l'affondare. Horus risult\u00f2 vincitore e Seth rinunci\u00f2 alle proprie pretese sul trono d'Egitto, che pass\u00f2 a Horus.\nPossibili interpretazioni.\nSi \u00e8 ipotizzato che il mito potrebbe riflettere eventi storici. Stando alla \"Pietra di Shabaka\", Geb, dio che personificava la Terra e padre di Seth e dei suoi fratelli, avrebbe diviso l'Egitto in due parti distribuendo l'Alto Egitto, la zona desertica, a Seth e il Basso Egitto, con il delta del Nilo, a Horus - avrebbe fatto ci\u00f2 per porre fine alla faida tra i due dei. D'altronde, prosegue la \"Pietra di Shabaka\", in una ripartizione successiva Geb avrebbe assegnato l'intero Egitto a Horus. Una possibile interpretazione di questo passaggio potrebbe essere l'ipotesi secondo cui il Basso Egitto avrebbe conquistato l'Alto Egitto. Ma, nei fatti, avvenne il contrario. L'interpretazione fattuale di questo dettaglio del mito resta dibattuta. \nSono state formulate numerose teorie per spiegare tale discrepanza. Per esempio, siccome sia Horus che Seth erano venerati nell'Alto Egitto prima dell'unificazione dell'Egitto (ca. 3125 a.C.), il mito potrebbe riflettere uno scontro limitato all'Alto Egitto avvenuto prima dell'unificazione: un conflitto che avrebbe portato degli adoratori di Horus a soggiogare degli adoratori di Seth. Quel che \u00e8 certo \u00e8 che durante la II dinastia vi fu un periodo in cui il \"serekht\" (antenato del cartiglio) contenente nome del faraone Peribsen (ca. 2740 a.C.) - sormontato da un'immagine del falco di Horus fin dalla I dinastia - fu invece sormontato dall'animale di Seth. Ci\u00f2 potrebbe suggerire un possibile scontro religioso, che avrebbe avuto comunque termine con il faraone Khasekhemui (ca. 2690 a.C.): infatti il \"serekht\" di questo sovrano \u00e8 sormontato sia dal falco di Horus che dall'animale di Seth, indicando forse un compromesso. \nUna volta che le Due Terre furono unite, Horus e Seth furono spesso rappresentati insieme nell'atto di incoronare i nuovi faraoni, come simbolo del loro potere sia sul Basso che sull'Alto Egitto. Le regine della I dinastia recavano il titolo di \"Colei Che vede Horus e Seth\". \nGli Egizi di epoche pi\u00f9 tarde videro il conflitto tra Seth e Osiride come allegoria dello scontro tra l'aridit\u00e0 del deserto e la fertile terra bagnata dal Nilo.\nProtettore di Ra.\nSeth veniva raffigurato sulla prua della barca solare notturna (\"Mesektet\") di Ra, intento a uccidere il mostro Apopi, immaginato sovente come un gigantesco serpente, ma, talvolta, anche come tartaruga o altro animale acquatico. Numerose divinit\u00e0 coadiuvavano Seth nell'abbattimento di Apopi: il benigno serpente Mehen e Bastet, Sekhmet, Sia, Hu e Heka. In alcune rappresentazioni del Periodo tardo, come nel tempio di Hibis nell'oasi di Kharga (risalente ai faraoni persiani), Seth fu rappresentato in tale ruolo con testa di falco, assumendo le sembianze di Horus. \nNel libro dell\"'Amduat\", riprodotto sulle pareti di numerose tombe, Seth ha un'importanza primaria nell'abbattimento di Apopi.\nSeth nel Secondo periodo intermedio e in epoca ramesside.\nSecondo periodo intermedio.\nDurante il Secondo periodo intermedio dell'Egitto (1650 a.C. - 1550 a.C.) un gruppo di sovrani stranieri, provenienti dall'Asia, noti come \"hyksos\", invasero l'Egitto e occuparono la regione del delta del Nilo, governando da Avaris. Come loro divinit\u00e0 dinastica scelsero Seth, originariamente patrono dell'Alto Egitto, dio degli stranieri e particolarmente simile al loro dio tradizionale. Cos\u00ec, Seth divenne ancora una volta una figura centrale del pantheon. Pare che il faraone \"hyksos\" Ipepi (o Apopi) venerasse esclusivamente Seth, come attesta il passaggio seguente del \"papiro Sallier I\":\nJan Assmann argomenta che, poich\u00e9 gli Egizi non potevano concepire un dio venerato in via esclusiva e un intero pantheon incentrato su un unico dio, cos\u00ec dovettero interpretare il dio Seth, venerato per conto suo, come una manifestazione del male. Quando, intorno al 1522 a.C., il faraone egizio Ahmose sconfisse gli \"hyksos\" e li espulse dal Paese, l'atteggiamento dei nativi Egizi nei confronti degli stranieri asiatici si fece xenofobo e la propaganda reale cominci\u00f2 a denigrare il periodo della dominazione \"hyksos\". Nonostante ci\u00f2, il culto di Seth continu\u00f2 a fiorire ad Avaris e il presidio militare di Ahmose di stanza ad Avaris entr\u00f2 a far parte del clero di Seth. \nEpoca ramesside.\nIl fondatore della XIX dinastia, Ramesse I, proveniva da una famiglia militare di Avaris con stretti legami con il sacerdozio di Seth. Vari faraoni di questa stirpe ebbero nomi evocanti il dio, per esempio Seti I (1290 a.C. - 1279 a.C.) e Sethnakht (1189 a.C. - 1186 a.C.); il primo significa \"Uomo di Seth\", il secondo \"Forte \u00e8 Seth\". Inoltre, una delle guarnigioni di Ramesse II invocava Seth come proprio patrono, e Ramesse II fece erigere il tempio detto \"dei Quattrocento Anni\" a Pi-Ramesse per commemorare i 400 anni del culto di Seth nella regione del delta. Durante il Nuovo Regno Seth fu spesso associato a divinit\u00e0 straniere, in particolare al dio ittita della tempesta, Teshub. \nCulto.\nDurante la XIX dinastia il nome di Seth torna a comparire nelle titolature reali come \"nomen\" (Seti I e Seti II). In questo periodo veniva raffigurato a prua dell'imbarcazione notturna di Ra, impegnato nel conflitto con il dio del chaos Apopi (rappresentato come un grosso serpente). \u00c8 stato la maggiore divinit\u00e0 degli Hyksos, come pure il protettore dei sovrani condottieri Ramessidi, divenendo infine la divinit\u00e0 dei paesi stranieri e quindi un dio ostile. Seth \u00e8 il Signore del deserto, adorato dai carovanieri che si spostavano tra un'oasi e l'altra. Seth \u00e8 una divinit\u00e0 a tutti gli effetti, di pari potere agli altri e che merita adorazione per la sua possanza. Assolve, inoltre, anche compiti fondamentali: \u00e8 il dio della guerra e della forza bruta, che insegna ad asservire nella lotta violenta per vincere in battaglia e trovare l'onore.\nSeth \u00e8 anche detto l'Ombita dalla citt\u00e0 di \"Ombos\" sede originaria del suo culto.\nDemonizzazione di Seth.\nSecondo gli studi dell'egittologo Herman te Welde, la demonizzazione di Seth cominci\u00f2 ad affermarsi dopo la conquista dell'Egitto da parte di varie nazioni straniere, nel Terzo periodo intermedio (1069 a.C. - 664 a.C.) e nel Periodo tardo dell'Egitto (664 a.C. - 332 a.C.). Seth, tradizionalmente dio degli stranieri, venne associato agli oppressori, fra cui gli imperi assiro e persiano. \u00c8 questa l'epoca della demonizzazione di Seth e della grande enfasi data alla vittoria di Horus su di lui. Gli aspetti negativi di Seth vennero tendenzialmente evidenziati in questo periodo: Seth era l'assassino di suo fratello Osiride, colui che lo fece a pezzi e ne sparse le membra nel mondo per impedirne la resurrezione. I greci la associarono a Tifone, una malvagia e mostruosa manifestazione della natura adirata. Entrambi erano figli della Terra e antagonisti delle divinit\u00e0 principali. A dispetto di ci\u00f2, Seth continu\u00f2 a essere venerato in alcune regioni periferiche dell'Egitto come un dio grande ed eroico.\nSeth \u00e8 anche stato classificato come un dio \"trickster\", abile nell'imbroglio e dio del disordine abile nel conseguire fini cattivi."}
{"id": "52956", "revid": "1983214", "url": "https://it.wikipedia.org/wiki?curid=52956", "title": "Ardipithecus ramidus", "text": "Ardipithecus ramidus \u00e8 una specie di ominide del genere \"Ardipithecus\".\n\u00c8 stato scoperto nel 1992-1993 nel sito di Asa Koma, nella valle del medio Auasc, nella depressione dell'Afar in Etiopia.\nIn letteratura sono riportate due specie di Ardipithecus: lA. ramidus,\" vissuto circa 4,4 milioni di anni fa, all'inizio del Pliocene, e lA. kadabba\" datato a 5,6 milioni di anni (tardo Miocene).\nRitrovamenti.\nIl merito della scoperta va a Tim White e a due suoi allievi, Berhane Asfaw e Gen Suwa. I resti ritrovati di \"Ardipithecus ramidus\" (ARA-VP siti 1, 6 e 7) risalgono a circa 4 milioni e mezzo di anni fa.\nSi tratta di 17 individui differenti. Tra i fossili sono presenti i denti di diversi individui, una parte della mascella inferiore di un giovane, i frammenti di un cranio e parti delle ossa del braccio di tre individui differenti. Le ossa delle articolazioni superiori, in particolare, rivelano delle caratteristiche anatomiche pi\u00f9 vicine ai primati non umani che al genere \"Homo\", come ad esempio, le braccia pi\u00f9 lunghe ed i piedi prensili. Si tratta in effetti di una specie molto prossima alle scimmie, nell'aspetto come nelle abitudini. Questa specie \u00e8 in continuit\u00e0 filogenetica con il genere \"Homo\", dunque \"Ardipithecus\" sarebbe, in senso evolutivo, nostro diretto antenato.\nArdi.\nIl 2 ottobre 2009 viene pubblicata una ricerca dalla rivista \"Science\", da uno studio svolto in Messico condotto dall'americano Giday WoldeGabriel, che afferma il ritrovamento nel sito di Aramis e la ricostruzione parziale di uno scheletro femminile di \"A. ramidus\" che comprendeva il cranio, i denti, le pelvi, le mani e i piedi; vissuta nella desertica regione dell'Afar in Etiopia. Aveva una scatola cranica piuttosto piccola, pesava sui 50 chili ed era alta 120 centimetri.\nLa datazione radiometrica degli strati di cenere vulcanica dei depositi dove furono ritrovati i resti fossili, ha rivelato che \"Ardi\" era vissuta 4,4 milioni di anni fa. Questo fossile \u00e8 dunque ben pi\u00f9 antico della famosa Lucy (Australopithecus afarensis) ritrovata a soli 74\u00a0km di distanza, e considerato fino a quel momento il pi\u00f9 antico ominide, ma che \u00e8 datato a 3,2 milioni di anni fa.\nDalla forma delle pelvi e degli arti, gli studiosi ritengono che Ardi fosse potenzialmente in grado di camminare in forma eretta sul terreno; la presenza di un alluce mobile nel piede indica invece che utilizzava tutti e quattro gli arti quando si arrampicava sugli alberi. L\"'A. ramidus\" aveva quindi una capacit\u00e0 di deambulazione molto pi\u00f9 primitiva dei successivi ominidi.\nI denti, meno specializzati di quelli delle moderne scimmie, suggeriscono che fosse un onnivoro."}
{"id": "52957", "revid": "400694", "url": "https://it.wikipedia.org/wiki?curid=52957", "title": "Lucy (paleontologia)", "text": ""}
{"id": "52962", "revid": "121021107", "url": "https://it.wikipedia.org/wiki?curid=52962", "title": "Giangirolamo II Acquaviva d'Aragona", "text": "Era detto il \"\"Guercio delle Puglie\" oppure il \"Guelfo di Puglia\", fu il 20\u00ba conte di Conversano e il 7\u00ba duca di Nard\u00f2. E secondo a portare questo nome che discendeva da suo bisnonno.\nBiografia.\nIl conte di Conversano.\nFiglio di Giulio I Acquaviva d'Aragona (1607-1626), conte di Conversano, e di Caterina Acquaviva d'Aragona, duchessa di Nard\u00f2, unific\u00f2 le due linee di discendenza della famiglia. Succedette al padre nel 1626 e mantenne il suo ruolo di signore fino al 1665, anno della sua morte.\nSpos\u00f2 il 4 aprile 1622 la contessa Isabella Filomarino dei principi della Rocca (1605-1679). Donna singolarmente imperiosa, di carattere determinato, non meno del marito, Isabella dimostr\u00f2 apprezzabili capacit\u00e0 di governo, tenendo la reggenza della contea per l'intero periodo della detenzione dello sposo a Madrid (1647-1665), coadiuvata dal figlio Cosmo, e, dopo la morte di questi e del \"Guercio\"\", in nome del nipote Giulio II (1665-1691), insieme alla nuora Maria di Capua.\nDetto il \"Guercio\" a causa di un difetto visivo (occhio strambo), Giangirolamo era considerato dai sudditi un uomo malvagio, vendicativo e, per questo, assai temuto: religioso e praticante (devoto ai Santi fratelli Martiri e Medici Cosma e Damiano), coraggioso e mecenate, contribu\u00ec, peraltro a migliorare la vita dei contadini. Anche oggi sopravvivono cupe leggende su di lui, non sorrette da valide documentazioni, per\u00f2. Pare - e non fu l'unico - che si avvalesse dello \"ius primae noctis\", e, tuttora, i conversanesi si dicono \"tutti figli del conte.\" Ancora, si narra che, per esercitazione, sparasse dalla torre del castello alle povere donne che attingevano l'acqua dai pozzi; o facesse scuoiare i ribelli canonici di\nNard\u00f2 per tappezzare con le loro pelli le poltrone, che, nel casino di caccia di Marchione, potevano vedersi fino ai primi del Novecento. Il conte aveva la passione per i cavalli del suo pregiato allevamento (razza \"Conversano\"), avviato dall'avo Giulio Antonio I nel 1456.\nGiangirolamo ebbe cinque fratelli: quattro furono monache e una di queste, Donata, fu badessa mitrata del monastero di San Benedetto a Conversano; la Madre Superiora, infatti, esercitava il potere temporale (sul clero e a Castellana Grotte), caso unico per una religiosa. Dalle nozze con Isabella, nacquero cinque figli: Giulio, Cosmo (conte di Conversano per soli dieci giorni, morto in un famoso duello), Caterina, Anna e Tommaso.\nLa residenza del conte era soprattutto il castello di Conversano, ma trascorreva alcuni periodi anche nel casino di caccia di Marchione e ad Alberobello nel palazzetto-taverna. Giangirolamo, invero, contribu\u00ec alla fondazione di quest'ultimo pittoresco e unico paese, attirando i contadini dei territori vicini a risiedervi, anche se gi\u00e0 dal 1481 in poi vi era gi\u00e0 iniziata una prima colonizzazione.\nAvendo dunque violato il regolamento regio (Prammatica Reale) ad Alberobello, lo spregiudicato conte, nel 1643, fu arrestato e trasferito a Napoli, indi a Madrid: fu scarcerato nel 1646.\nNel luglio-agosto 1647 il conte fu inviato dal re di Napoli a domare la rivolta di Nard\u00f2 e Lecce a seguito della rivolta di Masaniello a Napoli del 7 luglio 1647. Dopo una trattativa di mediazione affidata al vescovo di Lecce, Pappacoda, dal 3 al 6 agosto 1647 invase le campagne di Nard\u00f2 con 4000 armati e, oltre ad arrestare e processare i capi della rivolta, ne approfitt\u00f2 per eliminare alcuni avversari tra cui l'arciprete G. Filippo Nuccio e quattro abati che vennero archibugiati e decapitati il 20 agosto 1647.\nPrigionia, reggenza della contessa Isabella e morte del \"Guercio\".\nNel 1649, in seguito a nuovi e gravi abusi feudali, Giangirolamo fu di nuovo condotto a Madrid e rinchiuso in carcere, dove rimase per 16 anni, fino al 1665. In quell'anno, mentre si accingeva a rientrare in patria, mor\u00ec, a 65 anni, forse per malaria (non sono documentate le cause del decesso). Il corpo fu imbalsamato e tumulato nella cappella del Rosario del monastero di San Benedetto a Conversano.\nLa contessa Isabella, sua moglie, gli sopravvisse per 14 anni e continu\u00f2 a tenere la reggenza per il nipote Giulio II, prima di raggiungerlo nella stessa tomba.\nIl ramo degli Acquaviva di Conversano, originato come gli altri dalla Baviera, si estinse nel 1967 con la scomparsa della duchessa Giulia, ultima discendente di Giangirolamo e Isabella.\nIl \"Guercio\", inoltre, era famoso per il piglio da combattente e la tendenza ad acuire le discordie, ma il suo nome viene associato anche a fatti culturali, poich\u00e9 fu mecenate di letterati e pittori. Si ricorda tra questi Paolo Finoglio, pittore di scuola napoletana, che esegu\u00ec su incarico del conte dieci tele sulla \"Gerusalemme liberata\": le tele sono attualmente custodite nella Pinacoteca comunale di Conversano.\nQuesto ricco, nobile ed intelligente uomo aveva, tra i primi del Seicento, compreso che l'arte poteva essere un mezzo di comunicazione di alto livello, in quanto attraverso essa si sarebbero potuti trasmettere - quasi in modo subliminale - i messaggi che egli intendeva inviare a quanti ne usufruivano; non per nulla anche nelle commissioni religiose egli frapponeva il suo giudizio e la sua volont\u00e0."}
{"id": "52964", "revid": "318395", "url": "https://it.wikipedia.org/wiki?curid=52964", "title": "Avila", "text": "Avila (: ; in spagnolo \"\u00c1vila\") \u00e8 una citt\u00e0 spagnola, capoluogo di provincia nella regione di Castiglia e Le\u00f3n. A circa 100\u00a0km nord-ovest dalla capitale Madrid, sorge a 1.131 m sul livello del mare, in una zona rocciosa sulla sponda destra del fiume Adaja, affluente del Duero, e risulta essere il capoluogo di provincia pi\u00f9 alto della Spagna. Il territorio del comune si estende per 231,9\u00a0km\u00b2. Nel 1985 la citt\u00e0 \u00e8 stata inserita nella lista del patrimonio dell'umanit\u00e0 sotto il titolo di Citt\u00e0 vecchia di Avila con le sue chiese fuori le mura.\nStoria.\nSede vescovile, Avila \u00e8 soprattutto nota come citt\u00e0 natale di un'importante santa del cattolicesimo, Teresa d'Avila (altrimenti detta Santa Teresa di Ges\u00f9), vissuta nel XVI secolo e Dottore della Chiesa. Vi ha anche vissuto, per un certo periodo, san Giovanni della Croce (\"San Juan de la Cruz\"), questi per\u00f2 originario di Fontiveros, paese a circa 30\u00a0km nord da Avila, anch'egli Dottore della Chiesa, contemporaneo di Santa Teresa e, insieme a lei, co-fondatore dell'Ordine dei carmelitani scalzi nel 1568.\nOrigini e toponimo.\nSito di un primitivo insediamento fenicio nell'VIII secolo a.C., quindi immediatamente seguito da uno greco, il toponimo ha diverse teorie sulla sua origine. Una di queste, partirebbe da un antico termine fenicio-punico che indicherebbe \"alto monte, rilievo\": pare che, secondo lo stesso eroe della mitologia greca Eracle (Ercole), ebbe un figlio chiamato \"Alcideo\" da una donna chiamata \"Abyla\", nome che avrebbe altres\u00ec dato vita ad un altro toponimo, quello dell'avamposto di una delle due antiche \"Colonne d'Ercole\" (l'attuale Stretto di Gibilterra) e, pi\u00f9 precisamente, quella sul lato africano. Un'altra ipotesi farebbe originare il toponimo dall'ebraico \"Hawilah\", un luogo simile a quello gi\u00e0 citato nella Bibbia col significato di \"terra al\" - o - \"di confine\". Altre teorie lo fanno attribuire a un prediale germanico di nome \"Awilo\". Riscontri storici pi\u00f9 tardivi, ma pi\u00f9 certi, danno il toponimo di \"Obyla\" gi\u00e0 nel VI secolo a.C. da una popolazione celtica chiamati \"Vetoni\".\nEpoca romana.\nNel 237 a.C., il cartaginese Amilcare Barca si riforn\u00ec di soldati per il suo esercito, facendo una leva militare dei giovani di Avila. Tuttavia, dopo la sconfitta cartaginese della seconda guerra punica, ovvero a partire dal 200 a.C. circa, gli antichi Romani vi installarono qui un accampamento militare, costringendo altres\u00ec i pochi Vetoni rimasti ad abbandonare la citt\u00e0. Per circa cinque secoli di insediamento romano, data la sua posizione favorevole, la citt\u00e0 non fu altro che un avamposto militare.\nMedioevo.\nDopo la caduta dell'Impero Romano, la citt\u00e0 sub\u00ec l'invasione prima degli Alani e poi dei Visigoti, gi\u00e0 cristianizzati attraverso i primi Concili di Toledo (V secolo), presenza testimoniata da documenti nei quali, fra l'altro, compare per la prima volta il nome di \"Avila\". Per un breve periodo, nel IV secolo la citt\u00e0 fu il fulcro del \"Priscillanesimo\", un movimento cristologico dei primi secoli del Cristianesimo europeo, successivamente proibito poich\u00e9 ritenuto al pari di una Setta.\nLa successiva occupazione degli Arabi, a partire dall'VIII secolo, port\u00f2 una disgregazione della struttura agricola, in favore della pastorizia e una diminuzione della popolazione della citt\u00e0. Si ebbero poi diverse incursioni dei Cristiani contro i Musulmani, fino a quando Alfonso VI di Castiglia riconquist\u00f2 la citt\u00e0 nel 1088, e ne affid\u00f2 il governo a suo genero don Raimondo di Borgogna, con l'incarico di ripopolare la citt\u00e0, fortificarla e ampliarne le mura. Inizi\u00f2 cos\u00ec un periodo di splendore economico e commerciale. Arrivarono mozarabi (ovvero spagnoli cristiani che vivevano sotto il dominio arabo), ebrei e \"moriscos\", ovvero i \"mori\" battezzati che si sottraevano alle persecuzioni subite nella Spagna meridionale. La popolazione ebraica contribu\u00ec all'espansione economica e commerciale della citt\u00e0 e dell'intera regione di Castiglia. La citt\u00e0 quindi, si ripopol\u00f2 rapidamente, ottenendo altres\u00ec privilegi (alcune delle famiglie nobili ad esempio sedevano nelle \"Cortes\" con diritto di voto).\nCon l'unificazione della Spagna ad opera dei re Ferdinando II e Isabella, e con la successiva cacciata di Musulmani ed Ebrei sul finire del XV secolo, l'economia della citt\u00e0 entr\u00f2 nuovamente in crisi. Durante il regno di Carlos I, la citt\u00e0 fu coinvolta nelle proteste delle comunit\u00e0 popolari contro i soprusi fiscali, che culmin\u00f2 nella cosiddetta Rivolta dei comuneros (1520).\nLa fioritura religiosa.\nGrazie alla politica e alle conquiste militari del successore al trono, re Filippo II di Spagna (Avila dista a soli 50\u00a0km dall'Escorial, il pantheon reale), a partire dalla seconda met\u00e0 del XVI secolo la citt\u00e0 vide un periodo di straordinaria prosperit\u00e0 economica, culturale e, soprattutto, religiosa. Il nucleo urbano si ripopol\u00f2 rapidamente di conventi, chiostri, chiese, che si aggiunsero a quelle di epoca medioevale, come le gi\u00e0 esistenti chiesa di San Vicente o, ancor pi\u00f9 importante, la cattedrale centrale (dedicata al Cristo Salvatore), primo esempio in Spagna di passaggio dal romanico al gotico. Nel 1479 donna Elvira Gonzales de Medina fond\u00f2 l'importante Carmelo dell'Incarnazione.\nAll'inizio del XVI secolo fu completamente rinnovato il medioevale monastero reale di Santa Ana, mentre si inizi\u00f2 la costruzione di quello di Santo Tom\u00e0s. \u00c8 proprio in questo periodo, pregno di fervore mistico-religioso, che nacquero e operarono santa Teresa d'Avila (che fond\u00f2 qui il primitivo monastero dedicato a San Giuseppe che nel 1562 venne abitato dalle prime monache carmelitane scalze) e, a pochi chilometri dalla citt\u00e0, anche il suo contemporaneo, Giovanni della Croce, oltre che il celebre musicista Tom\u00e1s Luis de Victoria. Nel luogo di nascita della santa fu successivamente eretto un convento e una chiesa dedicati a lei, dove \u00e8 visitabile anche la sua stanza natale. Contemporaneamente, nella citt\u00e0 vennero realizzate numerose opere civili (condutture per l'acqua, illuminazione e pavimentazione delle strade) e le famiglie nobili migliorarono e ampliarono le loro abitazioni secondo un sobrio stile rinascimentale. Agli inizi del XVII secolo inoltre, fu eretta anche l'Universit\u00e0 cattolica, appena fuori le mura.\nTempi moderni.\nNel corso del XVIII secolo cominci\u00f2 una sorta di declino della citt\u00e0 causato dalla progressiva perdita dell'Impero, dalle guerre intraprese dalla Spagna in Europa e dalla diminuzione della popolazione. Tuttavia, verso la seconda met\u00e0 del XIX secolo la citt\u00e0 ebbe un risveglio, di cui i segni pi\u00f9 evidenti furono l'arrivo della ferrovia, un'incipiente industrializzazione e una specializzazione nei servizi. I monasteri e le chiese furono ristrutturati, mentre le tradizioni furono riprese con feste e ricorrenze particolari, come il settembrino \"Mercato medioevale delle tre culture\", in ricordo della pacifica convivenza in citt\u00e0 di arabi, ebrei e cristiani (uno simile si trova anche a Le\u00f3n.\nNel 1985, il suo centro storico fu dichiarato dall'UNESCO patrimonio dell'umanit\u00e0 con riferimento alla citt\u00e0 vecchia entro le mura turrite, capolavoro dell'architettura militare, e alle numerose opere religiose intraprese da Santa Teresa, riformatrice dell'ordine delle Carmelitane.\nMonumenti e luoghi di interesse.\nLa costruzione pi\u00f9 spettacolare della citt\u00e0 sono le sue mura difensive, che circondano interamente tutto il centro storico, alternate da torri e torrioni; fortemente volute sul finire dell'XI secolo dal re Alfonso VI, quindi restaurate nel 1596 da Filippo II di Spagna, da esse si aprono ben nove porte di accesso, di cui la pi\u00f9 importante rimane quella settentrionale ddell\"'Alc\u00e1zar\".\nMolto caratteristica rimane anche la centralissima Plaza del Mercado Chico, dove viene allestita una piccola area mercatale. Eretta gi\u00e0 in epoca romana, fu dotata di lunghi porticati su tre lati intorno all'XI secolo e, per tal motivo, \u00e8 conosciuta anche come Plaza Mayor poich\u00e9, anche se molto pi\u00f9 piccola, ricorda quella di Madrid. Sulla piazza si affacciano anche la Casa consistorial (Municipio) (lato nord) e la chiesa di San Giovanni Battista (lato sud).\nAltri monumenti entro le mura sono:\nEdifici civili notevoli entro la cinta muraria rimangono altres\u00ec il \"Palacio de los \u00c1guilas\" e il \"Palacio de los Verdugo\" entrambi rinascimentali con portali scolpiti e rilievi in pietra, il \"Palacio Episcopal\" del secolo XVII, la \"Casa del conde de O\u00f1ade\" del secolo XV con un torrione merlato, la \"Casa de Superunda\" e la \"Casa de los Almarza\" entrambe del XVI secolo e il \"Palacio de los Velada\" con patio a tre piani di gallerie dove pi\u00f9 volte risiedette l'imperatore Carlo V.\nLe chiese fuori le mura rimangono:\nA 55\u00a0km si trova Ar\u00e9valo, borgo medioevale murato, ove in giovent\u00f9 visse la regina Isabella di Castiglia e nacque San Giovanni della Croce, celebre mistico. Ha molte chiese e conventi e un antico castello."}
{"id": "52966", "revid": "1610933", "url": "https://it.wikipedia.org/wiki?curid=52966", "title": "Strolaga mezzana dell'Artico", "text": ""}
{"id": "52967", "revid": "1610933", "url": "https://it.wikipedia.org/wiki?curid=52967", "title": "Strolaga mezzana del Pacifico", "text": ""}
{"id": "52969", "revid": "110667957", "url": "https://it.wikipedia.org/wiki?curid=52969", "title": "Knoppix", "text": "Knoppix \u00e8 una distribuzione GNU/Linux, derivata da Debian, famosa per il fatto di essere una delle pi\u00f9 complete tra le distribuzioni Live CD. Creata da Klaus Knopper, comprende un sistema avanzato di riconoscimento hardware, che le permette di essere lanciata su quasi tutti i sistemi con architettura x86; questa sua caratteristica ne fa uno strumento usato diffusamente per il recupero di sistemi danneggiati e/o compromessi. Comunque, sebbene Knoppix sia una distribuzione nata principalmente per essere utilizzata come Live CD, pu\u00f2 anche essere installata su hard disk come un normale sistema operativo.\nEsistono due edizioni principali di Knoppix: l'edizione tradizionale su Compact Disc (700 megabyte) che dalla versione 6 adotta LXDE come interfaccia grafica e l'edizione \u201cMaxi\u201d in DVD (4.7 gigabyte) con KDE, GNOME e LXDE.\nPeculiarit\u00e0.\nUn file system compresso cloop consente la memorizzazione di quasi 2 gigabyte di software libero in cd-rom da 700 megabyte, includendo dunque numerose applicazioni per l'ufficio, per la rete e per gli utilizzi pi\u00f9 disparati. La compressione piuttosto che rallentare l'avvio delle applicazioni sembra velocizzarlo, superando il \"collo di bottiglia\" della lettura da cd-rom, riducendo infatti la quantit\u00e0 di dati da leggerne.\nNelle versioni pi\u00f9 recenti \u00e8 stata introdotta la possibilit\u00e0 di installare ulteriori pacchetti software direttamente da internet sempre in modalit\u00e0 \"live\" grazie all'integrazione di un nuovo tipo di filesystem, denominato \"UnionFS\", che effettua appunto l'unione delle differenze tra il filesystem del cd-rom, compresso e di sola lettura, con il filesystem caricato nella memoria RAM e utilizzabile in lettura e scrittura.\nLocalizzazione.\nKnoppix come ogni buona distribuzione Linux incorpora al suo interno diverse funzioni multilingua, tra le quali anche il supporto per l'Italiano. Alla schermata di boot digitare il comando:\n knoppix lang=it\nsar\u00e0 possibile utilizzare il \"layout\" di tastiera italiano e alcune parti dell'interfaccia saranno tradotte. Al momento dell'inserimento delle opzioni di avvio il \"layout\" attivo \u00e8 quello americano, quindi per inserire il carattere codice_1 con una tastiera italiana bisogna premere il tasto codice_2.\nLo sviluppo della versione completamente tradotta in italiano, conosciuta come knopILS, \u00e8 stato interrotto.\nDalla versione 6.7.0 con l'utilizzo del sopracitato comando si avr\u00e0 praticamente l'intero sistema Italianizzato, tranne LibreOffice che pu\u00f2 essere tradotto con l'apposito pacchetto.\nDerivati.\nLa fama di Knoppix \u00e8 alimentata dal fatto che moltissime distribuzioni Live cd/dvd sono sue derivate.\nAd esempio Damn Small Linux in soli 50 Mb riusciva ad avere due o tre programmi per ogni (spartana) necessit\u00e0.\nTra tutte, da notare Gnoppix, che al posto di LXDE presenta il Desktop Environment GNOME; dal 2005 per\u00f2 tale distribuzione si basa su Ubuntu. Altra distribuzione derivata \u00e8 stata Whoppix, che per\u00f2 \u00e8 stata riprogettata su SLAX a partire dalla versione 3.0 (ribattezzata WHAX).\nIl progetto Knoppix, inoltre, ha dato vita a tutta una serie di distribuzioni \"orientate\" a categorie particolari di utenti, molte aggiornate fino al 2010.\nTra tutte possiamo ricordare Eduknoppix (v. 6.1 del 2016) e Freeduc-CD (v. 1.7 del 2007) sviluppate appositamente per la scuola e dotate di molti applicativi specifici per la familiarizzazione con le materie scientifiche, GameKnoppix (ultima versione 4.0.3 nel 2005) orientata ai giochi, SNAPPIX distribuzione orientata alla programmazione Java (v. 0.8 del 2005), ma anche Monoppix, OVERCLOCKIX, Quantian per l'analisi numerica, Knoppix STD (v 0.1 del 2004) orientata alla sicurezza delle reti, Parallel Knoppix per la creazione rapida di cluster HPC, ecc.\nNel 2003 \u00e8 stata introdotta la prima versione di Knoppix per chiavetta USB: l'aspetto grafico e le funzionalit\u00e0 erano le stesse per l'utente, ma era possibile fare il boot del sistema.&lt;br&gt;\nPer l'utilizzo come distribuzione fissa era invece nata Kanotix inizialmente basata su knoppix con la caratteristica di velocizzare i tempi di avvio da disco rigido rispetto ad essa. La distribuzione tuttavia ha ultimamente cambiato rotta basandosi su Debian-Sid.\nKnoppix 8.0.0.\nLa versione 8.0.0 pu\u00f2 essere installata sia sui computer con processore a 64 bit (e con almemo 4 giga di RAM), che su quelli a 32 bit. Durante l'installazione il programma da solo riconosce il tipo di processore e installa la versione corretta. L'avvio consente di scegliere:\nLa versione 8.0.0. contiene A.D.R.IA.N.E. progettata per le esigenze di un diversamente abile, ad esempio per i non vedenti, e che in precedenza era una distribuzione separata.\nKnoppix 8.0 supporta la gestione di finestre 3D (tramite Compiz 0.9.13), la modellazione 3D con animazioni, ancora in beta le gestione di un portafoglio in criptovaluta Bitcoin tramite il diffuso Electrum (che accetta solo Bitcoin), basato su un algoritmo di crittografia a chiave simmetrica e P2P, con hash di nome BLAKE2 e chiave di 256 bit. Infine, l'emulatore Wine permette di far funzionare i programmi di Microsoft Windows (Office, ecc) mentre si tiene aperto il sistema operativo Linux. \nKnoppix si \u00e8 caratterizzato fin dagli anni 2000 per la facilit\u00e0 d'uso e di avvio, anche nella eventuale scelta di installazione direttamente sul PC. Pu\u00f2 essere avviato da flash-USB (una chiave USB, un cellulare con una memoria MicroSD, una videocamera con cavo micro-USB): la velocit\u00e0 dichiarata da knopper.net \u00e8 in questo caso cinque volte maggiore del boot da CD o DVD. \nNei computer in produzione dal 2010, con l'avvio da USB il BIOS pu\u00f2 essere sostituito dal Unified Extensible Firmware Interface e da Secure Boot.\nQualsiasi computer che stia utilizzando Knoppix pu\u00f2 salvare il programma di avvio seguendo una procedura guidata. \nKnoppix aveva la particolarit\u00e0 di poter essere installato come un comune programma eseguibile da chiavetta USB mentre era aperto Windows, creava un'area di partizione (D:/) nello spazio libero dell'hard-disk dove risiedeva ed era scompattato Knoppix. Riavviando il PC, l'utente trovava una schermata a linea di comando (in stile DOS), con la scelta fra i due sistemi operativi.\nInstallazione.\nL'installazione su hard disk \u00e8 sconsigliata agli utenti inesperti (Knoppix Documentation Wiki). Le caratteristiche minime per far funzionare Knoppix sono molto modeste, elemento questo che lo rende utilizzabile praticamente su tutti i computer.\nEssendo derivata da Debian (\u00e8 una Custom Debian, 100% compliant), pu\u00f2 venir usata per avere una installazione veloce e completa della Debian stessa. Una volta installata su disco fisso infatti, tramite il tool messo a disposizione all'interno del CD, si pu\u00f2 utilizzare apt-get per terminare l'installazione degli eventuali pacchetti mancanti. \u00c8 inoltre possibile \"installare\" pacchetti anche da live-cd. Questa funzione, per\u00f2, \u00e8 funzionante solo nelle ultime versioni che, grazie ad un nuovo file system (in via di sviluppo) che utilizza la RAM come \"disco fisso virtuale\", permette di installare nuovi pacchetti e di utilizzarli.\nPer l'installazione da CD o DVD live, \u00e8 sufficiente digitare \"knoppix-installer\" nel terminale (da root) e seguire la procedura guidata.\nNelle ultime versioni \u00e8 possibile creare una pen-drive USB Live dal men\u00f9 Preferenze &gt; Installa Knoppix su Flash disk."}
{"id": "52971", "revid": "88740", "url": "https://it.wikipedia.org/wiki?curid=52971", "title": "Perca", "text": ""}
{"id": "52973", "revid": "287204", "url": "https://it.wikipedia.org/wiki?curid=52973", "title": "Collezione filatelica", "text": "Le collezioni filateliche sono molto varie, hanno scopi, metodologie di conservazione e di classificazione differenti. Si pu\u00f2 affermare che ogni collezione personale ha caratteristiche proprie. Tuttavia le collezioni che partecipano a concorsi organizzati dalle varie associazioni devono uniformarsi ai regolamenti che le classificano in aree ben delineate.\nCollezione tradizionale.\nQuesta denominazione definisce una raccolta di francobolli ordinati per nazione e per periodo storico e quindi senza una precisa tematica. In generale \u00e8 la forma iniziale tramite la quale ci si accosta alla filatelia. Alcune raccolte possono essere specializzate su elementi come dentellature, variazioni di colore, filigrane e tipi di stampa diversi, oppure di variet\u00e0 ed errori provocati dalla macchina stampatrice.\nCollezione di storia postale.\nSi tratta di una collezione composta da materiale filatelico (francobolli, cartoline postali, annulli e altri) che si propone di illustrare la storia della posta. A causa della grande quantit\u00e0 di materiale collezionabile le raccolte si specializzano generalmente entro precisi limiti di spazio e tempo, o per specifico argomento di interesse (tra cui i pi\u00f9 comuni le tariffe postali o i differenti servizi postali, o la posta militare).\nCollezione di Buste Primo Giorno.\n\u00c8 una raccolta composta da buste affrancate con francobolli recanti un annullo con la data del giorno stesso dell'emissione. Collezione molto diffusa negli Stati Uniti, la raccolta di buste primo giorno (in inglese 'First Day Cover', acronimo FDC) si \u00e8 andata via via affermando nel secondo dopoguerra anche in Italia. Tali buste possono anche essere allestite con delle illustrazioni che si riferiscono al tema dell'emissione; in Italia la pi\u00f9 antica ditta \u00e8 la \"Venetia Club\", fondata nel 1948, seguita dalla Capitolium, dalla Filagrano, dalla Chimera, dalla AICFDC, dalla Roma e dalla Rodia.\nCollezione di aerofilia.\nL'aerofilia, o aerofilatelia, si occupa di collezionare materiale filatelico riguardante i viaggi aerei del servizio postale. Le collezioni aerofilateliche possono essere ulteriormente specializzate, sia per tema, sia per tipo di materiale postale. Inoltre nella collezione si pu\u00f2 inserire anche materiale non strettamente filatelico, come vignette, etichette, manifesti, cartoline.\nCollezione di Interofilia.\nLa raccolta \u00e8 composta da interi postali e documenti postali sui quali venga direttamente stampato il prezzo della spedizione postale. Pu\u00f2 essere ulteriormente specializzata secondo le categorie di documenti, quali cartoline postali, biglietti postali, aerogrammi ecc. Inoltre i materiali collezionati possono essere sia nuovi, sia gi\u00e0 utilizzati.\nCollezione a soggetto.\nLa collezione si propone di raccogliere tutti i francobolli raffiguranti un preciso soggetto, che pu\u00f2 essere un personaggio (ad esempio Giuseppe Garibaldi) o una pianta o un animale (per esempio le orchidee o le farfalle), un oggetto (per esempio la bicicletta), una festa (ad esempio il Natale). All'interno della collezione i francobolli si ordinano in serie e si suddividono per nazione e anno di emissione.\nCollezione tematica.\nLa raccolta riguarda tutti i documenti e materiali filatelici relativi ad una tematica. I temi che si possono svolgere sono i pi\u00f9 vari, essi vanno dalla musica alla storia, dallo sport alla tecnologia, dalla natura all'arte, secondo l'interesse del collezionista. Il tema viene sviluppato secondo un programma ben definito, riportato in un'introduzione con indice, e il materiale raccolto deve essere ordinato in modo da permettere uno svolgimento organico del tema scelto.\nLe collezioni tematiche si sono sviluppate a partire dalla fine degli anni 1940. La loro codificazione internazionale avvenne nel 1958, con la presentazione della prima competizione per classi tematiche regolamentata dalla FIP. Sono diffuse principalmente in America settentrionale e nell'Europa settentrionale e orientale.\nCollezione di classe aperta.\nQuesta definizione comprende le collezioni nelle quali al materiale filatelico si affianchino altri oggetti (ma in misura inferiore al 50% del totale), quali schede telefoniche, cartoline, figurine, foto, foglie secche, ritagli di giornali e tutto ci\u00f2 che si possa incollare su un foglio. Il tema e le modalit\u00e0 di svolgimento sono libere.\nCollezione di astrofilatelia.\nLa raccolta si compone di materiali filatelici riguardanti i viaggi spaziali, la ricerca spaziale e i precursori di questi, come razzi e palloni aerostatici. La collezione pu\u00f2 essere suddivisa in temi diversi: l'epoca pionieristica, la posta razzo, i programmi speciali (USA, URSS, Europa), eventualmente con o senza uomini a bordo. Inoltre nella collezione si pu\u00f2 inserire anche materiale non strettamente filatelico.\nCollezione di maximafilia.\nLa raccolta \u00e8 formata da cartoline maximum che rispondano ai requisiti, riguardanti la cartolina stessa, il francobollo, che deve essere stato apposto sulla fronte e non sul retro, e il suo annullo. Di particolare interesse la presenza di un medesimo soggetto, o di soggetti in relazione fra loro, sui tre elementi. La collezione pu\u00f2 essere organizzata per tema o nazione.\nCollezione di fiscali.\nLa raccolta di marche da bollo dello stato o locali (comunali e regionali). Numerose ed esteticamente interessanti la collezione dei fiscali, sono frutto anche recentemente di studi approfonditi e valutazioni. Le marche specialmente infatti hanno tutte le caratteristiche dei francobolli, compresi i vari tipi di filigrana.\nGi\u00e0 da tempo negli Stati Uniti il Catalogo Scott riporta i fiscali americani fino agli anni '50, in una completa catalogazione. In Italia sia il Catalogo Sassone che il Catalogo Unificato hanno riportato i fiscali usati per posta, ma ultimamente sono nati cataloghi appositi per tutte le marche e i fiscali.\nVari usi e tipi di fiscali fanno di questa collezione una specie di miniera di curiosit\u00e0.\nCollezione di marcofilia.\nLa raccolta riguarda gli annulli o altri segni apposti su documenti postali. Generalmente i segni apposti dal timbro sono raccolti per aree geografiche, o per tema, o per funzione.\nCollezione di affrancature meccaniche.\nComunemente chiamate \"rosse\", le affrancature meccaniche sui documenti postali sono state utilizzate in sostituzione dei francobolli a partire dall'inizio del XX secolo da parte degli stessi uffici postali, o di ditte ed enti. Sono costituite da un'impronta col valore, da una col luogo e data e da un eventuale targhetta pubblicitaria, il tutto stampato col caratteristico colore rosso. Generalmente la collezione pu\u00f2 specializzarsi per luogo o data di emissione, per tema (ad esempio affrancature di banche), per tema dei disegni (simboli di stato, stemmi, prodotti industriali), per caratteristiche tecniche (presenza di annullo come per i francobolli, tipi diversi o diversi modi di utilizzo).\nCollezione di Posta militare.\nLa posta militare \u00e8 il servizio postale del quale beneficiano i militari in servizio fuori dall'area nazionale sia in tempo di pace che di guerra; ai reparti vengono assegnati uffici postali mobili e le affrancature godono di tariffe agevolate o esenzioni rispetto alle tariffe ordinarie. Per i militari prigionieri di guerra esistono le cartoline postali la cui consegna viene curata dalla Croce Rossa, che fanno riferimento non gi\u00e0 all'unit\u00e0 di appartenenza ma al campo di detenzione. Normalmente l'oggetto di interesse collezionistico non \u00e8 il francobollo utilizzato per l'affrancatura, in quanto appartenente a serie ordinariamente utilizzate, ma l'intera missiva."}
{"id": "52974", "revid": "2028514", "url": "https://it.wikipedia.org/wiki?curid=52974", "title": "Idrocarburi", "text": "Gli idrocarburi sono composti organici che contengono soltanto atomi di carbonio e di idrogeno.\nAmpiamente usati come combustibili, la loro principale fonte in natura \u00e8 di origine fossile.\nCaratteristiche.\nGli atomi di carbonio (C) sono legati tra loro a formare lo scheletro della molecola, mentre gli atomi di idrogeno (H) sporgono da questo scheletro. Gli idrocarburi sono l'unica categoria di composti organici privi del gruppo funzionale, sono infatti composti solamente da atomi di idrogeno e carbonio.\nAll'aumentare del numero di atomi di carbonio presenti nella catena idrocarburica aumenta il numero di composti idrocarburici possibili.\nLa catena pi\u00f9 corta possibile \u00e8 composta da un solo atomo di carbonio, a cui corrisponde il metano, avente formula bruta CH4.\nGli idrocarburi aventi due atomi di carbonio sono tre:\nQuesti tre idrocarburi si differenziano per il numero di legami che tengono uniti i due atomi di carbonio contigui: un legame (per cui si parla di \"legame semplice\") nel caso dell'etano, due legami (\"legame doppio\") nel caso dell'etilene e tre legami (\"legame triplo\") nel caso dell'acetilene.\nNella struttura di un generico idrocarburo ogni atomo di carbonio usa da uno a tre elettroni di valenza per formare legami con il carbonio adiacente, mentre i restanti elettroni di valenza del carbonio sono utilizzati per formare i legami con gli atomi di idrogeno. All'interno della molecola idrocarburica possono esserci comunque degli atomi di carbonio a cui non sono legati atomi di idrogeno, ma solo altri atomi di carbonio (un esempio \u00e8 l'atomo di carbonio centrale della molecola di neopentano).\nClassificazione degli idrocarburi.\nUna prima distinzione tra i vari idrocarburi si riferisce al loro stato fisico nelle condizioni di pressione e di temperatura ambientali e cio\u00e8:\nDal punto di vista delle propriet\u00e0 chimiche, gli idrocarburi si distinguono in due classi principali:\nLe varie tipologie di idrocarburi (alcani, alcheni, ecc.) descritte di seguito vengono dette \"serie omologhe\".\nLa classificazione qui descritta non vuole essere esaustiva, infatti esistono tante tipologie di idrocarburi non bene classificabili, quali ad esempio i catenani, che sono costituiti da pi\u00f9 anelli inseriti l'uno nell'altro in modo che ognuno possa muoversi indipendentemente dall'altro ma senza \"sciogliersi\" (in maniera analoga agli anelli di una catena in acciaio, da cui il nome).\nIdrocarburi alifatici.\nA seconda dei tipi di legame C-C presenti nella molecola (singolo, doppio o triplo) e della loro geometria (lineare, ramificata, ciclica), gli idrocarburi alifatici si dividono inoltre in:\nGli idrocarburi alifatici ciclici sono detti idrocarburi aliciclici.\nIdrocarburi aromatici.\nA seconda del tipo di struttura, gli idrocarburi aromatici si possono dividere in:\nPropriet\u00e0.\nIn generale per gli alcani aciclici, quelli con peso molecolare simile hanno propriet\u00e0 chimico-fisiche simili.\nEsistono in natura varie miscele di idrocarburi, con caratteristhe chimico-fisiche intermedie fra una categoria e l'altra.\nStato di aggregazione.\nLo stato di aggregazione degli idrocarburi (a temperatura e pressione ambiente) dipende dal loro peso molecolare: gli idrocarburi aventi peso molecolare minore (ad esempio metano, etano, propano) si trovano allo stato gassoso, quelli con peso molecolare pi\u00f9 elevato (ad esempio benzene, esano e ottano) sono liquidi e quelli aventi peso molecolare ancora pi\u00f9 elevato sono solidi cerosi.\nSpesso gli idrocarburi che a temperatura e pressione sono sotto forma di gas vengono mantenuti all'interno di recipienti in pressione (ad esempio in bombole), in modo da conservarli in volumi pi\u00f9 ristretti. Infatti, a parit\u00e0 di temperatura e quantit\u00e0 di sostanza, all'aumentare della pressione diminuisce il volume occupato da un gas (come deducibile dall'equazione di stato dei gas perfetti o da altre equazioni di stato), finch\u00e9 esso passa (in parte o \"in toto\") allo stato liquido. Ad esempio le comuni \"bombole del gas\" utilizzate in ambito domestico contengono una miscela liquida di idrocarburi (nota come GPL) che si trovano gassosi a temperatura e pressione ambiente.\nStabilit\u00e0/reattivit\u00e0.\nGli idrocarburi ciclici formati da meno di sei atomi di carbonio sono particolarmente instabili a causa della piccolezza dell'anello, che si traduce in una elevata tensione d'anello (o \"tensione angolare\"), ovvero un'elevata energia immagazzinata nella molecola che tende ad aprire l'anello.\nIn generale gli idrocarburi saturi, bench\u00e9 siano facilmente infiammabili e quindi reagiscano facilmente con l'ossigeno, hanno una relativa inerzia chimica; per tale motivo sono stati denominati originariamente paraffine (dal latino \"parum affinis\", \"poco reattivo\").\nGli idrocarburi contenenti insaturazioni hanno altre propriet\u00e0, dovute ai doppi o tripli legami e sono chimicamente pi\u00f9 reattivi nelle posizioni contenenti il doppio o triplo legame o immediatamente adiacenti ad esse.\nGli idrocarburi aromatici formano una classe a s\u00e9 per stabilit\u00e0 ed hanno una reattivit\u00e0 chimica molto diversa da quella degli idrocarburi alifatici.\nPolarit\u00e0.\nLe molecole degli alcani e dei cicloalcani sono apolari, in quanto, anche se il legame covalente C-H \u00e8 polarizzato, la differenza di elettronegativit\u00e0 \u00e8 piuttosto bassa (0,4) e la struttura tetraedrica porta a una distribuzione della carica nelle molecole complessivamente simmetrica.\nLe considerazioni sulla loro struttura molecolare trovano conferma nelle prove di solubilit\u00e0: gli alcani sono praticamente insolubili in acqua, mentre si sciolgono nei solventi apolari.\nSeparazione degli idrocarburi.\nMoltissimi idrocarburi derivano dal processo di raffinazione del petrolio, che consiste in un insieme di processi chimico-fisici che hanno lo scopo di ottenere determinati prodotti chimici (miscele combustibili, asfalto, lubrificanti, ecc.) a partire dal greggio.\nTra i vari processi impiegati nella raffinazione, la distillazione del greggio (o \"topping\") riveste un ruolo fondamentale. Nella colonna di distillazione il greggio viene separato in pi\u00f9 \"tagli\", a seconda del peso molecolare (o a volere essere pi\u00f9 precisi, della volatilit\u00e0) degli idrocarburi che costituiscono il taglio in questione. Ogni taglio viene individuato dal numero di atomi di carbonio che sono contenuti nelle molecole del taglio in questione. Ad esempio il taglio C4 contiene idrocarburi che hanno quattro atomi di carbonio (come ad esempio il butano, il butene e i loro isomeri). Questo perch\u00e9 \u00e8 molto pi\u00f9 difficile separare per mezzo della sola distillazione molecole idrocarburiche che abbiano pesi molecolari vicini o addirittura identici. Ci\u00f2 riflette il fatto che idrocarburi simili (cio\u00e8 appartenenti alla stessa serie omologa) hanno propriet\u00e0 chimico-fisiche simili tra loro.\nProcessi chimici che coinvolgono gli idrocarburi.\nGli idrocarburi sono una classe talmente ampia di composti che \u00e8 impossibile citare tutte le reazioni in campo industriale nelle quali possono essere coinvolti.\nTra le moltissime reazioni che coinvolgono gli idrocarburi, si annoverano le seguenti:\nAspetti economici e geopolitici.\nTutti gli idrocarburi assumono un'enorme importanza nell'economia e nella geopolitica moderne, principalmente grazie al loro ruolo fondamentale come fonte d'energia e per le vastissime applicazioni di tipo industriale."}
{"id": "52984", "revid": "15756", "url": "https://it.wikipedia.org/wiki?curid=52984", "title": "OpenType", "text": "OpenType \u00e8 un formato di carattere tipografico vettoriale per computer, sviluppato da Microsoft Corporation e successivamente anche da Adobe. Il primo annuncio di questo formato comparve nel 1996 e il primo rilascio di un numero significativo di font si ebbe nel 2000-2001. Adobe ha completato la conversione della sua intera libreria di font in OpenType all'incirca alla fine del 2002.\nOpenType \u00e8 stato concepito dalle societ\u00e0 Microsoft e Adobe quale successore dei loro preesistenti formati di carattere tipografico e che, sino ad allora, si contendevano i favori del mercato. Stiamo parlando dei caratteri: TrueType (sviluppato dalla Apple e dalla Microsoft) e del PostScript Type 1 (creato dalla Adobe). Essenzialmente il nuovo formato si basa sulla struttura generale sfnt di un font TrueType, ma permette di avere sia i profili TrueType che quelli PostScript (sebbene siano contenuti nel formato CFF/Type 2).\nOpenType ha molte caratteristiche rilevanti:\nOpenType non \u00e8 il primo tentativo di risolvere parte di questi problemi. Il formato di font GX Typography, di propriet\u00e0 della Apple, assolve a questi stessi compiti ed esiste tuttora come \"Apple Advanced Typography\" o AAT. Comunque, OpenType ha avuto un successo commerciale maggiore rispetto a GX/AAT.\nStoria.\nLe origini di OpenType risalgono al tentativo di Microsoft di concedere in licenza la tecnologia di tipografia avanzata di Apple GX Typography all'inizio degli anni '90. Quei negoziati fallirono, motivando Microsoft ad andare avanti con la propria tecnologia, soprannominata \"TrueType Open\" nel 1994. Adobe si un\u00ec a Microsoft in questi sforzi nel 1996, aggiungendo il supporto per la tecnologia di struttura del glifo usata nei suoi font Type 1.\nMicrosoft e Adobe intendevano che questi sforzi sostituissero i formati di font TrueType di Apple e Type 1 (\" PostScript \") di Adobe. Avendo bisogno di un formato di carattere pi\u00f9 espressivo per gestire la tipografia fine e il comportamento complesso di molti dei sistemi di scrittura del mondo, le due societ\u00e0 hanno combinato le tecnologie sottostanti di entrambi i formati e aggiunto nuove estensioni intese ad affrontare i limiti di tali formati. Il nome OpenType \u00e8 stato scelto per le tecnologie combinate e la tecnologia \u00e8 stata annunciata nello stesso anno.\nOpen Font Format.\nAdobe e Microsoft hanno continuato a sviluppare e perfezionare OpenType nel decennio successivo. Poi, alla fine del 2005, OpenType ha iniziato la migrazione a uno standard aperto nell'ambito dell'International Organization for Standardization (ISO) all'interno del gruppo MPEG, che in precedenza (nel 2003) aveva adottato OpenType 1.4 come riferimento per MPEG-4. L'adozione del nuovo standard ha raggiunto l'approvazione formale nel marzo 2007 come standard ISO / IEC 14496-22 (MPEG-4 Part 22) denominato Open Font Format (OFF, da non confondere con Web Open Font Format). A volte \u00e8 indicato anche come \"Open Font Format Specification\" (OFFS). Lo standard iniziale era tecnicamente equivalente alla specifica OpenType 1.4, con modifiche linguistiche appropriate per ISO. La seconda edizione di Open Font Format \u00e8 stata pubblicata nel 2009 (ISO / IEC 14496-22: 2009) ed \u00e8 stata dichiarata \"tecnicamente equivalente\" alla \"specifica del formato di font OpenType\". Da allora, il formato Open Font e la specifica OpenType hanno continuato a essere mantenuti sincronizzati. OFF \u00e8 uno standard gratuito e pubblicamente disponibile.\nNel 2001 centinaia di caratteri OpenType erano sul mercato. Adobe ha terminato la conversione dell'intera libreria di font in OpenType verso la fine del 2002. All'inizio del 2005, erano disponibili circa 10.000 font OpenType, con la libreria Adobe che comprendeva circa un terzo del totale.\nSequenze di variazioni Unicode.\nUnicode versione 3.2 (pubblicata nel 2002) ha introdotto i selettori di variazione come meccanismo di codifica per rappresentare particolari forme di glifo per i caratteri. Unicode, tuttavia, non ha specificato come le implementazioni di visualizzazione del testo dovrebbero supportare queste sequenze. Alla fine del 2007, le sequenze di variazioni per la raccolta Adobe-Japan1 sono state registrate nell'Unicode Ideographic Database portando alla reale necessit\u00e0 di una soluzione OpenType. Ci\u00f2 ha portato allo sviluppo del formato sottotabella cmap 14, introdotto nella versione 1.5 di OpenType.\nCaratteri colorati.\nUnicode versione 6.0 ha introdotto le emoji codificate come caratteri in Unicode nell'ottobre 2010. Diverse aziende sono intervenute rapidamente per aggiungere il supporto per le emoji Unicode nei loro prodotti. Poich\u00e9 le emoji Unicode sono gestite come testo e poich\u00e9 il colore \u00e8 un aspetto essenziale dell'esperienza emoji, ci\u00f2 ha portato alla necessit\u00e0 di creare meccanismi per la visualizzazione di glifi multicolori.\nApple, Google e Microsoft hanno sviluppato in modo indipendente diverse soluzioni di font a colori da utilizzare in OS X / iOS, Android e Windows. OpenType / OFF aveva gi\u00e0 il supporto per glifi bitmap monocromatici, quindi Google ha proposto di estendere OFF per consentire bitmap a colori. Questo \u00e8 stato l'approccio adottato da Apple, anche se Apple ha rifiutato di partecipare all'estensione dello standard ISO. Di conseguenza, Apple ha aggiunto la tabella \"sbix\" al formato TrueType in OS X 10.7, mentre Google ha proposto l'aggiunta delle tabelle CBDT e CBLC su OFF.\nMicrosoft ha adottato un approccio diverso rispetto alle bitmap a colori. Notando la pratica esistente sul Web di stratificare glifi di colore diverso uno sopra l'altro per creare elementi multicolori come le icone, Microsoft ha proposto una nuova tabella COLR per mappare un glifo in un set di glifi che sono stratificati e una tabella CPAL per definire i colori.\nAdobe ha proposto un altro approccio: aggiungere una nuova tabella \"SVG\" che pu\u00f2 contenere glifi multicolori rappresentati utilizzando la grafica vettoriale scalabile.\nLe proposte di Adobe, Microsoft e Google sono state tutte incorporate nella terza edizione di OFF (ISO / IEC 14496-22: 2015). Le nuove tabelle \u2014 CBDT, CBLC, COLR, CPAL, SVG \u2014 sono state aggiunte alla versione 1.7 di OpenType.\nMentre Microsoft originariamente supportava solo il formato di colore COLR / CPAL, il supporto per tutti i diversi formati di colore, incluso il formato \"sbix\" di Apple, \u00e8 stato aggiunto a Microsoft Windows nell'aggiornamento dell'anniversario di Windows 10. La tabella \"sbix\" \u00e8 stata successivamente aggiunta a OpenType nella versione 1.8.\nCollezioni OpenType.\nAlmeno dalla versione 1.4, la specifica OpenType supportava le \"Collezioni TrueType\", una caratteristica del formato che consente di memorizzare pi\u00f9 caratteri in un unico file. Un tale formato \u00e8 utile per distribuire un intero carattere tipografico (famiglia di caratteri) in un solo file.\nCombinando i caratteri correlati in un unico file, le tabelle dei caratteri identiche possono essere condivise, consentendo cos\u00ec un'archiviazione pi\u00f9 efficiente. Inoltre, i singoli caratteri hanno un limite di numero di glifi di 65.535 glifi e un file Collection fornisce un meccanismo di \"modalit\u00e0 gap\" per superare questo limite in un singolo file di caratteri. (Tuttavia, ogni carattere all'interno della raccolta ha ancora il limite di 65.535). Un file di raccolta TrueType normalmente ha un'estensione di file \".ttc\".\nTuttavia, la specifica descriveva solo i file di raccolta utilizzati insieme ai glifi rappresentati come contorni TrueType o come bitmap. Esisteva il potenziale per fornire gli stessi vantaggi di archiviazione e conteggio deglifi ai caratteri che utilizzano glifi in formato CFF (estensione.otf). Ma le specifiche non lo consentivano esplicitamente.\nNel 2014, Adobe ha annunciato la creazione di OpenType Collections (OTC), un file di font Collection che combina font che utilizzano glifi in formato CFF. Ci\u00f2 ha fornito notevoli vantaggi di archiviazione per i caratteri CJK che Adobe e Google stavano sviluppando congiuntamente. Ad esempio, i caratteri Noto CJK OTC sono ~ 10 MB pi\u00f9 piccoli della somma dei quattro OTF separati di cui \u00e8 composto. L'uso di una raccolta consentiva anche di combinare un numero molto elevato di glifi in un singolo file, come sarebbe necessario per un carattere pan-CJK.\nIl supporto esplicito per le raccolte con glifi in formato CFF \u00e8 stato incorporato nella specifica OpenType nella versione 1.8. Per riflettere questa applicabilit\u00e0 pi\u00f9 inclusiva, \u00e8 stato adottato il termine \"OpenType Collection\", che sostituisce \"TrueType Collection\".\nVariazioni dei caratteri OpenType.\nIl 14 settembre 2016, Microsoft ha annunciato il rilascio di OpenType versione 1.8. Questo annuncio \u00e8 stato fatto insieme ad Adobe, Apple e Google alla conferenza ATypI a Varsavia. OpenType versione 1.8 ha introdotto \"OpenType Font Variations\", che aggiunge meccanismi che consentono a un singolo font di supportare molte variazioni di design. I caratteri che utilizzano questi meccanismi sono comunemente chiamati \"caratteri variabili OpenType \".\nOpenType Font Variations reintroduce le tecniche precedentemente sviluppate da Apple in TrueType GX e da Adobe nei font Multiple Master. L'idea comune di questi formati \u00e8 che un singolo carattere include dati per descrivere pi\u00f9 varianti di un contorno di glifo (a volte indicato come \"master\") e che al momento della visualizzazione del testo, il rasterizzatore del carattere \u00e8 in grado di interpolare o \"fondere\" queste variazioni per derivare una gamma continua di variazioni aggiuntive del profilo.\nIl concetto di font completamente parametrici era stato esplorato in modo pi\u00f9 generale da Donald E. Knuth nel sistema METAFONT, introdotto nel 1978. Quel sistema e i suoi successori non furono mai ampiamente adottati da progettisti di caratteri professionisti o sistemi software commerciali. I formati TrueType GX e Multiple Master, i predecessori diretti di OpenType Font Variations, furono introdotti negli anni '90, ma non furono neanche ampiamente adottati. Adobe ha successivamente abbandonato il supporto per il formato Multiple Master. Ci\u00f2 ha portato a chiedersi se una reintroduzione di una tecnologia simile potrebbe avere successo. Nel 2016, tuttavia, il panorama del settore \u00e8 cambiato sotto diversi aspetti. In particolare, l'emergere di caratteri Web e di dispositivi mobili aveva creato interesse per il responsive design e nella ricerca di modi per fornire pi\u00f9 varianti di tipo in un formato efficiente in termini di dimensioni.\n\"Font Variations\" \u00e8 integrato in OpenType 1.8 in modo completo, consentendo di utilizzare la maggior parte delle funzionalit\u00e0 esistenti in precedenza in combinazione con le variazioni. In particolare, le variazioni sono supportate sia per i contorni dei glifi TrueType o CFF, per i suggerimenti TrueType e anche per i meccanismi di layout OpenType. Le uniche parti di OpenType per le quali le variazioni non sono supportate ma potrebbero essere potenzialmente utili sono la tabella SVG per i glifi dei colori e la tabella MATH per il layout delle formule matematiche. OpenType 1.8 utilizzava tabelle originariamente definite da Apple per TrueType GX (le tabelle avar, cvar, fvar e gvar). Ha inoltre introdotto diverse nuove tabelle, inclusa una nuova tabella per la versione 2 del formato CFF (CFF2) e altre nuove tabelle o aggiunte a tabelle esistenti per integrare variazioni in altre parti del formato del carattere (HVAR, MVAR, Tabelle STAT e VVAR; aggiunte alle tabelle BASE, GDEF e dei nomi).\nDescrizione.\nOpenType utilizza la struttura sfnt generale di un font TrueType, ma aggiunge diverse opzioni smartfont che migliorano le capacit\u00e0 tipografiche e di supporto della lingua del font.\nI dati della struttura del glifo in un carattere OpenType possono essere in uno dei due formati: contorni in formato TrueType in una tabella \"glyf\" o contorni in formato Compact Font Format (CFF) in una tabella \"CFF\". (Il nome della tabella \"CFF\" \u00e8 lungo quattro caratteri e termina con uno spazio.) I dati della struttura CFF si basano sul formato del carattere Tipo 2 del linguaggio PostScript. Tuttavia, la specifica OpenType (precedente alla 1.8) non supporta l'utilizzo di profili PostScript in un file di font TrueType Collection. Dopo la versione 1.8, entrambi i formati sono supportati nella rinominata \"OpenType Collection\".\nPer molti scopi, come il layout, non importa quale sia il formato dei dati della struttura, ma per alcuni scopi, come la rasterizzazione, \u00e8 significativo. Lo standard OpenType non specifica il formato dei dati di struttura: piuttosto, si adatta a uno qualsiasi dei numerosi standard esistenti. A volte termini come \"OpenType (PostScript flavour)\" (= \"Type 1 OpenType\", \"OpenType CFF\") o \"OpenType (TrueType flavour)\" vengono utilizzati per indicare il formato di struttura contenuto in un particolare file di font OpenType.\nOpenType ha diverse caratteristiche distintive:\nTipografia avanzata.\nIl supporto tipografico avanzato per i linguaggi di scrittura latina \u00e8 apparso per la prima volta in applicazioni Adobe come Adobe InDesign, Adobe Photoshop e Adobe Illustrator. QuarkXPress 6.5 e versioni precedenti non erano compatibili con Unicode. Quindi il testo in queste versioni di QuarkXPress che contiene qualcosa di diverso dai caratteri WinANSI / MacRoman non verr\u00e0 visualizzato correttamente in un font OpenType (n\u00e9 in altri formati di font Unicode, se \u00e8 per questo). Tuttavia, in QuarkXPress 7, Quark offriva un supporto simile a quello di Adobe. CorelDRAW di Corel ha introdotto il supporto per le funzionalit\u00e0 tipografiche OpenType nella versione X6. Mellel, un word processor Mac OS X di Redlers, rivendica la parit\u00e0 nelle caratteristiche tipografiche con InDesign, ma estende anche il supporto agli script da destra a sinistra; cos\u00ec fa il Classical Text Editor, un word processor specializzato sviluppato presso l'Accademia austriaca delle scienze.\nA partire dal 2009, i pi\u00f9 diffusi elaboratori di testi per Microsoft Windows non supportavano le funzionalit\u00e0 di tipografia OpenType avanzate. Le funzionalit\u00e0 di tipografia avanzate sono implementate solo nel software di desktop publishing di fascia alta. Il motore di testo di Windows Presentation Foundation, che \u00e8 un'implementazione di codice gestito di OpenType, \u00e8 la prima API di Microsoft Windows a esporre le funzionalit\u00e0 OpenType agli sviluppatori di software, supportando i caratteri OpenType TrueType e OpenType CFF (Compact Font Format). Supporta funzionalit\u00e0 tipografiche avanzate come legature, numeri vecchio stile, varianti swash, frazioni, apice e pedice, lettere maiuscole, sostituzione dei glifi, linee di base multiple, forme di caratteri alternative contestuali e stilistiche, crenatura, giustificazione a livello di riga, caratteri ruby ecc. applicazioni WPF ottengono automaticamente il supporto per le funzioni tipografiche avanzate. Le legature OpenType sono accessibili in Microsoft Office Word 2010.\nWindows 7 ha introdotto DirectWrite, un'API DirectX nativa con accelerazione hardware per il rendering del testo con supporto per testo multiformato, caratteri di contorno indipendenti dalla risoluzione, ClearType, funzionalit\u00e0 tipografiche OpenType avanzate, testo Unicode completo, supporto di layout e lingua e API di rendering di glifi di basso livello.\nSu Mac OS X, le applicazioni che supportano AAT in esecuzione su Mac OS X 10.4 e versioni successive, inclusi TextEdit e Keynote, ottengono un notevole supporto OpenType. Il supporto di Apple per OpenType in Mac OS X 10.4 includeva le funzionalit\u00e0 tipografiche pi\u00f9 avanzate necessarie per i linguaggi di scrittura latina, come maiuscoletto, figure in vecchio stile e vari tipi di legature, ma non supportava ancora le alternative contestuali, le forme posizionali n\u00e9 il riordino dei glifi come gestito dalla libreria Uniscribe di Microsoft su Windows. Pertanto, Mac OS X 10.4 non offriva il supporto per gli script arabi o indiani tramite OpenType (sebbene tali script siano completamente supportati dai caratteri AAT esistenti). Mac OS X 10.5ha migliorato il supporto per OpenType e supporta i caratteri OpenType arabi. Gradualmente, il supporto della tipografia OpenType \u00e8 migliorato sulle versioni pi\u00f9 recenti di Mac OS X (ad esempio, Mac OS X 10.10 pu\u00f2 gestire sostituzioni di glifi contestuali molto migliori).\nBitstream Panorama, un motore di layout di riga e composizione di testo di Bitstream Inc., fornisce supporto OpenType completo per caratteri asiatici compatti e standard, arabo, ebraico, indiano, tailandese e oltre 50 altre lingue in tutto il mondo. L'applicazione supporta le tabelle OpenType chiave necessarie per il layout di linea, come BASE, definizione dei glifi (GDEF), posizionamento dei glifi (GPOS) e sostituzione dei glifi (GSUB). Panorama offre anche un supporto completo per funzioni tipografiche avanzate, come legature, ornati, maiuscoletto, ornamenti, ordinali, superiori, vecchio stile, crenatura, frazioni, ecc.\nNegli ambienti di software libero come Linux, il rendering OpenType \u00e8 fornito dal progetto FreeType, incluso nelle implementazioni gratuite del sistema X Window come X.org. La gestione complessa del testo \u00e8 fornita da pango (chiamando HarfBuzz) o da Qt. I sistemi XeTeX e LuaTeX consentono ai documenti TeX di utilizzare i caratteri OpenType, insieme alla maggior parte delle loro caratteristiche tipografiche. La versione Linux di LibreOffice 4.1 e successive supporta molte funzionalit\u00e0 tipografiche OpenType, poich\u00e9 ha iniziato a utilizzare la libreria di modellazione del testo HarfBuzz pi\u00f9 sofisticata.\nOpenType Feature File.\nCome passaggio nella creazione di un carattere, le propriet\u00e0 del carattere OpenType (diverse dal contorno) possono essere definite utilizzando testo leggibile dall'uomo salvato nel formato OpenType Feature File di Adobe. I file Feature OpenType hanno generalmente un nome che termina con un'estensione codice_1. Questi file possono essere compilati nel contenitore di caratteri binari (.codice_2o.codice_3) utilizzando Adobe Font Development Kit per OpenType (AFDKO), FontLab, FontForge, Glyphs, DTL OTMaster, RoboFont e FontTools.\nLayout tag.\nI tag OpenType Layout sono stringhe di caratteri a 4 byte che identificano gli script, i sistemi linguistici, le caratteristiche e le linee di base in un font OpenType Layout. Il registro dei tag Layout di Microsoft stabilisce le convenzioni per la denominazione e l'utilizzo di questi tag. Le feature OpenType vengono create utilizzando i tag nella creazione di script di feature che descrivono come i caratteri devono essere manipolati per creare la feature desiderata. Questi script di funzionalit\u00e0 possono essere creati e incorporati nei caratteri OpenType da editor di caratteri avanzati come FontLab Studio, AsiaFont Studio e FontForge.\nIl supporto del sistema operativo e dell'applicazione per i tag di layout varia notevolmente.\nTag script.\nI tag di script identificano gli script (sistemi di scrittura) rappresentati in un carattere OpenType. Ogni tag corrisponde a intervalli di codici di caratteri contigui in Unicode. Un tag script pu\u00f2 essere composto da 4 o meno lettere minuscole, ad esempio codice_4per l'alfabeto arabo, codice_5per l'alfabeto cirillico e codice_6per l'alfabeto latino. Il tag script codice_7, aggiunto da Microsoft per Cambria Math, \u00e8 stato aggiunto alla specifica.\nTag del sistema linguistico.\nI tag del sistema linguistico identificano i sistemi linguistici supportati in un carattere OpenType. Gli esempi includono codice_8per l'arabo, codice_9per la spagnola, codice_10per armeno, ecc In generale, i codici non sono gli stessi ISO 639-2 codici.\nFeature tags.\nViene fornito un elenco di funzionalit\u00e0 OpenType con descrizioni estese di funzionalit\u00e0 tipografiche.\nTag di base.\nI tag della linea di base hanno un significato specifico quando vengono utilizzati nella direzione di scrittura orizzontale (utilizzata nella tabella HorizAxis della tabella \"BASE\"), nella direzione di scrittura verticale (utilizzata nella tabella VertAxis della tabella \"BASE\") o in entrambe.\nMatematica.\nUna serie di tabelle che rispecchiano relativamente da vicino le metriche dei caratteri matematici TeX \u00e8 stata aggiunta da Microsoft inizialmente a Cambria Math per supportare il loro nuovo motore di editing e rendering matematico in Office 2007 e versioni successive. Questa estensione \u00e8 stata aggiunta allo standard ISO (ISO / IEC CD 14496-22 terza edizione) nell'aprile 2014. Ulteriori dettagli (sull'utilizzo) sono disponibili nel rapporto tecnico Unicode 25 e nota 28. Alcune delle nuove caratteristiche tecniche (non presenti in TeX), come \"cut-in\" (che consente la crenatura di pedici e apici rispetto alle loro basi) e stretch stack sono stati brevettati da Microsoft. Windows 8 supporta la matematica OpenType al di fuori delle applicazioni di MS Office tramite il componente RichEdit 8.0.\nOltre ai prodotti Microsoft, XeTeX e LuaTeX hanno anche un certo livello di supporto per queste tabelle; il supporto \u00e8 pi\u00f9 limitato in XeTeX perch\u00e9 utilizza il tradizionale motore di rendering matematico TeX (quindi non pu\u00f2 utilizzare completamente alcune delle nuove funzionalit\u00e0 nella matematica OpenType che estendono TeX), mentre LuaTeX adotta un approccio pi\u00f9 flessibile cambiando alcuni degli interni della matematica di TeX rendering; nelle parole di Ulrik Vieth (2009): \"Pi\u00f9 precisamente, mentre XeTeX fornisce solo l'accesso ai parametri OpenType come \\ fontdimens aggiuntivi, LuaTeX utilizza una struttura dati interna basata sul set combinato di parametri OpenType e TeX, rendendo possibile fornire valori mancanti che non sono supportati n\u00e9 nei caratteri matematici OpenType n\u00e9 nei caratteri matematici TeX tradizionali.\" Nel 2013, XeTeX ha anche ottenuto il supporto per i cut-in.\nIl motore di rendering Gecko utilizzato dal browser web Firefox supporta anche alcune caratteristiche matematiche OpenType nella sua implementazione MathML.\nA partire dal 2010, il set di caratteri che supportava la matematica OpenType era piuttosto limitato. Oltre a Cambria Math, erano disponibili tre font gratuiti: Asana-Math, Neo Euler e XITS. Pi\u00f9 recentemente i font Latin Modern e TeX Gyre (una \" LM-ization \" dei font PostScript standard) hanno anche guadagnato il supporto per la matematica OpenType. Nel 2014 il numero di caratteri matematici OpenType \u00e8 ancora piuttosto limitato. Un elenco pi\u00f9 aggiornato \u00e8 mantenuto sul sito web di Mozilla.\nColore.\nL'emergere di emoji Unicode ha creato la necessit\u00e0 di formati TrueType e OpenType per supportare i glifi dei colori. Apple ha aggiunto un'estensione di colore in Mac OS X Lion (e anche in iOS 4+). I caratteri sono stati estesi con immagini PNG colorate all'interno della tabella sbix. Google ha utilizzato un'estensione simile con immagini bitmap a colori incorporate contenute in una coppia di tabelle, le tabelle CBDT e CBLC. La versione di Google \u00e8 implementata in FreeType 2.5.\nIn Windows 8.1 Microsoft ha anche aggiunto il supporto del colore ai caratteri, implementato per la prima volta nel carattere Emoji dell'interfaccia utente Segoe. L'implementazione di Microsoft, tuttavia, si basa interamente sulla grafica vettoriale: due nuove tabelle OpenType sono state aggiunte nell'implementazione di Microsoft: la tabella COLR consente glifi stratificati e il CPAL (\"Tavolozza dei colori\") definisce effettivamente i colori per i livelli. L'approccio multistrato consente un'implementazione compatibile con le versioni precedenti oltre a variare il rendering a seconda del contesto del colore che circonda i glifi. Secondo Adam Twardoch: \"Al TypeCon [2013], Greg Hitchcock ha chiarito i ruoli previsti delle tavolozze: la prima tavolozza viene utilizzata per impostazione predefinita per le situazioni di colore \"scuro su chiaro\", mentre la seconda tavolozza \u00e8 destinata all'uso in situazioni \"chiaro su scuro\". Tavolozze aggiuntive dovrebbero essere selezionabili dall'utente.\"\nMozilla e Adobe hanno sviluppato una diversa estensione basata su vettori aggiungendo documenti SVG incorporati (che supportano il colore ma anche le animazioni) nella tabella SVG. La tabella SVG consentiva anche di utilizzare le tavolozze dei colori definite nella tabella CPAL. Il supporto \u00e8 stato implementato per la prima volta in Firefox 26.\nAdobe, Mozilla, Google e Microsoft hanno presentato ciascuna le proprie estensioni di colore per la standardizzazione secondo ISO / IEC 14496-22. Le nuove tabelle per ognuna di queste sono state poi aggiunte in OpenType versione 1.7. La tabella sbix di Apple era originariamente supportata solo nei caratteri AAT, ma \u00e8 stata successivamente aggiunta nella versione 1.8 di OpenType. Microsoft Windows 10 Anniversary Update \u00e8 stato il primo sistema operativo a supportare tutte e quattro le estensioni dei caratteri a colori e Microsoft Edge \u00e8 stato il primo browser a farlo.\nIn OpenType versione 1.8.3, la specifica per la tabella SVG \u00e8 stata rivista per essere pi\u00f9 vincolata, fornendo maggiore chiarezza per le implementazioni e una migliore interoperabilit\u00e0. Apple supporta le specifiche riviste in Safari 12, iOS12 e macOS 10.14. Anche l'implementazione in Microsoft Windows \u00e8 conforme a questa revisione.\nSING gaiji solution.\nNel 2005, Adobe ha distribuito una nuova tecnologia nel pacchetto di applicazioni Creative Suite che offre una soluzione per \" gaiji \" (\u5916 \u5b57, giapponese per \"carattere esterno\"). Gli script di scrittura ideografica come il cinese e il giapponese non hanno raccolte fisse di caratteri. Usano comunemente migliaia di glifi e decine di migliaia meno comunemente. Non tutti i glifi mai inventati e usati nella letteratura dell'Asia orientale sono stati addirittura catalogati. Un tipo di carattere tipico potrebbe contenere da 8.000 a 15.000 glifi pi\u00f9 comunemente usati. Di tanto in tanto, per\u00f2, un autore ha bisogno di un glifo non presente nel carattere scelto. Questi personaggi scomparsi sono conosciuti in Giappone come gaiji e spesso interrompono il lavoro.\nUn altro aspetto del problema del gaiji \u00e8 quello dei glifi varianti per certi personaggi. Spesso alcuni caratteri sono stati scritti in modo diverso nel corso del tempo. Non \u00e8 insolito per toponimi o cognomi personali utilizzare una forma storica di un personaggio. Pertanto \u00e8 possibile che un utente finale che utilizza caratteri standard non sia in grado di scrivere correttamente il proprio nome o il nome del luogo in cui vive.\nSono stati escogitati diversi modi per affrontare il gaiji. Le soluzioni che li trattano come caratteri di solito assegnano loro valori Unicode arbitrari nelle aree di utilizzo privato (PUA). Tali caratteri non possono essere utilizzati al di fuori dell'ambiente in cui \u00e8 nota l'associazione dell'Unicode privato alla forma del glifo. I documenti basati su di essi non sono portabili. Altre installazioni trattano gaiji come grafica. Questo pu\u00f2 essere complicato perch\u00e9 il layout e la composizione del testo non possono essere applicati alla grafica. Non possono essere cercati. Spesso il loro rendering sembra diverso dai caratteri circostanti perch\u00e9 il meccanismo per il rendering della grafica di solito \u00e8 diverso dal meccanismo per il rendering dei glifi dai caratteri.\nLa tecnologia SING (Smart INdependent Glyphlets) che ha fatto il suo debutto con Adobe Creative Suite 2 consente la creazione di glifi, ciascuno confezionato come un font autonomo, dopo una moda. Un glifo cos\u00ec confezionato \u00e8 chiamato \"glifo\". Il formato, che Adobe ha reso pubblico, \u00e8 basato su OpenType. Il pacchetto \u00e8 costituito dalla struttura del glifo in formato TrueType o CFF (profili in stile PostScript); tabelle OpenType standard che dichiarano le metriche e il comportamento del glifo nella composizione; e metadati, informazioni aggiuntive incluse per identificare il glifo, la sua propriet\u00e0 e forse la pronuncia o la categorizzazione linguistica. Glyphlet SING possono essere creati utilizzando Fontlab applicazione SigMaker3 s'.\nLa specifica SING afferma che i glifi devono viaggiare con il documento in cui vengono utilizzati. In questo modo i documenti sono portabili, non lasciando alcun pericolo di caratteri nel documento che non possono essere visualizzati. Poich\u00e9 i glifi sono essenzialmente caratteri OpenType, i macchinari dei caratteri standard possono renderli. La specifica SING descrive anche un formato XML che include tutti i dati necessari per la ricostituzione del glifo in forma binaria. Un tipico glifo potrebbe richiedere da uno a due kilobyte per essere rappresentato."}
{"id": "52986", "revid": "22475", "url": "https://it.wikipedia.org/wiki?curid=52986", "title": "Quine (informatica)", "text": "In informatica, un quine \u00e8 un algoritmo che riproduce il suo stesso codice sorgente senza usare funzioni di I/O (aprire il file sorgente e stampare il suo contenuto \u00e8 considerato \"barare\").\nSi tratta di un classico esercizio di programmazione che spesso viene dato a programmatori senza molta esperienza per testare le loro capacit\u00e0. Per il proprio divertimento, molti programmatori esperti si impegnano a sviluppare il quine pi\u00f9 breve possibile in ogni linguaggio di programmazione. Il nome \"quine\" deriva dal filosofo Willard Van Orman Quine; egli coni\u00f2 infatti l'espressione paradossale \"Yields falsehood when appended to its own quotation\", \"yields falsehood when appended to its own quotation\", ovvero \"Produce una falsit\u00e0 se preceduto dalla propria citazione\" produce una falsit\u00e0 se preceduto dalla propria citazione\".\nEsempio di quine in C#.\nNota: sono stati aggiunti i ritorni a capo per facilitare la lettura.\n using System;\n namespace quine\n class Program\n [STAThread]\n static void Main(string[] args)\n {4}, {4}{3}{4}, {4}{5}{4}{4}, {4}{5}{5}{4}, s);{0}{1}{1}{3}{0}{1}{3}{0}{3}\";\n Console.Write(s, Environment.NewLine, \"\\t\", \"{\", \"}\", \"\\\"\", \"\\\\\", s);\nEsempio di quine in Scheme.\n ((lambda (x)\n (list x (list (quote quote) x)))\n (quote\n (lambda (x)\n (list x (list (quote quote) x)))))\nEsempio di quine in Common Lisp.\n ((lambda (x) (list x (list 'quote x))) '(lambda (x) (list x (list 'quote x))))\nEsempio di quine in OCaml.\n (fun s -&gt; Printf.printf \"%s %S\" s s) \"(fun s -&gt; Printf.printf \\\"%s %S\\\" s s)\"\nEsempio di quine in Python.\n a='a=%s;print a%%`a`';print a%`a`\nUsando Python 3.0 diventa\n a='a={0!r};print(a.format(a))';print(a.format(a))\nEd eccone un altro (\u00e8 stato aggiunto un ritorno a capo per facilitare la lettura):\n b='\\\\';g='\"';p='%';s=\"b='%s%s';g='%s';p='%s';s=%s%s%s;print s%s(b,b,g,p,g,s,g,p)\";\n print s%(b,b,g,p,g,s,g,p)\nEsempio di quine in Ruby.\n puts \u00ab2*2,2\n puts \u00ab2*2,2\n 2\nEsempio di quine in JavaScript.\n unescape(q=\"unescape(q=%22*%22).replace('*',q)\").replace('*',q)\n a=function (b){return \"a=\"+b+\"; alert(a(a))\"}; alert(a(a))\nEsempio di quine in Perl.\n $_=q{$_=q{Q};s/Q/$_/;print};s/Q/$_/;print\nEsempio di quine in BASIC.\n 10 C=\": PRINT CHR(49)+CHR(48)+CHR(32)+CHR(67)+CHR(61)+CHR(34)+C+CHR(34)+C\":\n PRINT CHR(49)+CHR(48)+CHR(32)+CHR(67)+CHR(61)+CHR(34)+C+CHR(34)+C\ned eccone un altro che sfrutta i comandi READ e DATA\n 10 READ A$:PRINT A$+CHR$(34)+A$+CHR$(34):DATA \"10 READ A$:PRINT A$+CHR$(34)+A$+CHR$(34):DATA \"\nEsempio di quine in Pascal.\n const a='const a=';b='begin write(a,#39,a,#39#59#98#61#39,b,#39#59#10,b) end.';\n begin write(a,#39,a,#39#59#98#61#39,b,#39#59#10,b) end.\nEsempio di quine in Brainfuck.\nNota: sono stati aggiunti i ritorni a capo per facilitare la lettura.\n -&gt;+&gt;+++\u00bb+&gt;++&gt;+&gt;+++\u00bb+&gt;++\u00bb&gt;+&gt;+&gt;+&gt;++&gt;+\u00bb\u00bb+++&gt;+\u00bb++&gt;+&gt;+++\u00bb++&gt;++\u00bb+\u00bb+&gt;++&gt;++&gt;\n \u00bb&gt;++\u00bb++\u00bb+\u00bb++&gt;+&gt;+++\u00bb&gt;++\u00bb+++++++++++++\u00bb+\u00bb++&gt;+&gt;+++&gt;+&gt;+++\u00bb&gt;++\u00bb++++\u00bb+\u00bb\n ++&gt;+&gt;++&gt;++\u00bb\u00bb\u00bb++&gt;+&gt;+++\u00bb\u00bb&gt;+++\u00bb&gt;++&gt;+&gt;+++&gt;+&gt;+&gt;++\u00bb\u00bb\u00bb++\u00bb&gt;+\u00bb&gt;++&gt;+\u00bb\u00bb+++&gt;\n \u00bb+++\u00bb++++++\u00bb&gt;+&gt;++\u00bb+++&gt;+&gt;+&gt;++&gt;+&gt;+++\u00bb\u00bb&gt;+++\u00bb&gt;+&gt;+\u00bb++&gt;+&gt;+++\u00bb&gt;++\u00bb++++++++\n -\u00bb+\u00ab]&lt;+]+++++[-&gt;+++++++++&lt;]&gt;.[+]\u00bb[\u00ab+++++++[-&gt;+++++++++&lt;]&gt;-\n ++++++++++&lt;]&gt;+++&lt;]++++++[-&gt;+++++++&lt;]&gt;+\u00ab&lt;-[-\u00bb&gt;++\u00ab&lt;]&gt;[-\u00bb.\u00ab]\u00ab]\nEsempio di quine in HQ9+.\n Q\nEsempio di quine in MS-DOS Batch.\n @echo off\n %1 %2\n call %0 goto e %%\n call %0 goto e %%3 echo.%%4\n echo :f\n goto f\n :e\n echo.%4@echo off\n echo.%4%31 %32\n echo.%4call %30 goto e %3%3\n echo.%4call %30 goto e %3%33 echo.%3%34\n echo.%4echo :f\n echo.%4goto f\n echo.%4:e\n :f\nEsempio di quine in PHP.\n $a=\"chr(60).chr(63).chr(10).chr(36).chr(97).chr(61).chr(39).$a.chr(39).chr(59).chr(10)\n .\"echo $a;\".chr(10).chr(63).chr(62)\";\n echo chr(60).chr(63).chr(10).chr(36).chr(97).chr(61).chr(39).$a.chr(39).chr(59).chr(10)\n .\"echo $a;\".chr(10).chr(63).chr(62);\n $a=\"&lt;?\n $a=2;\n echo str_replace(1+1,chr(39).$a.chr(39),$a);\n echo str_replace(1+1,chr(39).$a.chr(39),$a);\nEsempio di quine in PostScript.\n (dup == {dup cvx exec} pop 8 12 getinterval =)\n dup cvx exec\nEsempio di quine in SQL Oracle.\nNota: in questa espressione SQL sono stati aggiunti i ritorni a capo per facilitare la lettura. \nSi intende che il valore NULL valga pure come stringa vuota e che il carattere ASCII CHR(39) sia il carattere di terminazione di una stringa ('); si fa affidamento sul fatto che la colonna DUMMY della tabella DUAL restituisca la stringa 'X' e che il carattere 'X' compaia una sola volta in tutta l'espressione. Altri dialetti di SQL possono adattare questo esempio.\n select replace(replace(q,t,null),z,q) from (select t,z,t||\n 'select replace(replace(q,t,null),z,q) from (select t,z,t||\n X\n ||t q from (select dummy z, chr(39) t from dual))'\n ||t q from (select dummy z, chr(39) t from dual))\nEsempio di quine in COBOL Microfocus.\n 000010 IDENTIFICATION DIVISION. \n 000020 PROGRAM-ID. QUINE. AUTHOR. ITSELF.\n 000030 CONFIGURATION SECTION. \n 000040 SPECIAL-NAMES. SYMBOLIC CHARACTERS TT IS 35.\n 000050 DATA DIVISION. \n 000060 WORKING-STORAGE SECTION. \n 000070 01 IDX PIC 9(4) COMP. \n 000080 01 WS-SOURCE. \n 000090 05 WS-LINE PIC X(56) OCCURS 23 TIMES.\n 000100 01 WS-NUM PIC 9(6) COMP. \n 000110 PROCEDURE DIVISION. \n 000120 INITIALIZE WS-SOURCE. \n 000130 PERFORM DO-QUINE. \n 000140 PERFORM VARYING IDX FROM 1 BY 1 UNTIL IDX &gt; 23\n 000150 DISPLAY WS-LINE(IDX) \n 000160 END-PERFORM. \n 000170 PERFORM VARYING IDX FROM 1 BY 1 UNTIL IDX &gt; 23\n 000180 COMPUTE WS-NUM = 1000 + IDX * 10 \n 000190 DISPLAY WS-NUM ' ' TT WS-LINE(IDX) TT \n 000200 END-PERFORM. \n 000210 DISPLAY '002000 INTO WS-SOURCE.'. \n 000220 DO-QUINE SECTION. \n 000230 STRING \n 001010 \"000010 IDENTIFICATION DIVISION. \"\n 001020 \"000020 PROGRAM-ID. QUINE. AUTHOR. ITSELF.\"\n 001030 \"000030 CONFIGURATION SECTION. \"\n 001040 \"000040 SPECIAL-NAMES. SYMBOLIC CHARACTERS TT IS 35.\"\n 001050 \"000050 DATA DIVISION. \"\n 001060 \"000060 WORKING-STORAGE SECTION. \"\n 001070 \"000070 01 IDX PIC 9(4) COMP. \"\n 001080 \"000080 01 WS-SOURCE. \"\n 001090 \"000090 05 WS-LINE PIC X(56) OCCURS 23 TIMES.\"\n 001100 \"000100 01 WS-NUM PIC 9(6) COMP. \"\n 001110 \"000110 PROCEDURE DIVISION. \"\n 001120 \"000120 INITIALIZE WS-SOURCE. \"\n 001130 \"000130 PERFORM DO-QUINE. \"\n 001140 \"000140 PERFORM VARYING IDX FROM 1 BY 1 UNTIL IDX &gt; 23\"\n 001150 \"000150 DISPLAY WS-LINE(IDX) \"\n 001160 \"000160 END-PERFORM. \"\n 001170 \"000170 PERFORM VARYING IDX FROM 1 BY 1 UNTIL IDX &gt; 23\"\n 001180 \"000180 COMPUTE WS-NUM = 1000 + IDX * 10 \"\n 001190 \"000190 DISPLAY WS-NUM ' ' TT WS-LINE(IDX) TT \"\n 001200 \"000200 END-PERFORM. \"\n 001210 \"000210 DISPLAY '002000 INTO WS-SOURCE.'. \"\n 001220 \"000220 DO-QUINE SECTION. \"\n 001230 \"000230 STRING \"\n 002000 INTO WS-SOURCE.\nEsempio di quine in RPGfree.\n dcl-f qprint printer(132);\n //------------------------------------------not optimized !--------*\n dcl-s sss char(80) dim(50) ctdata;\n dcl-s x3 packed(3);\n dcl-s wprtline char(80);\n *inlr = *on;\n for x3 = 1 by 1 to 21;\n wprtline = sss(x3);\n except xline;\n endfor;\n wprtline = '**';\n except xline;\n for x3 = 1 by 1 to 21;\n wprtline = sss(x3);\n except xline;\n endfor;\n return;\n oqprint e xline 001\n o wprtline\n dcl-f qprint printer(132);\n //------------------------------------------not optimized !--------*\n dcl-s sss char(80) dim(50) ctdata;\n dcl-s x3 packed(3);\n dcl-s wprtline char(80);\n *inlr = *on;\n for x3 = 1 by 1 to 21;\n wprtline = sss(x3);\n except xline;\n endfor;\n wprtline = '**';\n except xline;\n for x3 = 1 by 1 to 21;\n wprtline = sss(x3);\n except xline;\n endfor;\n return;\n oqprint e cline 001\n o wprtline\nEsempio di quine in Bash.\nIl pi\u00f9 piccolo quine Bash\n b=\\' c=\\\\ a='echo b=$c$b c=$c$c a=$b$a$b; echo $a'\n echo b=$c$b c=$c$c a=$b$a$b; echo $a\nversione da shell su una sola riga:\n b=\\' c=\\\\ a='echo -n b=$c$b c=$c$c a=$b$a$b\\;; echo $a';echo -n b=$c$b c=$c$c a=$b$a$b\\;; echo $a"}
{"id": "52987", "revid": "486946", "url": "https://it.wikipedia.org/wiki?curid=52987", "title": "Programma autoriproducente", "text": ""}
{"id": "52989", "revid": "1543377", "url": "https://it.wikipedia.org/wiki?curid=52989", "title": "HQ9+", "text": "HQ9+ \u00e8 un linguaggio di programmazione esoterico che consiste in sole quattro istruzioni, ognuna delle quali \u00e8 rappresentata da un carattere: H, Q, 9 e +. Non \u00e8 Turing completo, ma risulta altamente efficiente in talune tipologie di algoritmi.\nScopo.\nHQ9+, chiaramente, \u00e8 un linguaggio di programmazione fasullo, creato per gioco. Ognuna delle istruzioni rappresenta un esercizio di programmazione che viene spesso dato a studenti o persone inesperte come allenamento. In alcuni linguaggi di programmazione questi esercizi possono essere alquanto difficili, ma in HQ9+ sono banali. In ogni caso, per qualsiasi programma diverso da questi esercizi, il linguaggio \u00e8 praticamente inutile.\nVoci correlate.\nHQ9++, un'estensione di HQ9+ che implementa la programmazione ad oggetti.\nHQ9+-, un'ulteriore estensione di HQ9+."}
{"id": "52991", "revid": "919135", "url": "https://it.wikipedia.org/wiki?curid=52991", "title": "Miliardo", "text": "Il miliardo (, o 109) \u00e8 il numero naturale dopo il e prima del ; nel Sistema Internazionale il prefisso per il miliardo \u00e8 giga. Corrisponde a 1000 milioni.\nNella maggior parte delle lingue romanze che adottano la scala lunga una parola simile a \"miliardo\" indica una quantit\u00e0 di 109. Nei Paesi di lingua inglese che adottano la scala corta, e in special modo negli Stati Uniti, l'equivalente \"milliard\" \u00e8 caduto in disuso e si usa al suo posto l'espressione \"billion\". Ci\u00f2 pu\u00f2 generare una pericolosa confusione, perch\u00e9 l'italiano \"bilione\" indica una quantit\u00e0 mille volte pi\u00f9 grande, cio\u00e8 1012, ed occorre fare attenzione nel tradurre da una lingua all'altra.\nCollegamenti esterni.\nDirettiva CE 1994 n. 55 (pagina 12) "}
{"id": "52993", "revid": "22416", "url": "https://it.wikipedia.org/wiki?curid=52993", "title": "Provincia del Sulcis - Iglesiente", "text": ""}
{"id": "52995", "revid": "123610382", "url": "https://it.wikipedia.org/wiki?curid=52995", "title": "UFO (serie televisiva)", "text": "UFO \u00e8 una serie televisiva britannica di fantascienza, ideata nel 1969 da Gerry Anderson e da egli prodotta dal 1969 al 1970, insieme a sua moglie Sylvia, e trasmessa originariamente dalla televisione britannica Independent Television (ITV) dal 1970 al 1971.\nFu la prima realizzata dagli Anderson con veri attori, avendo ideato e prodotto fino ad allora delle serie di successo realizzate con marionette, tra le quali \"Stingray\" e \"Thunderbirds\". Inizialmente indirizzata al mercato anglosassone, composta di 26 episodi della durata di 50 minuti ciascuno, \"UFO\" fu trasmesso in Gran Bretagna dal 1970 e subito dopo negli USA.\nLa colonna sonora \u00e8 composta da Barry Gray. Visto il notevole budget ad essi dedicato, la produzione degli effetti speciali fu considerata d'avanguardia per l'epoca.\nTrama.\nIn un prossimo futuro la Terra subisce delle incursioni da alieni. Dal 1970 le autorit\u00e0 politiche e militari acquisiscono le prime prove certe e viene quindi istituita un'organizzazione militare segreta, SHADO (\"Supreme Headquarters Alien Defence Organisation\", comando supremo dell'organizzazione di difesa contro gli extraterrestri), il cui emblema \u00e8 un uomo che proietta un'ombra, il cui vocabolo in lingua inglese \u00e8 appunto \"shadow\".\nGli alieni a bordo degli UFO che giungono sulla Terra non hanno una origine definita; nell'episodio \"L'ingrandimento\", una sonda spaziale terrestre riesce a raggiungere e fotografare il loro pianeta che appare di tipo terrestre, ma di esso non si sa altro, salvo che si tratta di un pianeta morente come descritto nell'episodio \"ESP\". Poich\u00e9 gli UFO appaiono in grado di raggiungere una velocit\u00e0 massima di dodici volte superiore a quella della luce e nell'episodio \"L'ingrandimento\" la sonda impiega quattro mesi di inseguimento a raggiungere il suddetto pianeta, si presume che quest'ultimo appartenga al sistema di Alpha Centauri, distante dalla Terra circa 4,3 anni luce. Le loro astronavi possono dunque valicare le enormi distanze tra il loro ed il nostro pianeta, viaggiando a velocit\u00e0 superluminali, ma non possono resistere per pi\u00f9 di quarantott'ore nell'atmosfera terrestre, poich\u00e9 decorso tale lasso di tempo si disintegrano. Esse possono trasportare pochi passeggeri. Hanno un aspetto di trottola rotante sul proprio asse verticale e, durante il volo nell'atmosfera terrestre, emettono un caratteristico sibilo metallico (composto da Barry Gray con un sintetizzatore elettronico); sono armate con un raggio distruttore ma sono vulnerabili agli esplosivi convenzionali; possono inoltre navigare sott'acqua: nell'episodio \"Controllo computer\" uno di essi si nasconde sul fondo di un lago, cos\u00ec come in \"L'occhio del gatto\" e in \"Troppo silenzio\"; in \"Sul fondo\" appare un UFO specializzato per la navigazione subacquea mentre in \"Riflessi nell'acqua\" viene presentata una base aliena sottomarina. Gli alieni sono equipaggiati con armi da fuoco (la sequenza d'apertura del primo episodio, \"Finalmente identificato\", mostra l'omicidio di una terrestre che aveva scorto un UFO) e altre con la funzione di stordire le loro vittime (v. \"L'occhio del gatto\"). L'esame dei corpi di alcuni alieni uccisi rivela che essi hanno forma umana. Nelle tute spaziali essi sono immersi in un liquido verde ossigenato, che conferisce alla loro pelle un colore verde e che si suppone serva ad ammortizzare gli effetti dell'accelerazione durante il viaggio (\"Finalmente identificato\"). Lenti a contatto opache proteggono i loro occhi dal contatto col liquido. Un'autopsia del primo di essi catturato rivela il trapianto di organi prelevati dai terrestri, da essi rapiti (\"Finalmente identificato\"). Si suppone perci\u00f2 che gli alieni utilizzino avanzate tecniche di trapianto per arrestare il processo di invecchiamento biologico, forse per compensare la loro sterilit\u00e0 e prossima estinzione. Tale spiegazione dell'interesse degli alieni per i terrestri viene per\u00f2 messa in discussione in successivi episodi (\"L'occhio del gatto\"), nei quali si sostiene che in realt\u00e0 essi siano dei \"computer viventi\" che utilizzerebbero i corpi dei terrestri rapiti, riprogrammandone il cervello, per inserire in esso le loro personalit\u00e0, e sfruttando i trapianti per evitare l'invecchiamento negli anni che trascorrono nei voli interstellari.\nAmbientazione.\nGli episodi sono collocati in Gran Bretagna, tuttavia la trama e i personaggi dell'episodio \"Controllo confetti: OK!\" dimostrano che la SHADO \u00e8 un'organizzazione internazionale (Straker \u00e8 un ufficiale dell'aviazione militare USA, la riunione propedeutica alla nascita della SHADO si svolge nel 1970 all'ONU con l'intervento di delegati inglesi, francesi, tedeschi e statunitensi, la sua risposta alla domanda sul reclutamento del personale postagli da uno dei delegati e il personaggio del generale Henderson, gi\u00e0 superiore di Straker nell'USAF, quale presidente di una Commissione Astrofisica Internazionale che eroga i fondi necessari alla SHADO). In vari episodi viene mostrata la collaborazione col personale della SHADO di altre forze militari e di agenzie di spionaggio e civili (nell'episodio \"L'ingrandimento\" la sonda destinata a fotografare il pianeta degli alieni viene lanciata da una base e con un missile della NASA).\nL'attivit\u00e0 della SHADO si svolge nel segreto. Il suo quartier generale \u00e8 ubicato nel sottosuolo di uno studio cinematografico di propriet\u00e0 della casa cinematografica di fantasia \"Harlington-Straker\", di cui il comandante in capo Ed Straker si finge comproprietario. Complessivamente l'organizzazione sembra avere un personale poco numeroso (sommando tutti gli attori e le comparse al quartier generale appaiono assegnate meno di cento persone, e su Base Luna ne operano una quindicina).\nLa SHADO dispone di forze e mezzi d'avanguardia per azioni sulla Terra e nello spazio. Si va dal \"SID\" (Space Intruder Detector, Rilevatore spaziale di intrusioni), un satellite-radar in orbita bassa che scansiona tutto lo spazio del Sistema solare per segnalare l'arrivo di oggetti volanti non identificati, alla linea avanzata di difesa, Base Luna (che nell'episodio \"Salvataggio\" viene localizzata nel Mare Imbrium, vicino al cratere Wallace), dove sostano in pianta stabile tre \"Intercettori\" dotati di missile a testata nucleare; \u00e8 da notare che sulla Luna, all'interno della base, i personaggi si muovono come se la gravit\u00e0 fosse equivalente a quella terrestre; inoltre, non sembra che i missili siano a testata nucleare perch\u00e9 il pi\u00f9 delle volte devono colpire l'UFO per distruggerlo. Gli oceani sono pattugliati dai sottomarini \"SkyDiver\", provvisti di mezzo aereo (lo \"Sky One\"), lanciabile anche da sotto la superficie per intercettare gli UFO nell'atmosfera terrestre. Una delle basi della flotta, con diversi sottomarini alla fonda, viene mostrata nell'episodio \"Bombe psicologiche\". I principali mezzi di terra sono gli \"Shado Mobiles\", blindati semoventi provvisti di cingoli, armati di cannoncino da torretta a scomparsa. La sigla di apertura mostra tutti questi mezzi difensivi approntati dalla SHADO. Da accenni in vari episodi si sa che viene mostrata solo una parte delle basi e dei mezzi (nell'episodio \u201cSul fondo\u201d Straker ordina al Capitano Waterman,che aveva abbandonato con Sky One lo Skydiver colpito da un Ufo subacqueo,di atterrare \u201cnella pi\u00f9 vicina base della SHADO\").\nLa casa cinematografica che costituisce la copertura di SHADO sfrutta un vero set cinematografico, quello di Pinewood, utilizzato in passato anche dalla Metro-Goldwyn-Mayer ed in tutte le produzioni di 007, il che costitu\u00ec un buon espediente per risparmiare sui costi di produzione della serie. Gli interni furono invece filmati a Borehamwood. L'idea dello studio televisivo, oltre a eliminare la necessit\u00e0 e il relativo costo di mettere in piedi un set dedicato era funzionale alla trama in quanto celava tranquillamente, sotto il velo della finzione scenica, attivit\u00e0 inusuali come massicci spostamenti di veicoli, materiali e persone.\nCome detto, le vicende della serie si svolgono 20 anni nel futuro, nei primi anni ottanta del XX secolo, descritti come un periodo di notevole progresso scientifico, tecnologico e sociale e di crescente integrazione internazionale, ma vi sono diversi flashback collocabili al 1969-1970: \"Finalmente identificato\", con Straker ancora ufficiale USAF (e con la capigliatura naturale); \"Controllo confetti: OK!\", dove si guida ancora alla maniera britannica e \"Il lungo sonno\", dove una coppia di hippy in preda ad allucinazioni causate dall'assunzione di LSD ha un incontro fatale con gli alieni. Altro richiamo al passato prossimo \u00e8 la scena del party all'inizio nell'episodio \"Incubo\", dove Foster balla al suono di \"Get Back\" dei Beatles, un successo del 1969 e l'abbigliamento dei convenuti non \u00e8 dissimile a quello fine anni sessanta. Infine nell'episodio \"I globi di fuoco\" Straker e Freeman rivedono un'intervista rilasciata nel 1969 dal vero ufologo Frank E. Stranges, fondatore del \"National Investigations Committee on Unidentified Flying Objects\", girata quando Stranges visit\u00f2 il set della serie nel luglio 1969. Sebbene non si tratti di un vero flashback nell'episodio \"Bonifica spaziale\" vengono mostrati e distrutti i relitti orbitanti di alcuni stadi della Voschod 2 e dell'Apollo 8.\nTemi.\nLa serie unisce l'azione, tipica delle serie americane, alle interazioni personali tra i personaggi, secondo una visione pi\u00f9 europea. Non mancano momenti di vita privata e di velato eros, testimoniato dall'avvenenza del personale femminile con uniformi attillate, una tuta color nocciola per il personale terrestre e argentata con una singolare parrucca viola per quello della base lunare, a suggerire una visione futuribile di parit\u00e0 e libert\u00e0 sessuale. In diversi casi i rapporti fra gli ufficiali e gli operativi della SHADO dimostrano un'assenza di formalismi gerarchici (nell'episodio \"Corte marziale\" Straker ricorda ad altri personaggi che la SHADO \u00e8 un'organizzazione militare e che fra Terrestri e Alieni \u00e8 in corso una vera e propria guerra non convenzionale). Complessivamente le relazioni tra il mondo esterno e la SHADO sono molto ristrette in nome della vitale segretezza.\nI personaggi non sono dipinti come supereroi ma come persone con comuni debolezze e problemi personali, aggravati dalle loro enormi responsabilit\u00e0. \u00c8 emblematico l'episodio \"Controllo confetti: OK!\", dove viene narrata la crisi e la fine del matrimonio di Straker che, dovendo assumere il comando dell'organizzazione, \u00e8 costretto a trascurare la propria consorte fino al sacrificio ed al divorzio. In un altro episodio, \"Il triangolo quadrato\", un alieno viene ucciso accidentalmente da una coppia di amanti che sta tendendo un agguato al marito tradito. Condotti al quartier generale SHADO, viene loro somministrato un farmaco che rimuove la loro memoria recente. L'episodio si chiude con una scena inquietante in cui la donna visita la tomba del marito assassinato in un secondo tempo. Il tema degli affetti ritorna con l'amarissimo \"Questione di priorit\u00e0\", dove il protagonista, diviso fra l'emergenza UFO e la salvezza di suo figlio, ricoverato gravissimo, non pu\u00f2 far pervenire un farmaco dagli Stati Uniti che possa salvarlo, perdendo cos\u00ec anche il suo ultimo legame con il fallito matrimonio.\nIl tema della segretezza accomuna gli episodi. Nel primo della serie, \"Finalmente identificato\", il futuro comandante dello SkyDiver, Peter Carlin, la cui sorella Leila \u00e8 stata sequestrata dagli alieni, si trova costretto ad assistere ad un fittizio funerale, nel quale il feretro chiuso contiene uno di loro deceduto ma recante degli organi prelevati dalla ragazza, sotto gli occhi dei suoi genitori totalmente ignari. Foster, vittima anch'egli di un contatto con UFO durante un volo ad alta quota, viene impossibilitato a divulgarne le prove e convinto con maniere poco ortodosse ad arruolarsi nella SHADO onde tutelare definitivamente il segreto in nome della sicurezza nazionale, a costo di dover anch'egli sacrificare gli affetti.\nLa natura e l'origine degli alieni restano un mistero. Non comunicano, mostrano il loro volto di rado (il pi\u00f9 ricorrente \u00e8 interpretato da Gito Santana). Bench\u00e9 il loro operato sia noto, si suggerisce l'ipotesi che tra essi non tutti condividerebbero i propositi criminali della maggioranza, come nell'episodio \"Questione di priorit\u00e0\", dove avviene un mancato tentativo di diserzione.\nMezzi e strumenti.\nNella serie sono presenti alcune innovazioni ancora in fase di studio o scarsamente diffuse nel 1969, come l'aereo da trasporto supersonico, il convertiplano, il telefono per auto, il cercapersone, il telefono \"cordless\", l'aria condizionata per auto, computer per la ricerca scientifica e nelle applicazioni mediche e militari - quando la serie fu scritta e girata esisteva solo ARPANET, tuttavia in molti episodi vengono mostrate reti telematiche, anche interfacciate tra loro .\nL'automobile di Straker, dall'aspetto futuribile, bassa e aerodinamica, \u00e8 una Ford Zephyr la cui carrozzeria \u00e8 stata ridisegnata con una struttura in plexiglas colorato. Anche l'interno \u00e8 stato modificato e il volante ha una configurazione definita \"a calice\". La guida delle auto \u00e8 a sinistra perch\u00e9 la produzione ha riciclato le vetture di scena dal film \"Doppia immagine dallo spazio\", anch'esso interpretato da Bishop e ambientato in Portogallo. Com'\u00e8 avvenuto in Svezia alla fine degli anni sessanta si prevedeva un adeguamento delle norme di circolazione britanniche a quelle dell'Europa continentale. Bishop avrebbe commentato in seguito che, proprio perch\u00e9 il disegno di alcune parti, come il volante, era improntato pi\u00f9 che altro a criteri scenici, l'autovettura era di fatto inguidabile. Le riprese venivano eseguite con le auto che marciavano a bassa velocit\u00e0, con interventi acceleratori in fase di montaggio. Inoltre, le porte ad ala di gabbiano non erano motorizzate bens\u00ec aperte a mano da un macchinista di scena. Nell'episodio \"Corte Marziale\" lo stesso operatore appare riflesso sui vetri dell'automobile. Auto simili vengono impiegate quali auto di propriet\u00e0 di altri personaggi, tra i quali gli ufficiali Freeman, Lake e Foster.\nProduzione.\nEra intenzione di Gerry Anderson realizzare una serie dove i personaggi contassero pi\u00f9 dell'azione. L'uso di marionette per le serie precedenti era un mezzo per ottenere budget per una produzione futura con attori veri.\nNonostante il successo europeo, non ultimo quello italiano, la serie negli Stati Uniti non ebbe accoglienza calorosa, tantomeno di successo di share, che sono state addebitate ora alla concorrenza della serie \"Star Trek\", ora alla diffidenza della distribuzione per delle tematiche complesse che sarebbero state in contrasto con il gusto medio americano. La diffusione avveniva in orario spesso scomodo. L'esito condizion\u00f2 le scelte future della produzione, dipendente da capitale statunitense.\nDopo il completamento dei 26 episodi fu messo in cantiere il progetto per un \"sequel\" che originariamente avrebbe dovuto chiamarsi \"UFO: 1999\", ambientato su una base lunare pi\u00f9 grande nel 1999, preceduto da un episodio pilota intitolato \"Kill Straker!\" (\"UFO: Uccidete Straker!\"), dove il comandante negozia per maggiori fondi governativi per costruire una base lunare pi\u00f9 grande entro dieci anni. Un attacco alieno in vasta scala distrugge parte del nostro satellite naturale proiettando la base lunare negli spazi esterni. Il progetto per\u00f2 non piacque ai produttori americani e pertanto \"UFO: 1999\" fu abbandonato finch\u00e9 gli Anderson non ripresero l'idea un paio d'anni pi\u00f9 tardi ipotizzando un allontanamento irreversibile della Luna dall'orbita terrestre causato da un'esplosione nucleare: si trattava del canovaccio di \"Spazio 1999\", una serie TV completamente nuova co-prodotta con la RAI nel 1974.\nCast.\nLa serie prevede un cast numeroso, con apparizioni ed uscite di scena senza un motivo apparente, dovute alla lunga sospensione delle riprese per la chiusura del primo studio. George Sewell ed altri ebbero altre scritture mentre Grant Taylor (\"nome completo: Ronald Grant Taylor\") da tempo ammalato, mor\u00ec nel frattempo. Altri personaggi hanno avuto mutamento di ruolo come quello del colonnello Virginia Lake (Wanda Ventham). In \"Finalmente identificato\" viene presentata come un ingegnere elettronico responsabile dello studio e della costruzione del sistema di avvistamento degli UFO, per poi divenire comandante di Base Luna in \"Missione senza ritorno\", e per sostituire infine Freeman (George Sewell) nel ruolo di vice e confidente, forse amante, di Straker, personaggio costante in tutti gli episodi.\nVersione italiana.\nL'edizione in lingua italiana fu trasmessa dalla Televisione svizzera di lingua italiana a partire dal 1970 con il titolo di \"Minaccia dallo spazio\" e a partire dal 1971 dalla RAI, con il nome originale di \"UFO\". La serie \u00e8 stata riproposta costantemente nel corso degli anni, da varie emittenti locali italiane e nuovamente in RAI a partire dal 1996, con video digitalmente restaurato. Nel 1999 l'allora network Tmc2 ripropone la serie con interviste e approfondimenti nella rubrica \"Dr Futuro\", ripristinando scene tagliate e trasmettendo gli episodi inediti in RAI in lingua originale sottotitolata. La serie \u00e8 stata distribuita su DVD per l'home video anche in lingua italiana.\nLa programmazione della RAI le dedic\u00f2 originariamente una fascia di ascolto dedicata al pubblico giovanile, in quanto di genere fantastico-fantascientifico, tuttavia la serie \"UFO\" divenne ben presto un \"cult\" soprattutto tra gli adulti. Il soggetto presenta situazioni non adatte ai giovanissimi, dove non mancano tensione, suspense, mistero e violenza seppure mai esplicitata nonch\u00e9 uno sfumato erotismo ravvisabile in molte scene e nelle divise delle protagoniste, un carattere sconosciuto alle produzioni italiane dell'epoca.\nLungometraggi.\nDalla serie sono stati tratti alcuni lungometraggi cinematografici realizzati fra il 1973 e il 1980, realizzati da un'effimera casa di produzioni, la \"Kent\", montando scene tratte dai telefilm, molti dei quali trasmessi dalla TV Svizzera - per esempio \"Controllo confetti: OK!\" - stravolgendo trama e dialoghi. Per esemplificare, la famosa scena del party di Paul Foster, preludio al suo sequestro da parte degli alieni, viene posticipata per narrare un'inesistente licenza premio; una coppia uccide un alieno credendolo un ladro cos\u00ec la torbida vicenda de \"Il triangolo quadrato\" diventa legittima difesa e l'amante promosso a rango di marito. A queste bizzarrie si aggiunge l'utilizzo di brani della colonna sonora della serie 007 di John Barry scambiato per assonanza con Barry Gray, autore delle musiche della serie.\nQuest'iniziativa costitu\u00ec l'opportunit\u00e0 per una visione a colori della serie, in epoca in cui la Rai trasmetteva ancora in bianco e nero, dando modo allo spettatore italiano di avere un'idea della \"SHADO\", della sua origine e la sua organizzazione, principalmente con il montaggio di scene tratte dall'episodio \"Controllo confetti: OK!\".\nNel 1980 fu prodotto per il mercato anglosassone un lungometraggio dal titolo \", realizzato con frammenti tratti da alcuni episodi della serie originale.\nNegli anni novanta sembr\u00f2 prossima la realizzazione di una nuova serie di telefilm, denominata UFO 2, che avrebbe dovuto essere prodotta in Australia.\nDal 2007 hanno iniziato a diffondersi voci, poi confermate, sull'intenzione del produttore Robert Evans di girare un \"film \"ispirato alla serie, intitolato UFO. Il sito ufficiale del film prevedeva l'uscita nelle sale per il 2012, termine poi slittato al 2014. La regia \u00e8 stata affidata a Matthew Grazner.\nDietro le quinte.\nNell'episodio \"Distorsioni mentali\", il protagonista Ed Straker, sogna di percorrere i vari set della stessa serie, allestiti nello studio cinamatografico che egli gestisce: un'occasione per il pubblico per conoscerne il \"dietro le quinte\"."}
{"id": "52996", "revid": "859693", "url": "https://it.wikipedia.org/wiki?curid=52996", "title": "Wong Fei Hung", "text": "\u00c8 considerato uno dei padri delle moderne arti marziali, e soprattutto dello stile dell'Hung Gar. Deve la sua fama, quasi leggendaria, al fatto che ha speso la sua vita a curare e a difendere i deboli e gli oppressi. Non esistono foto su di lui, quelle reperibili sul web concernono il suo quarto figlio Wong Hon Hei e sono state erroneamente attribuite a lui.\nSuo padre, Wong Kay-ying, anch'egli apprezzato medico e maestro di arti marziali, fonda una famosa clinica medica chiamata \"Po Chi Lam\" (\u5bf6\u829d\u6797), dove Wong Fei-hung cresce assistendo il padre. Impara la medicina tradizionale cinese e molti valori come la generosit\u00e0 e la compassione: il padre cura sempre i pazienti indipendentemente dal fatto che questi possano pagare.\nDapprima il padre di Wong \u00e8 riluttante ad insegnare l'Hung Gar al figlio, ma ci pensa il suo maestro, Luk Ah-choi, ad insegnare le basi dello stile a Wong.\nAppena ventenne Wong si \u00e8 gi\u00e0 fatto un nome come medico ed artista marziale prodigioso. In pi\u00f9, divenendo maestro di Hung Gar, crea una combinazione di colpi che viene oggi conosciuta come Sup Ying Kuen (\"Pugno delle dieci forme\"), che consiste in un insieme di tecniche prese da almeno dieci stili diversi.\nWong \u00e8 abile anche con molte armi, specialmente con l'asta lunga e l'artiglio della tigre del sud. Usa queste sue abilit\u00e0 per difendere i poveri e gli indifesi, venendo ricordato come una delle Tigri di Canton.\nIl figlio di Wong Fei-hung, Wong Hawn-sum, segue le orme del padre nella difesa degli oppressi. Sfortunatamente viene ucciso nel 1890 dalla banda Dai Fin Yee. Dopo questa tragedia, Wong Fei-hung decide di non insegnare pi\u00f9 le arti marziali ai rimanenti nove figli, per proteggerli dalle bande criminali. Tra i pi\u00f9 celebri discepoli di Wong che continuarono la tradizione dell'hung gar possiamo ricordare: Lam Sai-wing e Tang Fong. \nLa serie cinematografica.\nLa figura di Wong \u00e8 divenuta quella di un eroe popolare anche grazie alla grande quantit\u00e0 di film che sono stati girati su di lui. Tra il 1949 e il 1980 sono stati prodotti novantanove titoli interpretati da Kwan Tak-hing, mentre nei sei film della serie \"Once Upon a Time in China\" hanno vestito i panni del personaggio alternativamente Jet Li e Vincent Zhao. Jackie Chan interpreta Wong Fei-hung in \"Drunken Master\" e \"The Legend of Drunken Master\".\nNel 2014 \u00e8 uscito Rise of the Legend film d'azione diretto da Roy Chow e che prova a ripercorrere la vita di Wong."}
{"id": "53000", "revid": "123822403", "url": "https://it.wikipedia.org/wiki?curid=53000", "title": "Fotino di Sirmio", "text": "Biografia.\nFu vescovo di Sirmio (citt\u00e0 della Pannonia, residenza dell'imperatore Costanzo II). Secondo le testimonianze dello storico Socrate Scolastico, Fotino fu diacono ed allievo di Marcello, metropolita di Ancira e galata di nascita anch'egli. I due si contrapposero all'eresia degli ariani con un loro corpus di dottrine trinitarie altrettanto eterodosse. Fotino fin\u00ec dunque per essere considerato doppiamente eretico: fu infatti condannato sia dagli ariani nel 344 dal sinodo \"ariano\" di Antiochia, sia dal cristianesimo romano, che lo riconobbe colpevole nei due sinodi di Milano (345 e 347, anche se questo secondo sinodo non condann\u00f2 Fotino a causa del suo forte carisma popolare) e nel sinodo di Sirmio del 351, in cui Fotino fu deposto con la duplice accusa di sabellianismo e adozionismo. La condanna definitiva fu emessa dal concilio di Costantinopoli del 381 e sancita da papa Damaso I nel 382.\nIn seguito a questi fatti, Fotino perse la sede episcopale. Sembra, tuttavia, che vi ritorn\u00f2 durante il breve regno di Giuliano (361-363), per poi essere bandito nuovamente da Valentiniano I nel 364.\nFotinianesimo.\nPrima di menzionare l'eterodossa formulazione trinitaria di Fotino, \u00e8 necessario inquadrarla negli insegnamenti del suo maestro Marcello di Ancira. Egli sosteneva:\n\u00c8 necessario puntualizzare in via preliminare che le dottrine di Fotino non emergono con chiarezza dalle testimonianze. Si procede sulla base della testimonianza di Socrate Scolastico, che identifica il credo di Fotino con quello di Sabellio di Libia e Paolo di Samosata.\nFotino, a differenza di Marcello, riconosceva che all'interno della Trinit\u00e0 vi fosse almeno una persona distinta dalle altre: quella del Padre. Per quanto riguarda il Figlio e lo Spirito Santo:\nQuesta formulazione eretica della Trinit\u00e0 prese il nome di \"fotinianismo\" o \"fotinianesimo\". Al tempo di Agostino d'Ippona, cio\u00e8 qualche decennio dopo la morte di Fotino, era chiamato \"fotiniano\" chiunque credesse che Ges\u00f9 fosse un semplice uomo.\nFotino nella letteratura.\nUna nota per i lettori. Il Fotino citato da Dante Alighieri nella Divina Commedia, bench\u00e9 non direttamente, non \u00e8 Fotino di Sirmio, ma Fotino di Tessalonica, di cui il Vate fa menzione parlando di papa Anastasio II (che lo aveva ben accolto), relegato fra gli epicurei. Al retaggio degli insegnamenti di Fotino su Anastasio il poeta allude come origine dell'accordo surrettizio fra il papa e gli eretici monofisiti: nei versi citati, \"Fotin\" \u00e8 soggetto di \"trasse\", mentre \"lo qual\", cio\u00e8 appunto Anastasio, \u00e8 complemento oggetto."}
{"id": "53001", "revid": "1005847", "url": "https://it.wikipedia.org/wiki?curid=53001", "title": "Partito Socialista Riformista Italiano", "text": "Il Partito Socialista Riformista Italiano (PSRI) si form\u00f2 nel 1912 a seguito dell'espulsione dal Partito Socialista Italiano di alcuni iscritti della componente riformista.\nL'espulsione dei social-riformisti dal PSI nel 1912.\nIl partito nacque su iniziativa di Leonida Bissolati, espulso dal Partito Socialista Italiano nel XIII congresso, convocato in forma straordinaria dal 7 al 10 luglio 1912 a Reggio Emilia. Durante il congresso si erano inasprite le divisioni che attraversavano il Partito riguardo alla Guerra di Libia.\nTrionf\u00f2 la corrente massimalista e si sanc\u00ec l'espulsione di una delle aree gradualiste, capeggiata da Bonomi, Cabrini e Bissolati: quest'ultimo, nel 1911 si era recato al Quirinale per le consultazioni susseguenti la crisi del Governo Luzzatti, causando il malcontento del resto del partito, compreso quello di Turati, esponente di spicco dell'altra corrente gradualista.\nAl congresso i gradualisti di destra sfilarono come condannati a morte sul palco degli oratori, dinanzi a una platea di delegati prevalentemente orientata alla loro espulsione. (...) Bissolati, che parl\u00f2 il terzo giorno, e che venne accolto con rispetto anche se poi violentemente contestato (...) disse che era rammaricato di non aver accettato il ministero perch\u00e9 \"oggi la guerra non ci sarebbe stata o non si sarebbe fatto l\u2019infausto decreto che impedisce la pace\". Ma ormai il vero protagonista del congresso era diventato un giovane romagnolo della corrente massimalista che gi\u00e0 al congresso di Milano del 1910, aveva impressionato per la sua capacit\u00e0 oratoria (...). Si chiamava Benito Mussolini. (...) Mussolini volle precisare che il regicidio era \"un infortunio del mestiere di re\", definito \"il cittadino pi\u00f9 inutile per definizione\".\nMussolini si scagli\u00f2 ferocemente contro i gradualisti, poi espulsi, aizzando la folla contro di loro, attacc\u00f2 a fondo il parlamentarismo e anche il suffragio universale e concluse con la famosa frase: \"Bissolati, Cabrini, Bonomi, e gli altri aspettanti, possono andare al Quirinale, anche al Vaticano, se vogliono, ma il Partito socialista dichiari che non \u00e8 disposto a seguirli n\u00e9 oggi, n\u00e9 domani n\u00e9 mai\".\nAl termine avanz\u00f2 una mozione di espulsione (definita da lui anche \"lista di proscrizione\"). L'accusa era di \"gravissima offesa allo spirito della dottrina e alla tradizione socialista\".\nIn virt\u00f9 di quell'arringa, egli si guadagn\u00f2 una notevole fama all'interno del PSI, che lo port\u00f2 ad entrare nella direzione nazionale del partito e, da l\u00ec a poco, nell'ottobre 1912, gli consent\u00ec di diventare direttore dell'\"Avanti!\".\nLa nascita del Partito Socialista Riformista Italiano - PSRI.\nBissolati e i suoi, cacciati dal partito, diedero vita al Partito Socialista Riformista Italiano (PSRI).\nTra i fondatori si trovava Gino Piva, per il quale \u00abil Socialismo non \u00e8 rivoluzionario n\u00e9 riformista; \u00e8 quello che il suo tempo lo fa (...) Il Socialismo (pertanto) non pu\u00f2 avere apriorismi: esso deve operare come pu\u00f2 nell'ambiente in cui vive\u00bb.\nAderirono al partito anche Guido Podrecca, (direttore della rivista satirica \"L'Asino\"), Pietro Chiesa, Giacomo Ferri, l'ex deputato Giacomo Maffei e Rosario Garibaldi Bosco.\nIl programma del PSRI contemplava la partecipazione al potere come fatto normale e non come situazione eccezionale, il rifiuto della pregiudiziale pacifista in politica internazionale e il concetto che le alleanze con gli altri partiti democratici dipendevano solo dalla convergenza degli obiettivi politici immediati. Testata ufficiale del partito era il quotidiano \"L'Azione Socialista\".\nIl nuovo partito si trov\u00f2 per\u00f2 circondato da un'atmosfera di freddezza. La Confederazione Generale del Lavoro non approvava l'atteggiamento assunto dagli espulsi verso la guerra di Libia. Conseguentemente, il partito non riusc\u00ec ad ottenere significativi consensi fra gli operai; pi\u00f9 supporto ci fu invece tra le masse contadine del Sud che, trascurate dal predominante operaismo del PSI, erano state meno ostili alla guerra di Libia nella speranza di ottenere terre da coltivare, in alternativa all'emigrazione nel Nord e Sud America. Ad esse il nuovo partito dedic\u00f2 sin dal suo primo congresso un'attenzione particolare, anche se velleitaria.\nIl partito era apprezzato anche tra gli aderenti alle logge massoniche che condividevano le posizioni anticlericali dei suoi esponenti, e che gi\u00e0 erano oggetto dei feroci attacchi di Mussolini e dei massimalisti del PSI, che porteranno nell'aprile 1914, al XIV congresso socialista di Ancona, alla dichiarazione di incompatibilit\u00e0 tra iscrizione al PSI ed adesione alla Massoneria.\nLe elezioni del 1913 rappresentarono un notevole successo elettorale: il PSRI consegu\u00ec il 3,9% dei voti, eleggendo 19 deputati.\nIl PSRI durante la Grande Guerra - L'ingresso dei primi socialisti al governo.\nPrima dell'entrata in guerra dell'Italia il partito osteggi\u00f2 l'atteggiamento interventista, mentre poi, al momento della dichiarazione di guerra, seppur critico con l'intervento, lo appoggi\u00f2 per senso patriottico.\nIl 18 giugno 1916 Ivanoe Bonomi fu nominato ministro dei Lavori Pubblici nel Governo Boselli; il 16 giugno 1917 lo affianc\u00f2 Leonida Bissolati, che divenne ministro senza portafoglio, incaricato di collegare il governo al fronte, il potere politico al comando supremo.\nNel successivo Governo Orlando del 1917 Bissolati fu ministro dell'Assistenza Militare e Pensioni di Guerra; il 28 dicembre del 1918 si dimise, a seguito di contrasti con il ministro degli Esteri Sidney Sonnino. Dal 18 gennaio al 23 giugno 1919 lo sostitu\u00ec Bonomi, di nuovo come ministro dei Lavori Pubblici.\nIl PSRI nel primo dopoguerra.\nNel dopoguerra, quel che restava del partito fu riorganizzato da Bonomi: alle elezioni del 1919 il PSRI present\u00f2, assieme all'Unione socialista italiana, liste in solo 7 collegi su 54, ottenendo l'1,5% dei voti ed eleggendo 6 deputati, dei quali 4 in Sicilia.\nIl cattivo risultato elettorale provoc\u00f2 la crisi del partito, che inizi\u00f2 progressivamente ad allontanarsi dalla sua originarie ideologie socialista, per spostarsi su posizioni socioliberali e, in alcuni casi, liberaldemocratiche (Podrecca si era nel frattempo allontanato e aveva aderito ai Fasci Italiani di Combattimento).\nNonostante il calo dei consensi elettorali rispetto all'anteguerra, Bonomi continu\u00f2 comunque a ricoprire incarichi nelle successive compagini governative: fu ministro della Guerra dal 14 marzo al 21 maggio 1920 nel Governo Nitti I; di nuovo fu ministro della Guerra dal 15 giugno 1920 al 1\u00ba aprile 1921, poi ministro del Tesoro dal 2 aprile al 4 luglio 1921 nel Governo Giolitti V.\nAlle elezioni del 1921 il PSRI, ormai privo di una consistente organizzazione territoriale, non fu in grado di presentare proprie liste. I suoi esponenti dunque si candidarono in varie liste democratico-riformiste e socialiste indipendenti (in particolare la lista \"Democratica riformista\"), riuscendo ad eleggere 11 deputati. \nIn seguito alle dimissioni di Giolitti, Bonomi divenne Presidente del Consiglio tra il 4 luglio 1921 ed il 26 febbraio 1922, con \"ad interim\" gli incarichi di ministro dell'interno e, fino al 7 luglio 1921, di ministro degli Esteri. Inoltre nel suo governo il compagno di partito Alberto Beneduce ricopri l'incarico di ministro del Lavoro e della Previdenza sociale. Durante la sua presidenza Bonomi si dimostr\u00f2 assai debole col dilagante squadrismo fascista, che colpiva con violenza le organizzazioni proletarie e democratiche. \nL'esecutivo di Bonomi cadde il 3 febbraio 1922 a causa dell'uscita dalla maggioranza del Partito Democratico Sociale Italiano (PDSI). \nNei successivi Governi Facta I e Facta II il PSRI venne rappresentato da Arnaldo Dello Sbarba, anch'egli al Ministero del Lavoro e della Previdenza Sociale.\nIl PSRI non fece parte del Governo Mussolini, al quale per\u00f2 Bonomi vot\u00f2 la fiducia.\nIn occasione delle elezioni del 10 febbraio 1924 il Partito Socialista Riformista si aggreg\u00f2 con democratici autonomi e demosociali dissidenti nella Lega Democratica Nazionale, ma senza fortuna. La lista fu presentata solo in Piemonte, Lombardia, Veneto e Venezia Giulia e non riusc\u00ec a far eleggere nessun candidato.\nUn'altra lista di \"Opposizione costituzionale\", di cui uno dei principali esponenti fu il catanese Vincenzo Giuffrida, fu costituita da nittiani e socialriformisti e presentata solo in Campania e Sicilia; essa riusc\u00ec a far rieleggere deputato il Giuffrida che, dopo l'assassinio di Giacomo Matteotti, entr\u00f2 nell'Unione Nazionale di Giovanni Amendola, partecipando all'Aventino, ma schierandosi fra coloro che propugnavano il ritorno al lavoro parlamentare. Lo stesso Bonomi ader\u00ec nel 1924 all'Unione Nazionale.\nIl PSRI fu bandito nel 1926 ai sensi del Regio Decreto 1848/1926, che dissolse tutti i partiti ad eccezione del Partito Nazionale Fascista. \nDopo lo scioglimento, la maggioranza degli esponenti del partito si allontanarono dalla politica, mentre una minoranza ader\u00ec al Partito Socialista Unitario o rientr\u00f2 nel PSI.\nIl PSRI non fu ricostituito dopo la caduta del fascismo, anche se alcuni suoi esponenti fondarono nel 1943 il Partito Democratico del Lavoro. Ad esso ader\u00ec lo stesso Bonomi, che presiedette due governi antifascisti (Bonomi II e Bonomi III) verso la fine del conflitto."}
{"id": "53004", "revid": "1566286", "url": "https://it.wikipedia.org/wiki?curid=53004", "title": "Yasujir\u014d Ozu", "text": "Esponente del cinema realista, nei suoi film riassume la tradizione e la modernit\u00e0 del suo paese con una dialettica precisa.\nBiografia.\nLa sua vita ricalca \u2013 si potrebbe dire \u2013 la trama minimale dei suoi film, solo sfiorata dai grandi eventi, improntata al suo carattere schivo. Nasce a Tokyo (nel sobborgo di Fukugawa), ma viene educato in un paese di campagna, Matsusaka, insieme ai suoi fratelli. Un carattere non privo di asperit\u00e0, che si manifestano sin da piccolo; a scuola viene ricordato soprattutto per le risse, per la precoce tendenza all'alcool e per il vezzo di tenere sul banco la foto di Pearl White (ormai dimenticata attrice del cinema muto, interprete di oltre duecento film, tra cui l'allora popolarissima serie \"The Perils of Pauline\"). I nomi che all'inizio affascinarono Ozu e che lo spinsero verso la carriera di regista sono ormai quasi perduti nella nebbia del tempo: Pearl White appunto, ma anche Lillian Gish, William S. Hart, Rex Ingram. Il cinema americano ebbe su di lui un'immediata influenza. Si racconta che prefer\u00ec andare al cinema locale a vedere la prima de \"Il prigioniero di Zenda\" piuttosto che sostenere l'esame di ammissione alla scuola superiore commerciale gi\u00e0 frequentata dal fratello.\nDegli anni successivi si sa poco, se non che riusc\u00ec a farsi assumere come maestro nella scuola di un piccolo villaggio di montagna e che alla fine la famiglia fu costretta a riportarlo di peso a Tokyo e a pagare i debiti accumulati grazie alla sua sconfinata passione alcolica.\nConsiderando che a quell'epoca il cinema in Giappone non godeva di grande prestigio, un\"'anima persa\" come il giovane Ozu non fece fatica a fare il suo ingresso nell'ambiente cinematografico. L'inizio della sua carriera \u00e8 quello di operatore di macchina, un mestiere che prende molto sul serio e che sar\u00e0 alla base di alcune importanti sperimentazioni e innovazioni che ancora oggi rendono i suoi primi film (in bianco e nero, muti e immersi nella cultura giapponese) estremamente gradevoli e attuali.\nLa scelta di passare alla regia non fu semplice: \"Come aiuto regista potevo bere quanto mi pareva e parlare tutto il tempo. Come regista mi sarebbe toccato lavorare di continuo e stare in piedi anche la notte\".\n\u00c8 del 1930 la realizzazione del film \"Oj\u014dsan\" che oltre ad essere impregnato della tradizione nipponica, ha un certo apprezzamento verso la maestosa produzione americana che in quei tempi predominava.\nGli anni trenta.\nAgli inizi degli anni trenta nasce una nuova fase, tutta rivolta alla realt\u00e0 sociale del suo paese, cosicch\u00e9 ritroviamo nelle sue pellicole personaggi umili e popolari come: disoccupati e laureati in cerca di lavoro in \"La signorina e la barba\" (\"Shukujo to hige\"), i figli contestatori di \"Sono nato, ma...\" (\"Otona no miru ehon - Umarete wa mita keredo\") del 1932, film quest'ultimo che mette in luce l'ineluttabile essere succube dei figli all'autorit\u00e0. Lo stesso pessimismo \u00e8 ripreso anche in \"Dove sono finiti i sogni di giovent\u00f9?\" (\"Seishun no yume ima izuko\") e \"Una donna di Tokyo\" (\"Tokyo no onna\") in cui una donna si prostituisce per far studiare suo fratello. In questi anni il regista affina il suo stile, rendendolo autonomo, con una precisa geometria spaziale e modulazione temporale.\nGli anni quaranta e cinquanta.\nOltre ad una evoluzione stilistica ce n'\u00e8 anche una tematica. Il tema della famiglia accentrato nelle pellicole precedenti diverr\u00e0 pian piano il contrasto tra la modernit\u00e0 e la tradizione, esempio primo il film del 1936 \"Figlio unico\" (\"Hitori musuko\") considerato assieme a \"Sono nato, ma...\" uno dei migliori film dell'epoca. Nel 1941 la sua tematica ebbe un'ulteriore evoluzione. Ozu prende a difendere i valori nazionalisti nei film satirici \"Fratelli e sorelle della famiglia Toda\" (\"Todake no kyodai\") e \"C'era un padre\" (\"Chichi ariki\"), nazionalismo che oramai non esiste pi\u00f9 secondo il regista, ne d\u00e0 dimostrazione infatti nel film \"Il chi \u00e8 di un inquilino\" (\"Nagaya shinshiroku\").\nNel dopoguerra Ozu diventa molto popolare nel suo paese. Nel 1951 egli ritorna ancora ai temi della famiglia, stavolta con un padre riflessivo che serva da monito per chi non lo \u00e8, nel film \"Il tempo del raccolto del grano\" (\"Bakushu\"). In prosieguo, la sua tematica \u00e8 tutta rivolta alla perdita dei valori e quella dell'autorit\u00e0, temi che si ritrovano nei suoi ultimi film \"Crepuscolo di Tokyo\" (\"Tokyo boshoku\") e \"Fiori d'equinozio\" (\"Higanbana\").\nIl suo capolavoro \u00e8 considerato \"Viaggio a Tokyo\" (\"Tokyo monogatari\") del 1953. In Occidente \u00e8 considerato il \"pi\u00f9 giapponese\" dei registi nipponici e solo dopo il 1960 alcune sue opere vengono distribuite all'estero.\nYasujir\u014d Ozu soccombe al cancro alla gola esattamente il giorno del suo sessantesimo compleanno, il 12 dicembre 1963. Viene sepolto nel tempio di Engaku-ji, a Kita Kamakura."}
{"id": "53006", "revid": "125447506", "url": "https://it.wikipedia.org/wiki?curid=53006", "title": "E. M. Forster", "text": "La sua fama crebbe dopo la sua morte perch\u00e9 da alcuni dei suoi romanzi furono tratti film di grande successo come \"Passaggio in India\" (1984) di David Lean e, con la regia di James Ivory, \"Camera con vista\" (1986), \"Maurice\" (1987) e \"Casa Howard\" (1992).\nBiografia.\nNato a Londra nel 1879 da un architetto e da un'agiata borghese, la vita del giovane Forster viene sconvolta a causa della perdita del padre per tubercolosi, avvenuta quando lui aveva soltanto un anno. Ci\u00f2 spiega l'enorme influenza della madre nella vita del futuro scrittore. A causa di questo avvenimento, la madre e il piccolo Edward si trasferiscono a Rooks Nest nell'Hertfordshire nel 1883 fino a quando non si trasferiranno di nuovo nel Kent. Nel 1896 si iscrive al King's College dell'Universit\u00e0 di Cambridge, istituzione alla quale rimane legato sino alla morte. Un legame che lo porta nel 1901 a entrare a far parte della societ\u00e0 segreta universitaria a carattere velatamente omosessuale \"The Apostles\" (Gli Apostoli), di cui erano membri anche John Maynard Keynes e Lytton Strachey. Consegue due lauree, la prima in lettere classiche nel 1900 e la seconda in storia nel 1901.\nI viaggi e i libri.\nAl periodo successivo risalgono i primi viaggi: Svizzera, Francia, Austria e Italia. Grazie a questi viaggi Forster scoprir\u00e0 la sua vocazione di scrittore. Fra il 1902 e il 1904 terr\u00e0 lezioni presso il Working Men's College di Londra e innumerevoli conferenze sull'arte italiana nella provincia inglese. Nel 1905 \u00e8 in Germania dove lavora come istitutore e contemporaneamente viene pubblicato \"Monteriano\" (\"Where Angels Fear to Tread\"). Nel 1907 viene pubblicato \"Il viaggio pi\u00f9 lungo\" (\"The Longest Journey\") e nel 1908 \"Camera con vista\" (\"A Room with a View\"). Forster torna in Italia, questa volta senza la madre. Nel 1910 pubblica con grande successo \"Casa Howard\" (\"Howards End\"), con questo romanzo il suo nome diverr\u00e0 noto presso il grande pubblico e gli ambienti letterari inglesi. A questo periodo risale l'inizio della frequentazione del Bloomsbury Group.\nForster inizia a sperimentare diversi generi letterari, nel 1911 scrive la commedia \"The heart of Bosnia\", e dopo essere tornato per la terza volta in Italia, pubblica la raccolta di racconti \"The Celestial Omnibus\". Effettua un viaggio in India e al suo ritorno pensa che la sua vena di scrittore si sia inaridita. Nel 1913 visita la comune di Edward Carpenter, ex prete difensore dei diritti civili, che convince Forster ad accettare in maniera pi\u00f9 completa la propria omosessualit\u00e0. Da questa esperienza nasce il libro \"Maurice\", che verr\u00e0 pubblicato solo postumo. Durante la Prima guerra mondiale sar\u00e0 ad Alessandria d'Egitto, dove svolge volontariato per la Croce Rossa. Qui vivr\u00e0 una storia d'amore con un guidatore di autobus, il quale per\u00f2 morir\u00e0 di tubercolosi. Forster dopo la morte del giovane inizia a scrivere un romanzo, sotto forma di lettera, che oggi \u00e8 conservato presso il King's College. La lettera inizia con versi dello scrittore A. E. Housman (\"Good-night, my lad, for nought's eternal; No league of ours, for sure\").\nL'ultimo romanzo.\nNel 1920 torna in patria e lavora per il \"Daily Herald\". Nel 1921 viaggia nuovamente in India, ospite del Maharaja di Dewas e a seguito di quest'esperienza torner\u00e0 a scrivere. Pubblica infatti nel 1924 \"Passaggio in India\" (\"A Passage to India\"), il suo ultimo romanzo. Forster per\u00f2 non smette di scrivere: si dedica ad articoli per giornali, saggi di carattere storico, riflessioni di viaggio. Nel 1928 pubblica \"The Eternal Moment\", una raccolta di racconti. Negli anni trenta viene visto come un esempio da tutti i nuovi scrittori e la sua fama non subisce flessioni. Nel 1947 e nel 1949 si reca negli Stati Uniti, per un tour di conferenze e per scrivere il libretto dell'opera lirica \"Billy Budd\", tratta dal romanzo di Herman Melville. Dopo la morte della madre si trasferisce presso il King's College, dove vivr\u00e0 quasi stabilmente. Nel 1969 gli viene attribuito l'Order of Merit. Forster muore il 7 giugno 1970 a Coventry.\nPercorso letterario.\nForster vedr\u00e0 pubblicati cinque suoi romanzi in vita, dopo la sua morte (e probabilmente contro la sua volont\u00e0) venne pubblicato \"Maurice\", uno dei primi romanzi a trattare in modo sereno il tema delle relazioni affettive omosessuali. \"Maurice\" fu completato gi\u00e0 nel 1914 ma tenuto segreto dallo stesso Forster, ben memore delle persecuzioni subite da un altro grande scrittore omosessuale come Oscar Wilde. Un settimo romanzo \"Arctic Summer\" \u00e8 rimasto incompiuto.\nNelle sue opere E. M. Forster viene considerato un \"modernista conservatore\", con evidenti radici nella commedia sociale di epoca vittoriana, ma al contempo sono evidenti affinit\u00e0 con grandi autori suoi contemporanei come Virginia Woolf e David Herbert Lawrence, l'autore de \"L'amante di Lady Chatterley\".\nTemi.\nI due romanzi pi\u00f9 famosi di Forster, \"Casa Howard\" e \"Passaggio in India\", esplorano l'inconciliabile conflitto di classe. Invece \"Camera con vista\", considerato spesso di minor peso letterario nella produzione dello scrittore, affronta il perbenismo e i limiti della buona educazione inglese, che bloccano qualsiasi tentativo di connessione con gli altri che ci circondano. Questo romanzo \u00e8 di facile lettura e rimane sicuramente uno dei romanzi pi\u00f9 popolari, anche a cos\u00ec grande distanza dalla sua pubblicazione. In \"Maurice\", invece, l'autore affronta la possibilit\u00e0 di riconciliazione fra le diverse classi nel contesto di una relazione omosessuale.\nLa sessualit\u00e0 \u00e8 un altro dei temi fondamentali e ricorrenti nelle opere di Forster. Si \u00e8 argomentato che Forster sia passato dal trattare l'amore eterosessuale a trattare l'amore omosessuale. Nella prefazione a \"Maurice\" Forster esprime la sua lotta con l'omosessualit\u00e0, mentre temi simili sono stati affrontati in molti dei racconti. Il romanzo \"Maurice\" e la raccolta di racconti \"The Life to Come\", che hanno come tema fondamentale l'omosessualit\u00e0, furono pubblicati subito dopo la morte dell'autore.\nForster usa molto i simboli nei suoi romanzi e nei suoi racconti, e per questo \u00e8 stato criticato (come anche l'amico Robert Fry) di essere troppo attaccato al misticismo. Un esempio di simbolismo \u00e8 l'olmo in \"Casa Howard\"; Ruth Wilcox, sempre in \"Casa Howard\", e Mrs Moore in \"Passaggio in India\", hanno una forte connessione con il misticismo e il simbolismo e sono capaci di relazionarsi anche con chi non appartiene alla stessa classe sociale.\nFilm tratti da opere di Forster.\nForster ha avuto un grande successo presso i cineasti, con molti film tratti dai suoi romanzi. In particolare James Ivory lo ha adottato e reso celebre: "}
{"id": "53007", "revid": "123891252", "url": "https://it.wikipedia.org/wiki?curid=53007", "title": "Haka", "text": "La Haka \u00e8 una danza tipica del popolo M\u0101ori, l'etnia originaria della Nuova Zelanda, spesso considerata semplicemente, ma erroneamente, una danza di guerra. \u00c8 stata resa celebre, nello stile della Ka Mate, dagli All Blacks, la nazionale di rugby a 15 neozelandese.\nStoria.\nNel suo libro \"Maori Games and Haka\", lo studioso Alan Armstrong descrive la Haka cos\u00ec:\n\u00c8 dunque una danza che esprime il sentimento interiore di chi la esegue, e pu\u00f2 avere molteplici significati. Non si tratta, infatti, solo di una danza di guerra o intimidatoria, come \u00e8 spesso erroneamente considerata, ma pu\u00f2 voler anche essere una manifestazione di gioia, di dolore, una via di espressione libera che lascia a chi la esegue momenti di libert\u00e0 nei movimenti.\n\u00c8 comunque un rituale che cerca di impressionare, come si pu\u00f2 ben vedere dall'esibizione degli All Blacks: si roteano e si spalancano gli occhi, si digrignano i denti, si mostra la lingua, ci si batte violentemente il petto e gli avambracci, si d\u00e0 quindi un saggio di potenza e coraggio, che si ricollega allo spirito guerriero dei M\u0101ori. La Haka non \u00e8 solo eseguita dagli All Blacks, ma anche dalle nazionali di rugby a 13 e di pallacanestro, ed occupa una parte molto importante nella vita dei neozelandesi (m\u0101ori, isolani del pacifico o anglosassoni), e costituisce un elemento fondamentale della loro identit\u00e0 nazionale. La Haka \u00e8 praticata dappertutto : nei college, nelle universit\u00e0, nell'esercito, etc.\nPrima della danza.\nPrima della danza vera e propria, colui che guida la danza urla ai compagni un ritornello di incitamento, ruolo che nel caso degli All Blacks spetta al giocatore di sangue m\u0101ori pi\u00f9 anziano (e non, come talvolta viene erroneamente riportato, al capitano della squadra). Le parole servono non solo ad incitare chi si appresta ad eseguire il ballo, ma anche a ricordare loro il comportamento da tenere nel corso della danza. Spesso il tono in cui viene urlato il ritornello, che \u00e8 poi lo stesso tenuto nel corso di tutta l'esibizione, \u00e8 aggressivo, feroce e brutale, destinato a caricare il gruppo ancora di pi\u00f9 e a intimorire gli avversari.\nGli elementi di base.\nGli elementi essenziali della Haka sono: \nIn molti casi, durante la danza, oltre ai momenti in cui i partecipanti si muovono sincronizzati secondo alcuni passi tradizionali, viene lasciata libert\u00e0 di interpretazione di testo e musica, dando vita ai momenti pi\u00f9 originali ed eccitanti dell'intero rituale.\nStili.\nGli stili di danza sono numerosi e si devono principalmente alle varie interpretazioni date da trib\u00f9 m\u0101ori diverse e ai differenti rituali durante i quali la danza viene ripetuta.\nLa Haka nel rugby.\nIl primo uso dell'Haka a scopo intimidatorio nel rugby avvenne da parte della squadra di Nativi neozelandesi, in occasione del loro primo tour fuori dalla loro patria, in Gran Bretagna, avvenuto nel 1888-1889. Non \u00e8 certo se gi\u00e0 in quell'occasione la variante di danza proposta fosse la Ka Mate. \u00c8 certo per\u00f2 che veniva eseguita con i giocatori avvolti in mantelli bianchi e con un berretto nero che veniva lanciato in aria alla fine del tour.\nLa prima performance dell'Haka da parte della nazionale ufficiale venne tenuta nel corso del tour del 1905, durante il quale venne coniato il termine \"All Blacks\". Il testo della Ka Mate non ha una connessione con questo sport, ma risale alla tradizione m\u0101ori, come tutti gli altri. L'Haka era eseguita nei match giocati in trasferta fino al 1986, quando gli All Black Wayne Shelford e Hika Reid furono importanti nell'introdurre l'Haka nei match giocati in Nuova Zelanda nel 1987, e assicurando che essa venisse eseguita con una precisione e un'intensit\u00e0 che nell'occasione mancavano negli anni precedenti.\nAltre squadre di rugby propongono danze simili: la Sipi Tau (Isole Tonga), la Siva Tau (Isole Samoa), la Cibi (Isole Figi), i Pacific Islanders, che eseguono una versione combinata delle tre precedentemente citate danze di guerra.\nCritiche.\nLa mercificazione dell'haka viene contestata per due ragioni. La prima \u00e8 che, come hanno fatto notare alcuni studiosi del popolo M\u0101ori, in realt\u00e0 non sarebbe una danza della guerra e i movimenti effettuati dai giocatori della nazionale di rugby nemmeno rispetterebbero la danza originale. Il secondo motivo di critica riguarda il controllo e la propriet\u00e0 della stessa cultura M\u0101ori. Nel 2000, alcuni M\u0101ori hanno tentato di chiedere che una percentuale di profitti che l'Adidas e la New Zealand Rugby Football Union (NZRFU) ottenevano grazie ai diritti televisivi degli All Blacks venisse indirizzata al proprio popolo che, secondo loro, dovrebbe essere considerato detentore dei diritti di copyright sull'haka. I rappresentanti della NZRFU hanno risposto che la danza rituale non veniva utilizzata per scopi commerciali e che in ogni caso non \u00e8 possibile stabilire chi ha inventato l'haka o chi ne fosse il proprietario."}
{"id": "53009", "revid": "424268", "url": "https://it.wikipedia.org/wiki?curid=53009", "title": "All Blacks", "text": ""}
{"id": "53010", "revid": "118072294", "url": "https://it.wikipedia.org/wiki?curid=53010", "title": "Ka Mate", "text": "La Ka Mate \u00e8 uno degli stili, forse il pi\u00f9 celebre, della Haka, la danza tipica della popolazione M\u0101ori nativa della Nuova Zelanda, composta attorno al 1820 dal capo della trib\u00f9 degli Ngati Toa, chiamato Te Rauparaha. Egli compose la Ka Mate per celebrare la forza della vita sulla morte dopo essersi salvato fortunosamente dalle trib\u00f9 nemiche Ngati Maniapoto e Waikato.\nLa danza viene eseguita, tra l'altro, dalla nazionale di rugby neozelandese, gli All Blacks, che l'hanno resa celebre in tutto il mondo. Nella versione usata dalla squadra, alla fine della danza \u00e8 stato aggiunto un salto in alto per rendere il ballo pi\u00f9 scenografico ed intimidatorio, che per\u00f2 non \u00e8 tipico della Ka Mate, bens\u00ec di un'altra variet\u00e0 di Haka, la Peruperu.\nIl testo.\nQuesto tipo di Haka \u00e8 di sfida, composta per essere pronunciata contro i nemici:"}
{"id": "53011", "revid": "2225", "url": "https://it.wikipedia.org/wiki?curid=53011", "title": "Ka mate", "text": ""}
{"id": "53014", "revid": "1318658", "url": "https://it.wikipedia.org/wiki?curid=53014", "title": "Aleksandr Isaevi\u010d Sol\u017eenicyn", "text": "Conservatore, anticomunista e soprattutto antimodernista, con i suoi scritti fece conoscere al mondo la realt\u00e0 dei \"gulag\", campi di rieducazione per dissidenti del regime, in uno dei quali fu detenuto per molti anni. Nel 1970 \u00e8 stato insignito del premio Nobel per la letteratura.\nEspulso dall'URSS quattro anni dopo, torner\u00e0 al suo paese nel 1994, dopo la dissoluzione dell'Unione Sovietica (1991). Nello stesso anno sar\u00e0 nominato membro del dipartimento di lingua e letteratura dell'Accademia serba delle scienze e delle arti.\nBiografia.\nIn Unione Sovietica.\nI primi anni.\nAleksandr Sol\u017eenicyn nacque a Kislovodsk l'11 dicembre 1918 in una famiglia di origine cosacco-ucraina, figlio di una giovane vedova, Taisia Sol\u017eenicyna (nata \u0160\u010derbak), il cui padre, un uomo di umili origini che si era fatto da solo, possedeva grandi propriet\u00e0 nel Kurban, terreni e capi di bestiame a nord delle colline del Caucaso. Durante la prima guerra mondiale Taisia and\u00f2 a studiare a Mosca, dove incontr\u00f2 Isaakij Sol\u017eenicyn, un giovane ufficiale dell'esercito, anche lui originario del Caucaso (la sua famiglia \u00e8 restituita in maniera vivida nei capitoli d'apertura di \"Agosto 1914\", primo titolo del ciclo di racconti \"La ruota rossa\", titolo originale \u041a\u0440\u0430\u0301\u0441\u043d\u043e\u0435 \u043a\u043e\u043b\u0435\u0441\u043e\u0301, Kr\u00e1snoe koles\u00f3). Nel 1918 Taisia rimase incinta, tre mesi dopo Isaakij fu ucciso in un incidente di caccia. Aleksandr crebbe in povert\u00e0 con la madre e una zia a Rostov; i suoi primi anni di vita coincidono con la guerra civile russa e a causa del regime le propriet\u00e0 di famiglia furono espropriate, e trasformate in un \"kolchoz\" nel 1930. Il nonno materno fu arrestato dalla GPU (polizia politica) nello stesso anno e scomparve per sempre (si presume morisse nel 1932 durante la detenzione).\nPer la famiglia di Sol\u017eenicyn furono anni particolarmente difficili. La madre lavorava come macchinista e vivevano nella periferia di Rostov in un locale di 9\u00a0m\u00b2. In seguito, lo scrittore russo ha affermato che sua madre combatteva per sopravvivere e non disse a nessuno del passato di suo marito nell'esercito imperiale, n\u00e9 dell'origine socialmente sospetta della famiglia (in quanto proprietari terrieri rientravano nella categoria dei nemici del popolo come \"kulaki\").\nTaisia lo incoraggi\u00f2 sempre nei suoi studi scientifici e letterari; mor\u00ec a causa dell'aggravarsi delle sue condizioni fisiche, prostrata dall'eccessiva mole di lavoro e dagli stenti della guerra nel 1944.\nSol\u017eenicyn sarebbe voluto andare all'Universit\u00e0 di Mosca, ma la salute precaria della madre e le condizioni economiche in cui versava la famiglia non gli permisero di trasferirsi nella capitale, e quindi si iscrisse alla facolt\u00e0 di matematica dell'universit\u00e0 di stato di Rostov (si laureer\u00e0 nel 1941), frequentando contemporaneamente per corrispondenza i corsi dell'Istituto universale per gli studi di Filosofia, Letteratura e Storia di Mosca.\nNonostante le tragedie familiari, a causa dell'indottrinamento martellante e pervasivo del totalitarismo bolscevico nella societ\u00e0 russa, Sol\u017eenicyn crebbe come il tipico uomo sovietico, corazzato ideologicamente, fedele discepolo dell'ideologia \"bolscevica\" (seppur segretamente critico nei confronti di quella che considerava la tirannide morale di Stalin ed il pervertimento di questi degli ideali comunisti).\nCostretto ad abbandonare gli studi dopo l'invasione tedesca, part\u00ec volontario per la seconda guerra mondiale. Inizialmente, a causa della sua salute cagionevole, fu assegnato in un posto lontano dal fronte come conducente di carriaggi, ma poi venne trasferito su sua richiesta alla scuola per ufficiali, dove divenne tenente d'artiglieria.\nCombatt\u00e9 successivamente con valore nella battaglia del saliente di Kursk, sul Dnepr ed in Prussia Orientale, guadagnandosi sul campo il grado di capitano. Grazie alle conoscenze acquisite nella regione prussiana, pubblic\u00f2 poi una delle sue opere pi\u00f9 rilevanti: \"Agosto 1914\".\nFu decorato due volte e proposto per l'Ordine della Bandiera Rossa, per avere salvato i suoi uomini in una situazione disperata durante una controffensiva tedesca il 27 gennaio 1945. Il 9 febbraio 1945 fu arrestato per aver criticato Stalin in una lettera privata ad un amico. Fu condannato a otto anni di campo di lavoro nei gulag e, scontata la pena, all'espulsione dall'Unione sovietica.\nLa prigionia nei gulag.\nSol\u017eenicyn scont\u00f2 la prima parte della condanna in campi di lavoro correzionale di tipo misto (descritti nel dramma \"Il cervo e la ragazza\"). La \"fase intermedia\", come la chiam\u00f2 lui stesso, la pass\u00f2 in una \"\u0161ara\u0161ka\", uno speciale centro per le ricerche scientifiche avviato dal Ministero per la sicurezza di stato; quest'esperienza riemerge in \"Il primo cerchio\", pubblicato nel 1968. Col passare del tempo scomparve totalmente ogni ombra di adesione all'ideologia \"staliniana\".\nNel 1950, ormai totalmente disilluso sulla natura del regime sovietico, fu trasferito in un campo speciale per i prigionieri politici, a seguito della sua rinuncia a collaborare ai progetti del NKVD. Durante la sua permanenza nel campo speciale della citt\u00e0 di Ekibast\u016bz, in Kazakistan, lavor\u00f2 come minatore, muratore e operaio in una fonderia; da quest'esperienza trarr\u00e0 \"Una giornata di Ivan Denisovi\u010d\".\nParteciper\u00e0 allo sciopero ed ai disordini scoppiati nello stesso campo alla fine del 1951.\nNegli anni di gulag, non potendo scrivere, compose centinaia di versi imparandoli a memoria e recitandoli con l'aiuto di un rosario fatto da alcuni prigionieri lituani con cento piccoli grani di pane ammollato e strizzato.\nDal marzo 1953 Sol\u017eenicyn inizia il suo esilio nello sperduto villaggio di Kok Terek, nella steppa del Kazakistan. Durante la lunga detenzione sua moglie aveva chiesto ed ottenuto il divorzio.\nSolo ed abbandonato da tutti i suoi amici di un tempo, si ammal\u00f2 di tumore ma non gli fu diagnosticato e, alla fine dell'anno, and\u00f2 vicino alla morte. Nel 1954 gli fu permesso di essere curato nell'ospedale di Tashkent. Da quest'esperienza scrisse il romanzo \"Padiglione cancro\" e qualche eco c'\u00e8 anche nel racconto \"La mano destra\". Fu durante questa decade di prigionia ed esilio che Sol\u017eenicyn abbandon\u00f2 il marxismo per posizioni filosofiche diverse e per fede religiosa, diventando un convinto cristiano ortodosso; questo cambiamento trova un interessante parallelo in Dostoevskij e nella sua ricerca delle fede durante il periodo di carcere trascorso in Siberia. Tale cambiamento \u00e8 descritto nell'ultima parte di \"Arcipelago Gulag\".\nDurante questi anni di esilio e (a seguito della morte di Stalin) dopo il ritorno nella Russia europea, Sol\u017eenicyn, mentre di giorno lavorava (ha insegnato anche nella scuola secondaria), passava le notti scrivendo segretamente.\nSol\u017eenicyn scrittore e l'esilio dalla Russia.\nA quarantadue anni, Sol\u017eenicyn avvicin\u00f2 il poeta e caporedattore del \"Novyj Mir\" Aleksandr Tvardovskij col manoscritto di \"Una giornata di Ivan Denisovi\u010d\". Il romanzo venne pubblicato nel 1962 con l'esplicita approvazione di Nikita Chru\u0161\u010d\u0451v \u2013 Tvardovskij cap\u00ec che era necessario per un romanzo di quel genere\u00a0\u2013 e rimase l'unico lavoro di Sol\u017eenicyn pubblicato in Russia fino al 1990.\n\"Una giornata di Ivan Denisovi\u010d\" ebbe molto successo (venne anche paragonato alla \"Casa dei morti\" di Dostoevskij) e port\u00f2 i gulag all'attenzione dell'occidente. Provoc\u00f2 molte reazioni anche in Unione Sovietica non solo per il crudo realismo e la franchezza, ma anche perch\u00e9 era il maggior romanzo di argomento politico nella letteratura sovietica dagli anni venti, scritto da un membro esterno al partito, addirittura da un uomo che era stato in Siberia per \"discorsi diffamatori\" (la lettera su Stalin) su leader politici, senza per questo subire censura. In questo senso la pubblicazione del romanzo fu un esempio quasi senza precedenti di libert\u00e0, affrontando apertamente la politica attraverso il mezzo letterario. Molti lettori sovietici lo capirono, ma dopo che Chru\u0161\u010d\u0451v perse il potere nel 1964, il tempo per tali romanzi si avvi\u00f2 lentamente verso la fine. Sol\u017eenicyn non si arrese e tent\u00f2, con l'aiuto di Tvardovskij, di pubblicare \"Padiglione cancro\" in Unione Sovietica. Questo doveva per\u00f2 essere approvato dall'Unione degli Scrittori Sovietici e, sebbene molti lo avessero apprezzato, gli fu negata la pubblicazione in quanto non corretto e sospettato di insinuazioni e affermazioni antisovietiche (questo momento decisivo \u00e8 documentato in \"\").\nLa stampa di questo lavoro fu rapidamente fermata; dato che era uno scrittore, fu soggetto a vessazioni e, nel 1965, il KGB sequestr\u00f2 molti dei suoi manoscritti, compreso quello de \"Il primo cerchio\". Nel frattempo, Sol\u017eenicyn continuava segretamente il febbrile lavoro ad uno dei suoi libri pi\u00f9 sovversivi, il monumentale \"saggio di inchiesta narrativa\" (come definito nella prima pagina) \"Arcipelago Gulag\". Il sequestro di una delle due sole copie del manoscritto da parte del KGB (seguito dal suicidio della sua assistente che aveva confessato, sotto interrogatorio, il luogo dove era nascosto) lo fece inizialmente disperare, ma gradualmente liberarsi dalla pretesa di essere uno scrittore \"ufficialmente acclamato\", avvicinandolo alla sua seconda natura, sempre pi\u00f9 rilevante, di scrittore e testimone della resistenza russa al totalitarismo comunista.\nSfuggito ad un tentativo di avvelenamento da parte degli organi di sicurezza nel 1968, nel 1970 Sol\u017eenicyn fu insignito del Premio Nobel per la letteratura. A quel tempo non pot\u00e9 ricevere personalmente il premio a Stoccolma, perch\u00e9 temeva di non poter pi\u00f9 ritornare dalla sua famiglia in Unione Sovietica una volta andato in Svezia. Propose di ricevere il premio in una speciale cerimonia all'ambasciata svedese a Mosca. Il governo svedese rifiut\u00f2 l'offerta poich\u00e9 tale cerimonia e la conseguente copertura mediatica potevano turbare il governo sovietico e, quindi, le relazioni diplomatiche con la Svezia. Alla fine Sol\u017eenicyn ricevette il Premio Nobel nel 1974, dopo essere stato espulso dall'Unione Sovietica.\n\"Arcipelago Gulag\" \u00e8 un saggio narrativo, fra le pi\u00f9 lucide e complete denunce dell'universo concentrazionario. Oltre alla propria esperienza personale, Sol\u017eenicyn raccolse le testimonianze di altri 227 ex prigionieri e condusse alcune ricerche sulla storia del sistema penale sovietico. Il saggio tratta delle origini dei gulag all'epoca di Lenin e la vera creazione del regime comunista, descrivendo nei dettagli la vita nei campi di lavoro, gli interrogatori, il trasporto dei prigionieri, le coltivazioni nei campi, le rivolte dei prigionieri e la pratica dell'esilio interno. La pubblicazione del libro in Occidente port\u00f2 la parola gulag nel vocabolario della politica occidentale e gli garant\u00ec una rapida punizione da parte delle autorit\u00e0 sovietiche.\nSol\u017eenicyn, a causa della sua popolarit\u00e0 in Occidente, si guadagn\u00f2 l'inimicizia del regime sovietico. Avrebbe potuto emigrare anche prima dell'espulsione, ma aveva sempre espresso il desiderio di restare nella sua madrepatria e lavorare dal suo interno per cambiarla. In questo periodo fu difeso dal violoncellista Mstislav Rostropovi\u010d, che a causa del suo supporto a Sol\u017eenicyn fu costretto all'esilio.\nIl 13 febbraio 1974 Sol\u017eenicyn fu deportato dall'Unione Sovietica in Germania Ovest e privato della cittadinanza sovietica. Il KGB trov\u00f2 il manoscritto della prima parte di \"Arcipelago Gulag\". Proprio qualche ora prima che venisse arrestato e mandato in esilio, il 12 febbraio 1974, Sol\u017eenicyn scrisse forse la sua opera pi\u00f9 significativa, l'appello \"Vivere senza menzogna\". Meno di una settimana dopo le autorit\u00e0 sovietiche agirono contro Evgenij Evtu\u0161enko per il suo appoggio a Sol\u017eenicyn. \nAll'esilio di Sol\u017eenicyn venne dato ampio risalto dalla stampa internazionale. Giorgio Napolitano, allora alto dirigente del Partito Comunista Italiano, su \u00abl'Unit\u00e0\u00bb del 20 febbraio 1974, e poi su \u00abRinascita\u00bb, defin\u00ec la vicenda \"indubbiamente significativa e preoccupante\", ma avall\u00f2 sostanzialmente le accuse del regime di Mosca e consider\u00f2 in modo tendenzialmente \u00abpositivo\u00bb pur se con qualche distinguo, la scelta di esiliare lo scrittore.\nIn Occidente.\nDopo qualche tempo passato in Svizzera si trasfer\u00ec negli Stati Uniti invitato dalla Stanford University per \"facilitare il suo lavoro e ospitare la sua famiglia\".\nAnd\u00f2 ad abitare all'undicesimo piano della Hoover Tower, parte dell'Hoover Institute. Sol\u017eenicyn si trasfer\u00ec a Cavendish, nel Vermont, nel 1976. L'8 giugno 1978 gli venne conferita una laurea honoris causa in letteratura dalla Harvard University, al conferimento della quale tenne un famoso discorso di condanna alla cultura occidentale.\nNei successivi diciassette anni Sol\u017eenicyn lavor\u00f2 alacremente al suo ciclo di quattro romanzi storici \"La ruota rossa\" completati nel 1992, all'infuori di questo port\u00f2 a termine altri lavori pi\u00f9 brevi.\nNonostante l'entusiasmo con cui fu accolto negli Stati Uniti, seguito dal rispetto per la sua vita privata, Sol\u017eenicyn non si sent\u00ec mai a casa fuori dalla sua madrepatria. Il suo inglese non divenne mai scorrevole nonostante i vent'anni passati in America, anche se aveva letto opere di letteratura in lingua inglese fin dalla giovinezza, incoraggiato dalla madre. Pi\u00f9 importante, lui sdegn\u00f2 l'idea di diventare una star mediatica e di addolcire le sue idee e il suo modo di parlare per adeguarsi al linguaggio televisivo.\nGli avvertimenti di Sol\u017eenicyn sul pericolo di aggressioni comuniste e l'indebolimento della tempra morale dell'Occidente furono generalmente ben accolte dagli ambienti conservatori occidentali, e ben si adattarono alla durezza della politica estera di Reagan, ma i liberali e i laicisti furono sempre pi\u00f9 critici, considerandolo un reazionario per il suo patriottismo e per essere ortodosso. Venne anche criticato per la sua disapprovazione per quella che gli sembrava la bruttezza e insipidit\u00e0 spirituale della dominante cultura pop, incluse la televisione e la musica rock.\nRitorno in Russia.\nNel 1990 gli fu ripristinata la cittadinanza sovietica e, nel 1994, ritorn\u00f2 in Russia con sua moglie Natalia, che era diventata cittadina statunitense. I loro figli restarono negli Stati Uniti (pi\u00f9 tardi il maggiore, Ermolay, ritorn\u00f2 in Russia per lavorare per un ufficio con sede a Mosca di una delle principali aziende di consulenza gestionale). Da quel momento Sol\u017eenicyn ha vissuto con la moglie in una dacia a Troice-Lykovo (\u0422\u0440\u043e\u0438\u0446\u0435-\u041b\u044b\u043a\u043e\u0432\u043e) ad ovest di Mosca, tra le dacie di Michail Suslov e Konstantin \u010cernenko.\nDal suo ritorno in Russia nel 1994 Sol\u017eenicyn ha pubblicato otto racconti brevi, una serie di \"miniature\" o poesie in prosa, le memorie dei suoi anni in Occidente e la storia in due volumi delle relazioni tra russi ed ebrei (\"Due secoli insieme\"). In quest'ultimo lavoro Sol\u017eenicyn rifiuta l'idea che le rivoluzioni russe del 1905 e del 1917 furono il risultato di una cospirazione ebrea. Nello stesso tempo per\u00f2 analizza con lucidit\u00e0 e con dati obiettivi il legame popolare, culturale e politico che a lungo intercorse tra la rivoluzione bolscevica e un'ampia fascia della comunit\u00e0 ebraica, un aspetto poco noto della storia russa e sovietica.\nL'accoglienza di questo lavoro conferma la figura polarizzante di Sol\u017eenicyn sia in patria che all'estero. Secondo alcuni critici il libro conferma le idee antisemite di Sol\u017eenicyn e della superiorit\u00e0 della Russia sulle altre nazioni. Il professor Robert Service della Oxford University ha difeso Sol\u017eenicyn definendolo \"assolutamente corretto\", notando che Lev Trockij stesso rivendic\u00f2 la sproporzione rappresentata nella burocrazia sovietica dall'elemento ebraico.\nUn altro famoso dissidente russo, Vladimir Vojnovi\u010d, scrisse un polemico studio dal titolo \"Ritratto in posa da mito\" dal quale emerge un Sol\u017eenicyn egoista, antisemita e poco abile nello scrivere. Voinovi\u010d canzon\u00f2 Sol\u017eenicyn anche nel suo romanzo \"Moskva 2042\" (\"\u041c\u043e\u0441\u043a\u0432\u0430 2042\"), ritraendolo con l'egocentrico Sim Simi\u010d Karnalov, un estremo, brutale e dittatoriale scrittore che cerca di distruggere l'Unione Sovietica e, alla fine, diventa il re della Russia. Usando una sottile argomentazione, Iosif Brodskij, nel suo saggio \"Catastrophes in the Air\" (in \"Less than One\") asserisce che Sol\u017eenicyn, mentre era un eroe nel palesare le brutalit\u00e0 del comunismo sovietico, non riusc\u00ec a vedere la probabilit\u00e0 che i crimini storici che lui ha portato alla luce siano la conseguenza del carattere autoritario ereditato dalla vecchia Russia e dello \"spirito severo dell'Ortodossia\" (idolatrato da Sol\u017eenicyn), e non imputabili quindi solo all'ideologia politica.\nNei suoi scritti politici pi\u00f9 recenti, quali \"Come ricostruire la Russia?\" (1990) e \"Russia in collapse\" (1998) Sol\u017eenicyn critica gli eccessi oligarchici della nuova democrazia russa, opponendosi comunque a qualsiasi nostalgia per il comunismo. Difende inoltre il moderato e autocritico patriottismo (come opposizione ad un estremo nazionalismo), indispensabile per l'autonomia locale in una Russia libera; manifesta inoltre preoccupazione per il destino dei venticinque milioni di russi negli Stati dell'ex Unione Sovietica. Chiede inoltre che venga protetto il carattere nazionale della Chiesa ortodossa russa e lotta contro l'ammissione di preti cattolici e pastori protestanti in Russia da altri paesi. Per un breve periodo condusse un programma televisivo dove espresse brevemente le sue opinioni. Tale programma fu sospeso a causa dei duri giudizi che Sol\u017eenicyn esprimeva, ma Sol\u017eenicyn continu\u00f2 a mantenere un profilo relativamente alto nei media.\nMorte.\nSol\u017eenicyn mor\u00ec di infarto il 3 agosto 2008, a 89 anni. Il servizio funebre fu tenuto nel Monastero Donskoj di Mosca il 6 agosto 2008. Egli fu sepolto lo stesso giorno nel luogo che si era scelto nel cimitero del Monastero, con solenni funerali di Stato. Dopo la sua morte leader russi e di varie parti del mondo lo hanno ricordato nei loro discorsi.\nVisioni storico-politiche.\nSull'umanit\u00e0 e il sacrificio.\n\"La linea di quei pochi che sanno scegliere sacrificando se stessi \u00e8 la luce che illumina il nostro futuro. Impressiona sempre questa peculiarit\u00e0 psicologica dell'essere umano: nel benessere e nella spensieratezza, ha paura anche delle pi\u00f9 piccole contrariet\u00e0 che toccano la periferia della propria esistenza, fa di tutto per non conoscere le sofferenze altrui e le proprie future, rinnega molte cose, perfino ci\u00f2 che \u00e8 importante, spirituale, essenziale pur di conservare il proprio essere. Giunto invece alle ultime rive della miseria dove l'uomo \u00e8 nudo e privo di tutto quello che sembra rendere bella la vita, ecco che trova improvvisamente in se stesso la risolutezza per fermarsi all'ultimo passo e sacrificare la vita purch\u00e9 siano salvi i principi. Per la prima peculiarit\u00e0 l'umanit\u00e0 non ha saputo mantenere nessuna vetta conquistata, per la seconda si \u00e8 sollevata da tutti gli abissi\u201d.\nVisioni storiche.\nDurante gli anni passati in occidente Sol\u017eenicyn diede vita ad un intenso dibattito sulla storia della Russia, l'Unione Sovietica e il comunismo, cercando di correggere quelli che considerava essere i malintesi da parte dell'Occidente.\nComunismo, Russia e nazionalismo.\nLa storiografia tradizionale giustifica la rivoluzione d'ottobre del 1917 sfociata dopo la morte di Lenin in un regime autoritario come strettamente connessa alla storia della Russia zarista, specialmente nelle figure di Ivan il Terribile e Pietro il Grande. Sol\u017eenicyn afferma che questo \u00e8 fondamentalmente sbagliato ed ha liquidato il lavoro di Richard Pipes come . Sol\u017eenicyn nota come la Russia zarista non avesse le stesse tendenze violente dell'Unione Sovietica sottolineando che la Russia zarista non praticava la censura se non in rari casi; i prigionieri politici obbligati al lavoro forzato nella Russia zarista erano un decimillesimo rispetto a quelli dell'Unione Sovietica; il servizio segreto dello zar era presente in sole tre grandi citt\u00e0, e non in tutta la nazione. La violenza del regime sovietico non era in nessun modo comparabile con quella minore degli zar.\nSarebbe, insomma, una forzatura biasimare le catastrofi russe del XX secolo con zar del XVI e XVIII secolo quando ci sono molti altri esempi di violenza che hanno ispirato, invece, i bolscevichi, e specialmente quello dei giacobini nel Periodo del terrore in Francia.\nCritica anche l'idea che l'Unione Sovietica fosse russa in ogni suo aspetto, sostenendo che il comunismo era internazionale ed era scopo del nazionalismo usarlo come uno strumento per ingannare il popolo. Una volta al potere il comunismo tenta di cancellare ogni nazione, distruggendo la sua cultura e opprimendo il popolo.\nSecondo Sol\u017eenicyn infatti la cultura e il popolo russo non erano dominanti della cultura nazionale dell'Unione Sovietica, dove non c'era una vera e propria cultura predominante perch\u00e9 oppressa in favore di una cultura ateistica sovietica; quando il regime sconfisse la paura di ribellioni da parte delle minoranze etniche ne oppresse anche la loro cultura. Quindi, il nazionalismo russo e la Chiesa ortodossa non dovevano essere considerate una minaccia per l'occidente, ma piuttosto come alleati che dovevano essere incoraggiati.\nSeconda guerra mondiale.\nSol\u017eenicyn critic\u00f2 gli alleati per il ritardo con cui aprirono un nuovo fronte in occidente contro la Germania nazista, un ritardo che fu determinante per la dominazione e l'oppressione sovietica nelle nazioni dell'Europa orientale. Sol\u017eenicyn sostiene che le democrazie occidentali abbiano trascurato i morti e i sacrifici tedeschi e russi pur di concludere la guerra nel modo pi\u00f9 indolore per le nazioni occidentali. Assegnato in Prussia Orientale come ufficiale d'artiglieria, Sol\u017eenicyn assistette a diversi crimini verso i civili tedeschi da parte dei \"liberatori\" sovietici, tra cui il saccheggio indiscriminato, gli stupri di massa e gli omicidi impuniti. Il suo poema \"Notti Prussiane\" narra di questi incidenti: il narratore racconta con toni di approvazione dei crimini sui civili tedeschi, esprimendo il desiderio di prendervi parte. Il poema descrive anche lo stupro di una donna polacca, scambiata per tedesca dai soldati dell'Armata Rossa.\nGuerra del Vietnam.\nNel suo discorso all'Harvard University nel 1978 Sol\u017eenicyn dichiara che molti negli Stati Uniti d'America non capiscono la guerra del Vietnam. Anche se ci sono molti pacifisti che sostengono la necessit\u00e0 di fermare la guerra il pi\u00f9 presto possibile, loro diventano complici \"del genocidio e la sofferenza oggi imposta a trenta milioni di persone\". Retoricamente domanda se i pacifisti statunitensi capiscano le conseguenze che le loro azioni hanno in Vietnam chiedendo \"Questi pacifisti convinti ora sentono i gemiti del loro Vietnam?\"\nDurante il soggiorno in occidente Sol\u017eenicyn fece poche ma severe dichiarazioni pubbliche attirandosi anche alcune critiche, in particolare da .\nGuerra del Kosovo.\nSol\u017eenicyn ha duramente condannato i bombardamenti della NATO in Jugoslavia nel 1999 dicendo che \"non ci sono differenze tra la NATO e Hitler\".\nIl mondo moderno.\nSol\u017eenicyn descrisse i problemi sia dell'oriente che dell'occidente come \"un disastro\" radicato nell'agnosticismo e nell'ateismo, riferendosi alla calamit\u00e0 di un'autonoma irreligiosa coscienza umanistica. \nQueste posizioni lo hanno fatto tacciare di essere reazionario, anche dagli occidentali che lo avevano sostenuto come dissidente anticomunista.\nPena di morte.\nSol\u017eenicyn, nei suoi ultimi anni di vita, prese posizione a favore della reintroduzione della pena di morte in Russia, opinione respinta dal Presidente Vladimir Putin, per il reato di terrorismo.\nVita privata.\nNel 1940 si spos\u00f2 civilmente con la prima moglie Nata\u0161a Resetovskaja; in seguito i due divorziarono e Sol\u017eenicyn si spos\u00f2 una seconda volta con rito religioso nel 1973 con Natalja Svetlova, da cui ebbe tre figli.\nTutti i figli di Sol\u017eenicyn sono cittadini statunitensi. Uno di essi, Ignat, \u00e8 un acclamato pianista e direttore d'orchestra.\nOpere.\nLa pi\u00f9 completa edizione (30 volumi) delle opere di Sol\u017eenicyn \u00e8 in corso di pubblicazione in Russia. La presentazione dei primi tre volumi ha avuto luogo a Mosca.\nOnorificenze.\nAltri riconoscimenti.\nNel 1994, lo scrittore \u00e8 stato insignito del Premio Brancati-Zafferana per la diffusione della cultura italiana nel mondo.\nDal 2001 \u00e8 onorato tra i Giusti al Giardino dei Giusti di Milano."}
{"id": "53024", "revid": "1955759", "url": "https://it.wikipedia.org/wiki?curid=53024", "title": "Oscar al miglior film d'animazione", "text": "L'Oscar al miglior film animato (\"Academy Award for Best Animated Feature\") viene assegnato ogni anno al film d'animazione votato come migliore dall'Academy of Motion Picture Arts and Sciences, cio\u00e8 l'ente che assegna gli \"Academy Awards\", i celebri premi conosciuti in Italia come premi Oscar.\nStoria.\nPer gran parte della storia degli Academy Awards, l'AMPAS aveva resistito all'idea della creazione di una categoria per i film d'animazione, poich\u00e9 c'erano semplicemente troppi pochi film per giustificare un premio dedicato. L'Academy di tanto in tanto conferiva Oscar speciali per produzioni eccezionali, di solito per la Walt Disney Pictures, come nel caso di \"Biancaneve e i Sette Nani\" nel 1938, lo Special Achievement Academy Award per l'ibrido live action/animato \"Chi ha incastrato Roger Rabbit\" nel 1988 e \"Toy Story\" nel 1995. Prima della creazione del premio, solo un film d'animazione era stato nominato come miglior film: \"La Bella e la Bestia\" del 1991, sempre della Walt Disney Pictures.\nNel 2001, la comparsa di reali concorrenti alla Disney nel mercato dei film d'animazione, come DreamWorks Animation (fondata dall'ex dirigente della Disney Jeffrey Katzenberg), determin\u00f2 un aumento delle uscite annuali di film di animazione, cosa che indusse l'AMPAS alla creazione della categoria Miglior Film d'Animazione (Academy Award for Best Animated Feature). \nL'Academy Award per il miglior film d'animazione \u00e8 stato assegnato per la prima volta al 74\u00b0 Academy Awards, tenutosi il 24 marzo 2002. L'Academy incluse inoltre una regola che stabiliva che il premio non sarebbe stato consegnato in un anno in cui meno di otto film ammissibili fossero usciti nelle sale. Questa regola \u00e8 stata abolita il 23 aprile 2019 per rendere pi\u00f9 accettabile il voto per i film d'animazione. \nLa creazione della categoria indusse le persone che lavoravano all'interno dell'industria dell'animazione e i fan a credere che il prestigio di questo premio e il conseguente aumento del botteghino avrebbero incoraggiato la produzione di nuovi film animati. Alcuni membri e fan criticarono invece il premio, sostenendo che la sua creazione avesse il solo scopo di impedire ai film d'animazione di avere la possibilit\u00e0 di vincere il premio come miglior film. \nIl primo vincitore come miglior film d'animazione fu \"Shrek\" della DreamWorks nel 2002, seguito nel 2003 da \"La citt\u00e0 incantata\" dello Studio Ghibli. La Pixar (candidata nel 2002 per \"Monsters &amp; Co.\") vinse due volte di fila nel 2004 e nel 2005 per \"Alla ricerca di Nemo\" e \"Gli Incredibili - Una \"normale\" famiglia di supereroi\". Nel 2006 vinse \"Wallace &amp; Gromit - La maledizione del coniglio mannaro\", basato sui cortometraggi di Wallace e Gromit della Aardman. \"Happy Feet\", della Village Roadshow Pictures, riusc\u00ec a battere \"Cars - Motori ruggenti\" e a vincere nel 2007. Restata a secco per due anni consecutivi, la Pixar torn\u00f2 a vincere dal 2008 al 2011 e con \"Ratatouille\", \"WALL\u2022E\", \"Up\" e \"Toy Story 3 - La grande fuga\" (con gli ultimi due candidati anche come miglior film). Nel 2012, la serie fortunata della Pixar fu spezzata da \"Rango\" della Nickelodeon (gi\u00e0 candidata per \"Jimmy Neutron - Ragazzo prodigio\"). Tuttavia, Pixar ritorn\u00f2 al premio nel 2013 con \"Ribelle - The Brave\". Gli anni successivi sono contraddistinti dall'alternanza di vittorie tra Pixar e Disney. Quest'ultima vinse due volte di fila con i Classici Disney: \"Frozen - Il regno di ghiaccio\" e \"Big Hero 6\", mentre Pixar si aggiudic\u00f2 nuovamente il premio con Inside Out nel 2016. Disney vinse nel 2017 con \"Zootropolis\" e Pixar vinse con \"Coco\" nel 2018. A interrompere questa alternanza riusc\u00ec la Sony Pictures Animation nel 2019 grazie alla vittoria di \"Spider-Man - Un nuovo universo\", sebbene Pixar torn\u00f2 a vincere nel 2020 con \"Toy Story 4\" (rendendo \"Toy Story\" il primo franchise di film d'animazione a vincere pi\u00f9 volte) e nel 2021 con \"Soul\".\nVincitori e candidati.\nL'elenco mostra il vincitore di ogni anno, seguito dagli altri candidati. Per ogni film sono indicati: titolo italiano (se disponibile), titolo originale e regista.\nGli anni indicati sono quelli in cui \u00e8 stato assegnato il premio e non quello in cui \u00e8 stato interpretato il film. Per maggiori informazioni si veda la voce Cerimonie dei premi Oscar."}
{"id": "53027", "revid": "125999195", "url": "https://it.wikipedia.org/wiki?curid=53027", "title": "Indice di diversit\u00e0", "text": "Un indice di diversit\u00e0 \u00e8 una misura di mutabilit\u00e0 di una distribuzione statistica di un carattere qualitativo sconnesso (carattere \"nominale\"). \nDescrizione.\nIl modo pi\u00f9 semplice di misurare la diversit\u00e0 di un collettivo \u00e8 quello di contare il numero delle modalit\u00e0. Va tuttavia evidenziato che se il collettivo \u00e8 chiaramente definito, nel senso che \u00e8 noto il numero di modalit\u00e0, allora questa pur semplice misura pu\u00f2 essere indicativa della diversit\u00e0, ma se il collettivo non \u00e8 ben definito, come accade generalmente, allora anche la semplice attribuzione di questo numero implica uno sforzo metodologico notevolissimo. Si rende necessario, infatti, procedere ad una stima del numero delle modalit\u00e0 attraverso un procedimento inferenziale, cio\u00e8 attraverso l'estrazione di un campione rappresentativo del collettivo di riferimento.\nIn ogni caso, dai dati rilevati, siano essi censuari piuttosto che campionari, \u00e8 possibile associare a ciascuna modalit\u00e0 una frequenza relativa, data dal numero di unit\u00e0 osservate sul totale. La frequenza relativa pu\u00f2 essere intesa come il peso, l'importanza, la rilevanza che ha la modalit\u00e0 all'interno del collettivo. \u00c8 facile capire che anche le frequenze relative, oltre al numero delle modalit\u00e0, concorrono a definire il grado della diversit\u00e0. A titolo di esempio consideriamo, infatti, due collettivi: siano essi due classi scolastiche o due gruppi sperimentali sui quali si vuole verificare l'efficacia di un processo formativo. Assumiamo che i due collettivi abbiano lo stesso numero di modalit\u00e0. Supponiamo che il primo collettivo abbia lo stesso numero di unit\u00e0 per ciascuna modalit\u00e0, mentre nel secondo il 90% delle unit\u00e0 ha una sola modalit\u00e0 mentre il restante 10% si distribuisce tra le rimanenti modalit\u00e0. \u00c8 spontaneo attribuire un maggior grado di diversit\u00e0 al primo collettivo. In quanto, sebbene il numero delle modalit\u00e0 \u00e8 per entrambi i casi identico, nel secondo esempio si registra una pi\u00f9 elevata omogeneit\u00e0 del collettivo potendo registrare una modalit\u00e0 fortemente prevalente rispetto a tutte le altre che, nel nostro contesto, risultano meno rilevanti. Si intuisce, quindi, che una misura della diversit\u00e0 deve anche tener conto del livello della irrilevanza delle modalit\u00e0; nel senso che maggiore saranno le modalit\u00e0 irrilevanti minore sar\u00e0 la diversit\u00e0 a parit\u00e0 del numero di modalit\u00e0.\nIl pi\u00f9 semplice indice di diversit\u00e0 \u00e8, dunque, l'indice di ricchezza che opera un semplice conteggio del numero delle specie presenti. Alcuni indici di diversit\u00e0, che invece tengono conto anche del numero di unit\u00e0 presenti per ogni specie sono l'indice di Shannon-Wiener e quello di Simpson. Il principale limite di queste misure \u00e8 che, in determinate circostanze, possono dar luogo ad ordinamenti diversi sulla base della diversit\u00e0.\nDa un punto di vista della misura possiamo dire che la diversit\u00e0 \u00e8 un fenomeno multivariato. Si rende necessario, quindi, qualora fosse possibile, trovare una misura sintetica della diversit\u00e0 che tenga conto dei molteplici aspetti della diversit\u00e0. A tal proposito Patil e Taillie (1979, 1982), in ambito biologico hanno introdotto il profilo della diversit\u00e0, che oltre a tener conto di tutte le sfaccettature con cui si vuole interpretare la diversit\u00e0, permette il confronto grafico tra pi\u00f9 collettivi. \nIl profilo di diversit\u00e0 \u00e8 un funzione che dipende dalla distribuzione delle specie all'interno di un collettivo e da un parametro \u00df. Al variare di questo parametro la funzione si trasforma negli indici di diversit\u00e0 pi\u00f9 noti: per \u00df=-1 si ottiene l'indice di ricchezza, per \u00df=0 l'indice di Shannon e per \u00df=1 l'indice di Simpson. In tal modo si riescono a considerare contemporaneamente i tre indici e, tramite il confronto grafico delle funzioni che esprimono la diversit\u00e0 delle varie comunit\u00e0, si pu\u00f2 stabilire quale \u00e8 pi\u00f9 \"diversa\" delle altre.\nDal momento che il profilo di diversit\u00e0 \u00e8 una funzione, ulteriori studi ed approfondimenti in campo statistico hanno portato a considerare l'approccio funzionale. A tal proposito sono stati introdotti in dottrina alcuni strumenti funzionali per risolvere alcuni limiti classici dovuti alla sovrapposizione dei profili, che come noto genera difficolt\u00e0 nello stabilire quale comunit\u00e0 presenti maggiore diversit\u00e0. Le applicazioni di tale approccio sono molteplici e spaziano dal campo della biodiversit\u00e0 a quello della diversit\u00e0 di nazionalit\u00e0 o di genere all'interno del consiglio di amministrazione delle multinazionali. "}
{"id": "53028", "revid": "120941838", "url": "https://it.wikipedia.org/wiki?curid=53028", "title": "Plutone (geologia)", "text": "I plutoni sono corpi rocciosi di dimensioni e forma estremamente varie, costituiti da rocce ignee intrusive derivanti dal consolidamento di un magma all'interno della crosta terrestre.\nDescrizione.\nIl consolidamento del magma che va a formare il plutone pu\u00f2 avvenire nel luogo stesso dove il magma si \u00e8 formato (plutoni migmatici) oppure a profondit\u00e0 minore, per effetto della risalita del magma (plutoni diapirici). Quando il consolidamento avviene in prossimit\u00e0 della superficie o all'interno di fessure pi\u00f9 o meno allargate dalla pressione del magma, si preferisce usare i termini plutoni iniettati o corpi magmatici subvulcanici (o ipoabissali).\nPer molto tempo i geologi ritennero che questi corpi intrusivi si estendessero indefinitamente verso il basso verso il mantello terrestre, con pareti verticali o molto inclinate e una forma a cupola. Per questo venivano chiamati plutoni soggiacenti, nel senso che sottostavano a tutte le altre rocce. Nel ventunesimo secolo sappiamo che la loro forma si chiude pi\u00f9 o meno rapidamente verso il basso e dipende dalla profondit\u00e0 di messa in posto e dai rapporti temporali con le deformazioni tettoniche che le rocce crostali hanno subito a scala regionale durante la formazione dei rilievi. \nCaratteristiche dei plutoni in base alla profondit\u00e0 e ai rapporti con le rocce incassanti.\nI plutoni che si fermano a profondit\u00e0 comprese tra circa 30 e 10 km (\"plutoni catazonali\") sono precedenti o contemporanei alla deformazione e al metamorfismo regionale delle rocce che li inglobano e dalla cui fusione essi si originano; la massa fusa ha permeato diffusamente le rocce metamorfiche incassanti (di medio e alto grado) dando origine, ai bordi del plutone, ad una roccia ibrida, la migmatite, met\u00e0 metamorfica e met\u00e0 ignea; il contatto tra corpo intrusivo e rocce incassanti \u00e8 perci\u00f2 sfumato e molto irregolare, concordante spesso con la foliazione metamorfica, che interessa anche il plutone, se questo si \u00e8 raffreddato prima della deformazione delle rocce incassanti. \nPi\u00f9 superficialmente (tra circa 15 e 5 km di profondit\u00e0: \"plutoni mesozonali\"), dove il meccanismo di risalita prevalente \u00e8 la compressione plastica laterale delle rocce sotto la spinta del magma, la cristallizzazione \u00e8 contemporanea o posteriore alla deformazione regionale delle rocce incassanti (metamorfiti di basso grado), i contatti del plutone con esse sono da sfumati a netti e si forma una sottile aureola metamorfica di contatto. A queste profondit\u00e0 si forma la maggior parte dei batoliti, corpi magmatici di dimensioni colossali, estesi orizzontalmente da centinaia a molte migliaia di km2. Essi sono il risultato di numerose intrusioni successive, fianco a fianco, di pi\u00f9 piccoli plutoni, succedutesi nell'arco di milioni di anni. Spesso i batoliti occupano il nucleo, esposto dall'erosione, delle catene montuose, come le Ande e le Montagne Rocciose nelle due Americhe. \nA profondit\u00e0 inferiori a circa 5 km (\"plutoni epizonali\"), dove come meccanismo di risalita prevale lo stoping (erosione termica delle rocce al tetto del plutone), la cristallizzazione \u00e8 sempre successiva alla deformazione regionale delle rocce incassanti (prevalentemente sedimentarie); qui il contatto, netto, tronca le strutture (stratificazione o foliazione metamorfica) di queste e l'aureola di contatto \u00e8 molto pi\u00f9 estesa (fino a 2 km). Spesso in questa zona i plutoni sono di piccole dimensioni e prendono il nome di stock o ammassi. La loro forma \u00e8 estremamente variabile \u2014 colonnare, lenticolare, a fungo ecc. \u2014 in funzione della situazione geologica che incontra il magma. Stock o ammassi possono rappresentare espansioni superficiali di grosse masse plutoniche pi\u00f9 profonde.\nI plutoni in Italia.\nL'Italia \u00e8 ricca di plutoni delle varie tipologie soprascritte; il pi\u00f9 esteso \u00e8 il batolite sardo-corso, prevalentemente granitico. Esso affiora, a seguito della profonda erosione di un'antica catena montuosa che lo ricopriva, per circa 400 km in direzione N-S e per circa 100 in direzione E-O. \nNelle Alpi il pi\u00f9 grande batolite \u00e8 rappresentato dal Gruppo dell'Adamello, al confine tra Lombardia e Trentino, formato da tonalite e granodiorite. Esempi di stock superficiali sono invece le piccole intrusioni della Valle del Cervo (sieniti-monzoniti) e di Traversella (dioriti), in Piemonte. Molti tra i pi\u00f9 alti massicci rocciosi delle Alpi, come ad esempio l'Argentera, il Monte Bianco, il Gran Paradiso, sono antichi plutoni che il successivo metamorfismo regionale alpino ha trasformato pi\u00f9 o meno profondamente in rocce metamorfiche (metagranitoidi e ortogneiss). Importante plutone dal punto di vista commerciale, per l'estrazione di granito, \u00e8 il Mottarone, in cui sono onnipresenti cave da cui si estrae il noto ed apprezzato granito rosa di Baveno."}
{"id": "53030", "revid": "124339791", "url": "https://it.wikipedia.org/wiki?curid=53030", "title": "Problemi per il millennio", "text": "I problemi per il millennio (\"Millennium problems\") sono sette problemi matematici (di cui uno nel frattempo risolto) posti all'attenzione dei matematici dall'Istituto matematico Clay.\nDescrizione.\nAd imitazione dei problemi di Hilbert, l'istituto ha elencato 7 problemi allora irrisolti della matematica. A differenza per\u00f2 dei precedenti, per ognuno di essi di cui si fornisca la dimostrazione \u00e8 stato assegnato un premio di un milione di dollari. I premi vennero istituiti durante il convegno del Millennio di Parigi, il 24 maggio 2000. L'unico di tali problemi ad essere stato risolto \u00e8 la congettura di Poincar\u00e9, a opera del russo Grigori Perelman. Perelman ha rifiutato sia la medaglia Fields sia il premio Clay. \nUn'altra differenza molto pi\u00f9 profonda \u00e8 che, mentre i problemi di Hilbert riguardavano campi allora all\"'avanguardia\" della matematica, i sette problemi del millennio sono molto \"tradizionali\": sono rimasti solo 2 degli originali problemi di Hilbert senza una risposta anche solo parziale a tutt'oggi (2012), tra cui il pi\u00f9 importante \u00e8 l'ipotesi di Riemann, anche se una proposta di soluzione \u00e8 al vaglio della comunit\u00e0. Tutti i problemi del millennio hanno profonde implicazioni economiche, dalla sicurezza bancaria alle transazioni via internet, all'applicabilit\u00e0 diretta nella soluzione di problemi tecnologici pressanti: ad esempio se la congettura di Birch e Swinnerton-Dyer fosse provata vera, sarebbe possibile rompere la cifratura basata sulle funzioni ellittiche in tempo polinomiale, e non esponenziale.\nElenco dei problemi.\nP contro NP.\nIl problema di P contro NP riguarda quei problemi computazionali che ammettono risposta binaria (s\u00ec o no): per ogni input il problema chiede di decidere se una propriet\u00e0 \u00e8 vera o meno. Un esempio \u00e8 quello di decidere se due nodi di una rete sono connessi, un altro \u00e8 quello di decidere se esiste una soluzione che soddisfi un insieme di equazioni. Va notato che all'algoritmo \u00e8 richiesto solo di rispondere correttamente, non di fornire la soluzione.\nUn problema \u00e8 nella classe P se esiste un algoritmo che lo risolve utilizzando un numero di operazioni polinomiale nella lunghezza dell'input. Un problema \u00e8 in NP se esiste un algoritmo che \"verifica\" la correttezza di una soluzione utilizzando un numero di operazioni polinomiale nella lunghezza dell'input (e quindi la lunghezza della soluzione deve essere polinomiale in quella dell'input). Si prenda ad esempio un puzzle: si pu\u00f2 non essere in grado di mettere insieme i pezzi ma una volta che qualcuno offre una possibile soluzione \u00e8 molto semplice verificare se questa \u00e8 corretta o meno.\nIl problema di determinare se P \u00e8 uguale o meno ad NP \u00e8 essenzialmente quello di capire se esistono problemi computazionali per cui \u00e8 possibile \"verificare\" una soluzione in tempo polinomiale ma non \u00e8 possibile \"decidere\", sempre in tempo polinomiale, se questa soluzione esiste. Questa \u00e8 una domanda molto importante per l'informatica teorica. Si veda teoria della complessit\u00e0 computazionale per una discussione pi\u00f9 completa.\nLa congettura di Hodge.\nLa congettura di Hodge riguarda gli spazi proiettivi e le variet\u00e0 algebriche. I cicli di Hodge sono delle combinazioni lineari razionali di cicli algebrici.\nLa congettura di Poincar\u00e9 - Verificata e ritenuta risolta nel 2002.\nIn topologia, la superficie sferica a due dimensioni \u00e8 caratterizzata dal fatto che \u00e8 semplicemente connessa. La congettura di Poincar\u00e9 dice che la sfera \u00e8 l'unica superficie che \u00e8 semplicemente connessa anche se la si porta a n-dimensioni con n un numero positivo maggiore di 0. Questo problema \u00e8 stato risolto per tutte le dimensioni superiori a 3, risolverlo per la dimensione 3 \u00e8 fondamentale per dimostrare la congettura. \u00c8 stata accettata la bozza di soluzione di Grigorij Jakovlevi\u010d Perel'man nel 2002, che ha portato due ricercatori cinesi, Zhu Xiping e Cao Huaidong alla soluzione esplicita. Perel'man \u00e8 stato insignito sia della Medaglia Fields, sia del Premio Clay di 1.000.000 di dollari, ma ha rifiutato entrambi e si \u00e8 ritirato a vita privata, sembra che viva con la madre, alla periferia di San Pietroburgo.\nL'ipotesi di Riemann.\nIn teoria analitica dei numeri, l'ipotesi di Riemann o congettura di Riemann \u00e8 una congettura sulla distribuzione degli zeri non banali della funzione zeta di Riemann \u03b6(\"s\"). La sua importanza deriva dalle conseguenze che ha sulla distribuzione dei numeri primi. Questa ipotesi \u00e8 stata verificata con i computer per un miliardo e mezzo di numeri primi, ma la sua verifica definitiva attraverso un teorema avrebbe profonde ripercussioni nella matematica pura come nelle applicazioni di crittologia.\nTeoria di Yang-Mills e gap di massa.\nIn fisica, la teoria quantistica di Yang-Mills descrive la rottura della simmetria delle fasi primordiali dell'universo. Questa teoria segn\u00f2 una rottura totale con le vecchie teorie e attualmente \u00e8 un cardine del Modello standard. Il problema \u00e8 dimostrare rigorosamente che:\nEquazioni di Navier-Stokes.\nLe equazioni di Navier-Stokes descrivono il comportamento dei fluidi, ossia liquidi e gas. Anche se sono state formulate nel XIX secolo, non \u00e8 mai stato appurato se il problema matematico che esse descrivono \u00e8 ben posto e non \u00e8 mai stata determinata una loro soluzione analitica in forma chiusa, tranne in alcuni casi particolari. Il problema \u00e8 elaborare una teoria matematica che consenta di comprenderle ed analizzarle. Questa teoria sarebbe molto utile per gli studi di fluidodinamica.\nLa congettura di Birch e Swinnerton-Dyer.\nLa congettura di Birch e Swinnerton-Dyer riguarda un particolare tipo di curve, le curve ellittiche sui numeri razionali. Questa congettura \u00e8 strettamente collegata al problema se ci sia un modo semplice per stabilire se tali equazioni abbiano un numero finito o infinito di soluzioni razionali. Il decimo problema di Hilbert era simile ma trattava delle equazioni diofantee e si \u00e8 dimostrato che non si \u00e8 in grado di decidere se esiste o no una soluzione."}
{"id": "53032", "revid": "838137", "url": "https://it.wikipedia.org/wiki?curid=53032", "title": "Indice di Brillouin", "text": "L'indice di Brillouin H \u00e8 un indice di diversit\u00e0 proposto da L\u00e9on Brillouin nel 1956 in \"Science and Information Theory\"\ne usato in statistica nel caso di popolazioni con un numero finito di elementi.\nformula_1 , ove formula_2\nQualora sia \"Nj\" che \"N\"\ntendano all'infinito allora l'indice H di Brillouin\ntende all'indice di Shannon-Wiener \"H\"'\ncon pj=Nj/N."}
{"id": "53034", "revid": "47767", "url": "https://it.wikipedia.org/wiki?curid=53034", "title": "Menahem", "text": "Origine e diffusione.\nDeriva da un termine ebraico che vuol dire \"colui che conforta\", \"consolatore\"; \u00e8 lo stesso significato del nome Nahum, di cui alcune fonti lo considerano un equivalente. \nSi tratta di un nome biblico: nell'Antico Testamento venne portato da un re d'Israele, Menachem, noto per la sua brutalit\u00e0; nel Nuovo Testamento cos\u00ec si chiama uno dei fondatori della chiesa di Antiochia, profeta e maestro, che invi\u00f2 Paolo e Barnaba nel loro primo viaggio missionario.\nLa forma yiddish \"Mendel\", utilizzata come ipocorisico di Menahem, era forse in origine un'abbreviazione di Manno.\nOnomastico.\nL'onomastico si festeggia il 24 maggio in ricordo di san Manaen, dottore e profeta ad Antiochia."}
{"id": "53036", "revid": "599013", "url": "https://it.wikipedia.org/wiki?curid=53036", "title": "Polinice (disambigua)", "text": ""}
{"id": "53038", "revid": "47767", "url": "https://it.wikipedia.org/wiki?curid=53038", "title": "Mancio", "text": "Origine e diffusione.\nNome di origine latina, risalente forse al termine \"mansus\" (\"io resto\", \"io rimango\", da \"mane\u014d\", \"restare\"). In spagnolo pu\u00f2 anche costituire un ipocoristico di \"Amancio\".\nOnomastico.\nL'onomastico si pu\u00f2 festeggiare in una delle date seguenti:"}
{"id": "53039", "revid": "125636680", "url": "https://it.wikipedia.org/wiki?curid=53039", "title": "Polinice (Alfieri)", "text": "Polinice \u00e8 una tragedia di Vittorio Alfieri.\nIdeata insieme al \"Filippo\" nel 1775, venne pubblicata nel 1783 dopo varie revisioni.\nL'opera \u00e8 ispirata alla \"Tebaide\" di Stazio e a quella di Jean Racine, con la quale nella prima stesura (in francese, poich\u00e9 Alfieri non si sentiva padrone dell'italiano) condivideva il titolo (\"Les fr\u00e8res ennemis\").\nTrama.\nLa storia si basa sulla contesa tra i due figli maschi di Edipo, Eteocle e Polinice, per il trono di Tebe.\nPolinice ed Eteocle erano i figli che Edipo ebbe da Giocasta, la propria madre sposata inconsapevolmente. Alla scoperta del terribile errore, egli divenne pazzo e si cav\u00f2 gli occhi. I suoi due figli gli succedettero congiuntamente al trono, ma decisero di regnare alternandosi un anno ciascuno. Polinice osserv\u00f2 fedelmente l'accordo, e alla scadenza del suo anno consegn\u00f2 il trono ad Eteocle. Quest'ultimo, al contrario, non stette ai patti e rifiut\u00f2 di riconsegnare il trono al fratello quando scaddero i suoi dodici mesi. All'inizio della tragedia, Polinice, che nel frattempo ha sposato la figlia di Adrasto, re di Argo, si sta avvicinando alle mura di Tebe alla testa dell'esercito argivo, per riavere ci\u00f2 che gli spetta con il loro aiuto.\nTitanica \u00e8 la figura di Eteocle, tipico \"tiranno\" alfieriano, che a tal punto si immedesima nel potere di cui dispone che nonostante i patti intercorsi non ammette di lasciare il trono al fratello; in forte contrasto la figura dell'esule Polinice che, nonostante abbia raccolto un esercito per sostenere i suoi diritti si dichiara fino all'ultimo disponibile ad un accomodamento. Polinice \u00e8 assai meno \"protagonista\" del fratello, appare come una vittima predestinata, avvolta da un'aura di tristezza.\nL'azione \u00e8 mossa da Creonte, zio dei protagonisti, che ambisce al trono: invece di conciliare, opera come \"macchina nell'ombra\" per rendere impossibile una riconciliazione fra i due.\nIl tono tragico cala talvolta a causa dell'intrigo che complica l'argomento, ma sale altissimo in pagine isolate, specialmente nell'ultima scena, immaginata da Alfieri ancor pi\u00f9 truce del mito classico. Infatti Eteocle, colpito a morte in battaglia dal fratello, viene portato di fronte alla madre Giocasta e alla sorella Antigone, e fingendo pentimento chiede di riappacificarsi col fratello prima di morire, ma abbracciandolo con le sue ultime forze lo trafigge, morendo nel momento della realizzazione del suo trionfo.\nL'azione si svolge nella reggia di Tebe.\nAtto I.\nGiocasta e la figlia Antigone temono per il prossimo conflitto tra i due fratelli. Antigone mostra chiaramente di considerare Polinice il pi\u00f9 meritevole tra di loro. Eteocle appare, e cerca di attrarre la madre dalla propria parte facendo leva sulla sacrilega invasione del territorio tebano compiuta da Polinice alla guida di un esercito straniero. Creonte, il fratello di Giocasta, finge di essere alleato di Eteocle, e si impegna ad assicurargli il trionfo, ma in realt\u00e0 ci\u00f2 che vuole \u00e8 di ottenere il trono per s\u00e9.\nAtto II.\nI due fratelli rivali si incontrano alla presenza della madre. Dopo un amaro litigio, Eteocle finge di cedere alle suppliche di Giocasta, e si impegna a cedere il trono a Polinice, se egli ritirer\u00e0 le truppe nemiche. Creonte riappare quando Polinice \u00e8 solo, e abilmente si sforza di infiammare la furia di quest'ultimo verso Eteocle.\nAtto III.\nQuando pu\u00f2 parlare ad Eteocle, Creonte usa con lui lo stesso linguaggio insinuante, e lo conduce al sommo dell'odio.\nAntigone sa che Eteocle prende consigli da Creonte, e quando viene a conoscenza che egli sta cercando di guadagnare la fiducia anche di Polinice, avverte quest'ultimo di non fidarsi di lui.\nAtto IV.\nEteocle propone che lui stesso ed il fratello prestino solenne giuramento di osservare in futuro la regola del regno ad anni alterni, e chiede a Polinice di essere il primo a bere, come pegno del giuramento, dal sacro calice. Polinice rifiuta e proclama, sotto l'effetto delle informazioni dategli a questo scopo da Creonte, che la bevanda \u00e8 avvelenata. Eteocle lo nega, ma si rifiuta di assaggiare egli stesso il liquido, e impedisce anche a Giocasta di farlo, spargendolo a terra.\nL'odio tra i due fratelli \u00e8 al colmo: Eteocle consente a Polinice di uscire dalle mura di Tebe, ma tra loro dovr\u00e0 aver luogo uno scontro decisivo.\nAtto V.\nAntigone racconta a Giocasta come si \u00e8 verificato il duello mortale tra Eteocle e Polinice. Eteocle ha cercato con insistenza lo scontro col fratello nel mezzo della lotta tra Tebani ed Argivi, ma dopo esser riuscito a dare luogo al combattimento ha avuto la peggio, e Polinice si \u00e8 visto quasi costretto a infliggergli una ferita mortale. A quel punto, come racconta poco dopo egli stesso, ha rivolto la spada contro di s\u00e9 ma \u00e8 stato fermato da Emone, figlio di Creonte.\nEteocle, riportato alla reggia, prima di spirare ha appena la forza di pugnalare a morte il fratello, davanti a Giocasta e Antigone, mentre finge di volerlo abbracciare e di voler accettare la sua richiesta di perdono. Eteocle muore rinnovando parole d'odio verso Polinice, il quale, al contrario, esala l'ultimo respiro perdonando il fratello.\nGiocasta \u00e8 disperata e vorrebbe a sua volta uccidersi, ma \u00e8 trattenuta da Antigone:"}
{"id": "53041", "revid": "287204", "url": "https://it.wikipedia.org/wiki?curid=53041", "title": "Pomona (disambigua)", "text": ""}
{"id": "53050", "revid": "287204", "url": "https://it.wikipedia.org/wiki?curid=53050", "title": "Ponto (disambigua)", "text": ""}
{"id": "53054", "revid": "1745361", "url": "https://it.wikipedia.org/wiki?curid=53054", "title": "Portuno", "text": "Portuno (latino \"Portunus\" o \"Portumnus\") \u00e8 il dio romano dei porti e delle porte. I Romani lo assimilarono al dio greco Palemone, in quanto anch'egli dio dei porti.\nCulto.\nIl suo culto pubblico era curato a Roma da uno dei dodici flamini minori, il flamine portunale. La sua festivit\u00e0 era denominata \"Portunalia\" e si celebrava il 17 agosto. Nel tardo calendario filocaliano, la festa del 17 agosto \u00e8 chiamata \"Tiberinalia\", nome derivato dall'essere celebrata al Porto Tiberino, dove si trova il tempio di Portuno.\nNegli \"Scholia Veronensia\" si ha un breve accenno a ci\u00f2 che accadeva durante la cerimonia dei Portunalia, ma non \u00e8 chiaro di cosa si trattasse a causa delle differenti tradizioni manoscritte. Secondo l'edizione curata da Heinrich Keil sembra che si gettassero delle chiavi nel fuoco; secondo quella di Angelo Mai (e accettata da Ludwig Preller), invece, si sarebbe trattato di portare le chiavi nel Foro per un sacrificio di espiazione. In ogni caso le chiavi avrebbero avuto una parte nella festa, forse come simbolo della casa da purificare.\nIl tempio di Portuno era stato dedicato proprio il giorno dei Portunalia, secondo quanto riferito da Varrone, e si trovava presso il Ponte Emilio, come indicano alcuni antichi calendari romani.\nNell'Eneide, Portuno viene invocato da Cloanto durante la gara delle navi e il dio risponde spingendo la nave in avanti.\nDurante il processo di reinterpretazione delle divinit\u00e0 romane sulla base della mitologia greca, il dio Portuno fu identificato con Palemone, anch'egli protettore dei porti, assorbendone anche i miti, cosicch\u00e9 a Portuno fu attribuita come madre la dea Mater Matuta, che a sua volta era stata assimilata a Leucotea, la madre di Palemone.\nStudi moderni su Portuno.\nNell'iconografia Portuno veniva rappresentato con le chiavi in mano, in quanto protettore delle porte. Questo aspetto del dio, in passato, ha fatto ritenere ad alcuni studiosi che Portuno potesse essere un duplicato o una \"specializzazione\" di Giano. Secondo Georg Wissowa, il senso di protettore dei porti sarebbe solo una funzione secondaria, mentre quella originaria sarebbe la protezione delle entrate. L'opinione di Wissowa \u00e8 condivisa da Kurt Latte, mentre per Albert Grenier, Portuno \u00e8 un \"genio della navigazione\" ed \u00e8 lui stesso una specie di Giano perch\u00e9 il porto \u00e8 una specie di porta. Paul Fabre, in modo simile, afferma che Portuno \u00e8 una indigitazione di Giano e che in origine sarebbe stato \"numen\" dei passaggi ma poi si sarebbe \"specializzato\" nella protezione del porto di Roma. Georges Dum\u00e9zil, invece, rifiuta queste assimilazioni e ritiene che sia un processo secondario derivato dalla vicinanza delle funzioni delle due divinit\u00e0.\nEtimologia e significato originario.\nSecondo Dum\u00e9zil, i termini latini \"portus\" e \"porta\" (dai quali viene il nome del dio) sarebbero eredi di una radice indoeuropea \"*protu-\".\nDa questa radice sarebbe derivato l'avestico \"peretu\", che ha il significato di \"passaggio\", specialmente di \"ponte\" e talvolta di \"guado\"; nelle lingue celtiche abbiamo il gallico \"ritu-\", il gallese \"ryd\", l'irlandese \"rith\" che hanno l'esclusivo significato di \"guado\"; tra le lingue germaniche, abbiamo il norreno \"fj\u00f6r\u00f0r\" (da \"*ferthu-\"), anglosassone \"ford\", antico alto tedesco \"furt\", che hanno il significato di \"guado\".\nSecondo una tesi di Giuliano Bonfante, poi ripresa anche da Georges Dum\u00e9zil, Portuno sarebbe stato in origine il dio degli attraversamenti d'acqua, cio\u00e8 dei guadi e tale interpretazione risalirebbe ai tempi in cui gli antenati dei Latini vivevano in villaggi palafitticoli nell'area centro-europea. In quel contesto, l'accesso al villaggio sarebbe stato contemporaneamente un porto (per l'attracco delle imbarcazioni) e una porta (per l'entrata al villaggio)."}
{"id": "53056", "revid": "125703844", "url": "https://it.wikipedia.org/wiki?curid=53056", "title": "Respirazione circolare", "text": "La tecnica della respirazione circolare o a fiato continuo, permette di suonare uno strumento a fiato senza interrompere il flusso d'aria.\n\u00c8 stata utilizzata, sin dal passato, per suonare strumenti musicali nell'ambito della musica etnica (ad esempio le launeddas o la tibia); oggi viene utilizzata anche con strumenti moderni, in contesti che vanno dalla musica contemporanea al jazz.\nLa tecnica consiste nello sfruttare la cavit\u00e0 della bocca come riserva d'aria da rilasciare nel momento in cui si inspira l'aria dal naso per riempire di nuovo i polmoni. Il miglioramento della tecnica permette di evitare di far sentire il momento in cui si passa da un tipo all'altro di espirazione.\nLa bocca diventa come la sacca della zampogna o della cornamusa ed in questo modo si riesce a produrre un suono che non si interrompe.\nLa tecnica della respirazione circolare era ed \u00e8 utilizzata per suonare diversi strumenti etnici:"}
{"id": "53057", "revid": "599013", "url": "https://it.wikipedia.org/wiki?curid=53057", "title": "Scottie Pippen", "text": "Compagno di squadra di Michael Jordan e Dennis Rodman ai tempi dei Chicago Bulls dominatori nella NBA degli anni novanta, \u00e8 stato incluso dalla NBA nell'NBA 50, la lista dei 50 giocatori pi\u00f9 forti di tutti i tempi, e nella Basketball Hall of Fame.\nBiografia.\nScottie Pippen nacque il 25 settembre 1965 e trascorse l'infanzia nella cittadina di Hamburg, in Arkansas. La sua famiglia si trov\u00f2 in enormi difficolt\u00e0 quando il padre, colpito da un ictus, fu costretto alla sedia a rotelle e la madre dovette lavorare senza sosta per mantenere i dodici figli. Il fratello di Scottie, Ronnie, fu il primo nella famiglia a decidere di intraprendere la carriera sportiva, tuttavia, come dichiarato da Scottie nel documentario ESPN \"The Last Dance\", dopo una mossa di wrestling ricevuta da un compagno di classe cadde e rimase paralizzato.\nCaratteristiche tecniche.\nPippen \u00e8 considerato uno dei migliori difensori della storia NBA, forse il migliore in assoluto sul perimetro. Con Michael Jordan, Pippen form\u00f2 un duo che port\u00f2 a Chicago sei titoli NBA nell'arco di otto stagioni, riuscendo anche a stabilire il record (fino a quel momento) di 72 partite vinte su 82 giocate in \"regular season\", record poi battuto (73-9) dai Golden State Warriors il 13 aprile 2016.\nCarriera.\nCollege.\nOttenne una borsa di studio presso la University of Central Arkansas, ma fu costretto a svolgere compiti pi\u00f9 vicini a quelli di un team manager che a quelli di un giocatore. A causa di una serie di infortuni che colpirono i compagni di squadra, gli fu offerta l'opportunit\u00e0 di scendere in campo e nell'arco di poche partite riusc\u00ec a imporsi e a diventare titolare. L'unico scout a notarlo in quegli anni fu Jerry Krause dei Chicago Bulls, ma al Predraft Camp si mise in luce parecchio e grazie alle sue doti si accorsero di lui anche molte altre squadre.\nL'ala piccola di 203\u00a0cm (6'8\") fu la quinta scelta assoluta nel draft NBA 1987, scelto dai Seattle SuperSonics, che lo scambiarono con i Chicago Bulls in cambio dell'ottava scelta, il centro Olden Polynice. Ricordando l'esperienza vissuta del fratello, alla firma del contratto fece inserire una clausola che gli permettesse di ricevere lo stipendio anche in caso d'infortunio.\nNBA.\nNella NBA ha giocato dal 1987 al 2004; inizi\u00f2 la carriera nei Chicago Bulls, coi quali gioc\u00f2 dal 1987 al 1998 vincendo sei titoli NBA (1991, 1992, 1993, 1996, 1997 e 1998). Fu scelto dai Bulls come uno dei tasselli per cercare di costruire una squadra vincente attorno a Jordan. Era considerato un giocatore di eccezionali qualit\u00e0 atletiche, ma non ancora completo nel suo gioco.\nIl suo miglioramento sul piano tecnico-tattico fu per\u00f2 prodigioso, inaspettato anche dai pi\u00f9 ottimisti, tanto che, record nella storia dell'NBA, fu l'unico giocatore a migliorare consecutivamente nei suoi primi 7 anni di NBA tutte le statistiche individuali: punti, rimbalzi, assist e recuperi; prestandosi a totale servizio della squadra, apport\u00f2 un contributo straordinario in difesa e in attacco, adattandosi a diversi ruoli e scegliendo le responsabilit\u00e0 di tiro. Nel 1998 approd\u00f2 agli Houston Rockets con i quali per\u00f2 rimase solo una stagione; in seguito anche ai contrasti avuti con Charles Barkley, l'anno successivo si trasfer\u00ec ai Portland Trail Blazers dove gioc\u00f2 fino al 2003 raggiungendo le finali di \"conference\" nel 2000 (perse 4-3 con i Los Angeles Lakers, futuri campioni NBA) prima di tornare nel 2003 a chiudere la carriera nella squadra in cui aveva esordito, i Chicago Bulls.\nScottie firm\u00f2 un contratto biennale che a causa di svariati infortuni fu costretto a disdire con un anno di anticipo. Inserito nella lista dei 50 migliori giocatori NBA di tutti i tempi, \u00e8 tuttavia opinione di alcuni critici che sia s\u00ec stato un grande giocatore, ma con Jordan a fianco, e che non abbia mai brillato nelle vesti di stella assoluta della propria squadra: in particolare, gli vengono contestati i due anni ai Bulls durante il ritiro di Jordan, dove mostr\u00f2 poca leadership, e le esperienze successive ai Rockets e ai Blazers, dove non gioc\u00f2 ai livelli visti a Chicago. Fu scelto come MVP dell'NBA All-Star Game 1994. Al termine della stagione 2003-04 annunci\u00f2 il ritiro. Il 9 dicembre 2005 i Chicago Bulls ritirarono la sua maglia, la numero 33. In onore della sua grande carriera, nel 2010 entr\u00f2 nella Basketball hall of fame.\nStatistiche.\nOlimpiadi.\nNel 1992 partecip\u00f2 alle Olimpiadi di , dove, per la prima volta, a rappresentare gli Stati Uniti furono giocatori professionisti della NBA, come membro del Dream Team originale, assieme ad altre grandi leggende: Michael Jordan, Magic Johnson, Larry Bird, Charles Barkley, Patrick Ewing, David Robinson, John Stockton e Karl Malone. Nel 1996 bissa l'oro olimpico alle Olimpiadi di ."}
{"id": "53060", "revid": "5", "url": "https://it.wikipedia.org/wiki?curid=53060", "title": "Posidone", "text": ""}
{"id": "53062", "revid": "396099", "url": "https://it.wikipedia.org/wiki?curid=53062", "title": "Bolla dei tulipani", "text": "La bolla dei tulipani o tulipomania \u00e8 stata una bolla speculativa sui prezzi dei bulbi dei fiori scoppiata nell'economia olandese del Seicento, forse la prima documentata nella storia del capitalismo.\nNella prima met\u00e0 del XVII secolo, nei Paesi Bassi la domanda di bulbi di tulipano raggiunse un picco cos\u00ec alto che ogni singolo bulbo di tulipano raggiunse prezzi enormi (sopra a 200 fiorini olandesi); questo straordinario livello dei prezzi cal\u00f2 comunque drasticamente in breve tempo. A partire dal 1636, il bulbo di tulipano divent\u00f2 il quarto principale prodotto di esportazione dei Paesi Bassi dopo gin, aringhe e formaggio. Il prezzo dei tulipani sal\u00ec alle stelle a causa della speculazione sui futuri tulipani fra coloro che non avevano mai visto i bulbi. Molte persone ottennero e persero la loro fortuna da un giorno all'altro.\nStoria.\nIl tulipano, introdotto nei Paesi Bassi intorno al 1560 dalla Turchia, aveva destato meraviglia nei viaggiatori occidentali tornati dal Medio Oriente, che lo importarono in patria;qui la sua coltivazione, presumibilmente iniziata nel 1593 da Carolus Clusius, divenne sempre pi\u00f9 su larga scala e raggiunse una tale popolarit\u00e0 che nel 1620 il tulipano era il fiore pi\u00f9 di moda e uno \"status symbol\" nei Paesi Bassi. In poco tempo si scaten\u00f2 una forsennata competizione fra i membri della \"middle class\" a superarsi nel possesso dei tulipani pi\u00f9 rari.\nAlle variet\u00e0 di tulipano erano assegnati nomi esotici, a volte venivano chiamate con nomi di ammiragli olandesi. Nel 1623, un singolo bulbo di una specifica qualit\u00e0 di tulipano poteva costare anche un migliaio di fiorini olandesi (il reddito medio annuo dell'epoca era di 150 fiorini). I tulipani erano scambiati anche con terreni, bestiame, e case. Presumibilmente, un buon negoziatore poteva anche guadagnare seimila fiorini al giorno.\nNel 1635 fu registrata una vendita di 40 bulbi per 100.000 fiorini (2500 fiorini a bulbo. A titolo di paragone, una tonnellata di burro costava circa 100 fiorini e \"otto maiali grassi\" costavano 240 fiorini). Un prezzo record fu pagato per il bulbo pi\u00f9 famoso, il \"Semper Augustus\", venduto ad Haarlem per 6000 fiorini.\nNel 1636 i tulipani erano scambiati nei \"collegi\" ospitati in taverne di numerose citt\u00e0 olandesi. Agli acquirenti era richiesto di pagare una commissione del 2,5 % chiamata \"soldo del vino\", fino a un massimo di tre fiorini per scambio. Erano, dunque, scambi \"over-the-counter\" al di fuori delle normali borse valori. Questo incoraggi\u00f2 tutti i membri della societ\u00e0 al commercio di tulipani, molte persone vendevano e compravano immobili o altri possedimenti per poter speculare sul mercato dei tulipani. Alcuni speculatori fecero grandissimi profitti.\nAlcuni commercianti vendevano bulbi che erano stati appena piantati o quelli che avevano \"intenzione\" di piantare (sostanzialmente dei futures sui tulipani). Questa pratica fu soprannominata \"commercio del vento\". Un editto statale del 1610 fece diventare illegale questa vendita allo scoperto rifiutandosi di riconoscere carattere di coercibilit\u00e0 legale a questo genere di contratti, ma la legislazione non riusc\u00ec a far cessare l'attivit\u00e0 negoziale.\nNel febbraio del 1637, non potendo pi\u00f9 spuntare prezzi gonfiati per i loro bulbi, i commercianti di tulipani cominciarono a vendere. La bolla speculativa scoppi\u00f2. Si incominci\u00f2 a pensare che la domanda di tulipani non avrebbe potuto pi\u00f9 mantenersi a quei livelli, e questa opinione si diffuse man mano che aumentava il panico. Alcuni detenevano contratti per comprare tulipani a prezzi dieci volte maggiori di quelli di mercato (ormai crollato), mentre altri si trovarono a possedere bulbi che valevano un decimo di quanto li avevano pagati. Centinaia di olandesi, inclusi uomini di affari e dignitari, caddero in rovina.\nTutti i tentativi esperiti per risolvere la situazione in modo da accontentare entrambe le parti si rivelarono un insuccesso. In sostanza, ciascuno rimase nella situazione finanziaria in cui si trovava alla fine del crollo: nessuna corte poteva esigere che i contratti venissero onorati, perch\u00e9 i giudici considerarono questi debiti alla stregua delle obbligazioni naturali contratte con il gioco d'azzardo, e quindi non esigibili attraverso un'esecuzione forzata sotto la giurisdizione della legge.\nRaffronti con epoche successive.\nSimili bolle dei tulipani ci furono anche in altri paesi d'Europa, ma mai di dimensione paragonabile a quella olandese. \nIn Inghilterra, nel 1800, il prezzo di un singolo bulbo di tulipano era di quindici ghinee, somma che bastava ad assicurare a un lavoratore e alla sua famiglia cibo, vestiti e alloggio per sei mesi.\nLa bolla dei tulipani \u00e8 stata oggetto di discussione agli inizi del XXI secolo in relazione all'emergere di fenomeni finanziari simili come la crisi dei mutui subprime, che peraltro, esplosa su scala locale, \u00e8 stata all'origine di un'ondata di crisi su scala economica globale. Nel film \"Wall Street - Il denaro non dorme mai\", diretto da Oliver Stone nel 2010, il protagonista Gordon Gekko parla estesamente della bolla dei tulipani in relazione alle cause della crisi economica del 2008.\nIl co-protagonista maschile del libro \"Colpa delle stelle\" di John Green si chiama Augustus, con un evidente riferimento alla bolla dei tulipani. Infatti i fiori che regala all'innamorata sono tulipani, in onore del viaggio ad Amsterdam che i due stanno per compiere. Inoltre Augustus \u00e8 malato di cancro, il che lo porter\u00e0 alla morte entro la fine del libro, come il Semper Augustus si estinse a causa del virus che permetteva al fiore di avere la caratteristica colorazione.\nNel 2017, la repentina ascesa del prezzo dei Bitcoin e cryptovalute venne accostata da numerosi economisti, giornalisti, politici e grandi investitori, alla bolla dei tulipani."}
{"id": "53064", "revid": "2", "url": "https://it.wikipedia.org/wiki?curid=53064", "title": "Voyager II", "text": ""}
{"id": "53066", "revid": "2", "url": "https://it.wikipedia.org/wiki?curid=53066", "title": "Voyager I", "text": ""}
{"id": "53067", "revid": "373458", "url": "https://it.wikipedia.org/wiki?curid=53067", "title": "Santuario di Oropa", "text": "Il santuario di Oropa \u00e8 un santuario mariano - dedicato alla Madonna Nera - situato una dozzina di chilometri a nord della citt\u00e0 di Biella, nella frazione Oropa, a circa 1.159 metri di altitudine, in un anfiteatro naturale di montagne che circondano la sottostante citt\u00e0 e fanno parte delle Alpi Biellesi.\nIl santuario comprende, oltre a un Sacro Monte (il Sacro Monte di Oropa), la chiesa originaria sorta sulla base di un antico sacello e il santuario attuale vero e proprio, dotato di diverse strutture destinate all'ospitalit\u00e0 di fedeli e turisti.\nNel marzo del 1957 papa Pio XII l'ha elevato alla dignit\u00e0 di basilica minore. Come parte del sistema dei Sacri Monti del Piemonte e della Lombardia, il Sacro Monte di Oropa \u00e8 stato dichiarato nel 2003 patrimonio dell'umanit\u00e0 dell'UNESCO.\nStoria.\nSecondo la tradizione, il santuario di Oropa venne fondato da Sant'Eusebio vescovo di Vercelli nel IV secolo. Bench\u00e9 questa tradizione non goda di riscontro documentale, certo \u00e8 che Eusebio diffuse il Cristianesimo e la devozione mariana nelle valli biellesi. A quei tempi infatti la popolazione del vastissimo territorio che corrisponde grosso modo all'odierno Piemonte era ancora quasi tutta pagana. A Vercelli prevaleva il politeismo romano mentre nelle valli alpine e nel Monferrato si conservava intatto il culto degli antichi celti, compresa la venerazione di grandi massi erratici. Dove rifulse l'animo apostolico di Eusebio fu l'impegno nell'eliminare il paganesimo specialmente nei centri di antichissimo culto come a Oropa e a Crea, sostituendo il culto delle deit\u00e0 femminili celtiche con il culto della Madre di Dio, Maria.\nIn una Bolla di papa Innocenzo III del 2 maggio 1207 sono menzionate a Oropa due chiese dedicate a Santa Maria e a San Bartolomeo. Secondo i pi\u00f9 recenti studi storici questi edifici risalirebbero almeno all'VIII-IX secolo. Si tratta di due piccoli edifici montani, ma mentre quello dedicato a Santa Maria \u00e8 scomparso nell'espansione del santuario, quello dedicato a San Bartolomeo \u00e8 stato recentemente riscoperto e riaperto al culto.\nDella prima met\u00e0 del Trecento \u00e8 la statua gotica della Madonna nera che si venera nel santuario, realizzata in legno dal cosiddetto Maestro della Madonna di Oropa, scultore e intagliatore valdostano dal nome sconosciuto attivo tra la fine del XIII secolo e gli inizi del XIV secolo. Alla Vergine sono attribuiti numerosi miracoli e grazie particolari. Inizialmente il simulacro della Vergine era ospitato in un sacello, il cui sito \u00e8 ancora visibile nella parete nord della basilica antica, presso un masso erratico, che probabilmente era stato un luogo di culto precristiano.\nDal XV secolo le famiglie biellesi iniziano a costruire a Oropa case private, che occasionalmente possono ospitare i pellegrini. Del 1522 \u00e8 il primo quadro ex voto, opera di Bernardino Lanino.\nIn epoca barocca il santuario ha una grande espansione architettonica, grazie anche alla protezione della Casa di Savoia. Furono le infante reali Maria Apollonia e Francesca Caterina (sepolta nella navata centrale della Basilica antica) che fondarono le \"Figlie di Maria\", un gruppo di donne che, pur senza proferire i voti in forma pubblica, si dedica ancora oggi all'assistenza dei pellegrini e alle necessit\u00e0 del santuario. Sono attivi ad Oropa architetti illustri, fra i quali Filippo Juvarra (cui si deve fra l'altro la monumentale Porta Regia del santuario), Ignazio Galletti e Guarino Guarini.\nAttorno alla basilica antica, che risale agli inizi del Seicento, viene edificato un santuario, che aveva le funzioni di ospizio per i pellegrini.\nDurante la peste del Seicento, la citt\u00e0 di Biella fa voto alla Madonna d'Oropa e rimane incontaminata. Tuttora, annualmente, la citt\u00e0 compie a Oropa una processione solenne in osservanza di questo voto.\nNel 1620 si ha la prima solenne incoronazione della Statua della Madonna nera. Successive incoronazioni si ripeteranno ogni cent'anni.\nSu un colle a ovest del santuario viene costruito il Sacro Monte di Oropa.\nOropa, nonostante la difficolt\u00e0 delle comunicazioni, divenne dunque meta di frequenti pellegrinaggi, agevolati a partire dal 1911 dalla costruzione della tranvia Biella-Oropa, soppressa nel 1958.\nL'effigie della Madonna d'Oropa viene riprodotta con affreschi sulle case e nei piloni votivi, statuette e immagini di ceramica si trovano in tutti i paesi attorno a Oropa per un raggio di cinquanta chilometri. Molte chiese ospitano copie del Simulacro oropense, fra cui celebre \u00e8 la copia barocca della chiesa di San Giacomo al Piazzo di Biella.\nI massi erratici.\nNelle cronache relative alla fondazione del santuario si narra che la statua della Madonna Nera fosse stata nascosta da sant'Eusebio sotto un masso erratico per impedire che essa cadesse nelle mani degli eretici. Sopra tale masso gli abitanti di Fontainemore costruirono nel primo Settecento una cappella, oggi detta \"del R\u00f2c\" (ovvero \"del masso\").\nLa chiesa vecchia di Oropa fu costruita inglobando parzialmente un secondo masso erratico, detto \"roc 'dla Vita\" (ovvero \"masso della Vita\"), tuttora visibile sulla fiancata nord-occidentale dell'edificio. Questo roccione era noto in passato per essere oggetto (come altri massi erratici) di culti pagani legati alla fecondit\u00e0. L'uso delle donne di strofinarsi sulla pietra per propiziare la nascita di un figlio, diffuso nel Medioevo, si ridusse progressivamente al gesto di battere il sedere contro il masso. Tale usanza \u00e8 documentata fino al XIX secolo, quando l'accesso alla parte del masso interna alla chiesa - che gi\u00e0 era stata ridotta e spianata - fu impedito con la collocazione di un cancelletto metallico. Quella di Oropa \u00e8 comunque la vicenda pi\u00f9 duratura e meglio documentata del Piemonte dell'utilizzo rituale di un masso erratico.\nGrazie e miracoli.\nIntorno alla sacra statua.\nL'antico simulacro della Madonna Nera del Santuario di Oropa manifesta alcuni fatti particolari:\nSecondo la \"Breve relatione\" del 1621 di Bassiano Gatti furono fatti due tentativi di condurre la statua in un luogo pi\u00f9 vicino a Biella. A poca distanza dal santuario la statua sarebbe divenuta cos\u00ec pesante da impedirne il trasporto e sarebbe ritornata al peso normale solo quando fu deciso di ritornare verso il sacello originario. Furono erette due cappelle votive per commemorare questi avvenimenti: una dalla parte del Favaro, l'altra dalla parte di Pralungo.\nLe pestilenze.\nIn tre occasioni la Madonna d'Oropa fu pubblicamente invocata per la protezione della citt\u00e0 di Biella dalla peste. \nNel 1522, la citt\u00e0 fu colpita dal contagio e dopo essersi votata alla Madonna, il contagio cess\u00f2 e il rettore di Biella Gherardo Scaglia a nome del comune present\u00f2 un quadro come rendimento di grazie. \nLa pestilenza del 1599 miet\u00e9 un gran numero di morti, 460 persone su poco pi\u00f9 di 6000 abitanti. La Credenza nella sua adunanza del 13 luglio fece voto alla Madonna d'Oropa. Il contagio cess\u00f2 nel gennaio del 1600. Il 16 agosto fu sciolto il voto con una processione e la presentazione di offerte.\nLa peste del 1630 risparmi\u00f2 Biella, a differenza di quasi tutte le citt\u00e0 vicine. La citt\u00e0 di Biella, riconoscendo la protezione della Madonna d'Oropa, deliber\u00f2 di donare un lampadario d'argento.\nTre miracoli riconosciuti dalla Chiesa.\nFra i prodigi che la devozione popolare riconosce alla Madonna, tre sono stati indagati in processi canonici, che ne hanno riconosciuto l'inspiegabilit\u00e0 e li hanno ricondotti al presunto intervento della Madonna.\nGiovanni S\u00e0, originario di Chamb\u00e9ry, rimasto orfano si diede a mendicare, ma incappato nei briganti, sub\u00ec il taglio della lingua, restando muto. Trascorse poi circa tre anni in Valle d'Aosta e circa otto a Ponderano, dove inizi\u00f2 a lavorare. Il 9 marzo 1661 volle compiere un pellegrinaggio ad Oropa: nel recitare le sue preghiere sarebbe riuscito a terminarle pronunciando \"Giesus Maria\". Secondo il suo racconto, avrebbe ritrovato in bocca la lingua ricresciuta. Tornato a Ponderano, i conoscenti si stupirono di sentire parlare Giovanni S\u00e0, che fino ad allora si era fatto intendere a gesti, e cresciuta la voce del miracolo, gli abitanti di Ponderano in una riunione vollero sottoscrivere un'attestazione del fatto. Giovanni Rolando e due dottori testimoniarono di aver veduto la lingua mozza di Giovanni S\u00e0 nel processo canonico dell'8 aprile 1661, ordinato dal vescovo di Vercelli Girolamo Della Rovere.\nGiacomo Vallet di Champorcher dall'et\u00e0 di 9 anni era affetto da paralisi, che gli causava un'immobilit\u00e0 totale e poteva nutrirsi solo di cibi liquidi. Pass\u00f2 in questo stato diciotto anni. Nel 1672 il suo curato gli propose di raccomandarsi alla Madonna d'Oropa e gliene mostr\u00f2 un'immagine; Giacomo Vallet fece voto e immediatamente pot\u00e9 alzarsi. Il giorno seguente pot\u00e9 cibarsi normalmente. Il 18 luglio dello stesso anno il vescovo di Aosta Albert Bailly istru\u00ec un processo canonico, in cui, sentiti sei medici che attestavano la soprannaturalit\u00e0 del fatto, nove teologi approvarono il miracolo.\nGiovanni Battista Perrone di Ch\u00e2tillon nel 1717 mentre era a bordo di un vascello veneziano era stato catturato dai Turchi al largo della Morea. Poich\u00e9 si rifiutava di rinnegare il cristianesimo e di abbracciare l'Islam, il capitano ordin\u00f2 che gli fosse tagliata la lingua e applicato il fuoco al moncone. Cos\u00ec lo sventurato rimase muto e poteva nutrirsi solo di cibi liquidi. Fu riscattato dai francescani francesi e condotto a Marsiglia, da cui si trasfer\u00ec a Sostegno, vivendo come mendicante. Giovanni Battista Perrone fu presente alla seconda incoronazione il 25 agosto 1720: proprio quando Francesco Arborio Gattinara, vescovo di Alessandria pos\u00f2 sul capo della statua il diadema, egli si sarebbe sentito ricrescere la lingua. Il vicario capitolare di Vercelli Giacomo Antonio Cusano ordin\u00f2 un processo canonico, in cui sentiti l'interessato e dieci testimoni e sottoposto il caso a quattro medici primari e dieci teologi collegiati di Torino, sette teologi e canonisti di Vercelli approvarono il miracolo il 9 maggio 1724.\nAltre grazie e miracoli.\nDelle numerose grazie che i fedeli attribuiscono all'intercessione della Madonna d'Oropa fanno fede i registri del santuario in cui vengono registrate le segnalazioni dei fedeli e le migliaia di quadri e di oggetti \"ex voto\" raccolti nelle gallerie del Santuario. Gli oggetti preziosi siano stati requisiti dall'autorit\u00e0 civile pi\u00f9 volte in occasione di guerre, mentre i quadri votivi si conservano in grande abbondanza. I quadri pi\u00f9 antichi sono del XIV secolo, ma la grande maggioranza risale al XIX e XX secolo. Alcuni sono opere d'arte, altri sono modeste realizzazioni di artigiani specializzati nella rappresentazione sommaria della grazia ricevuta, altri ancora sono stati dipinti dagli stessi graziati. Negli anni pi\u00f9 recenti sono numerosi gli \"ex voto\" fotografici.\nFra le migliaia di grazie contenute nei registri e pubblicate nell\"'Eco del Santuario d'Oropa\", mensile pubblicato dal 1898, alcune centinaia sono state pubblicate nel 1930 nel libro \"Grazie e miracoli della Madonna d'Oropa\" . In occasione della richiesta alla Santa Sede dell'officiatura propria della Madonna d'Oropa, nel 1856 il vescovo Giovanni Pietro Losana present\u00f2 un sommario di prodigi, desunto dai registri: \u00abCiechi che riebbero la vista 14 - Sordi che riacquistarono l'udito 2 - Storpi ed impediti di camminare e muoversi 27 - Muti e senza lingua, che ottennero la loquela 14 - Pazzi a cui fu restituito l'uso della ragione 5 - Salvati dalla Peste 11 - Dalla paralisi 11 - Da iscurria, mal di pietra, ernie 10 - Da epilessia 11 - Dal mal di capo, di gola, di petto, di fianchi 35 - Da febbri 23 - Da idropisia, etisia, flussi di sangue 11 - Da ferite 41 - Da cancrene ed ulceri (sic) 26 - Da apoplessia ed altre malattie dichiarate mortali 48 - Da maternit\u00e0 difficili 17 - Salvati da naufragio 58 - Da cadute precipitose 73 - Da colpi di fulmine 8 - Da stritolatura di ruote 20 - Da prossimo pericolo di morte 26 - Liberati da morte e da asfissia 6 - Sciolti dai ceppi 10 - Liberati da spiriti maligni 14 - Preservati mirabilmente e sovvenuti prodigiosamente di temporale aiuto 19 - Grazie conferite a Sovrani e distintissimi personaggi 14 - A citt\u00e0 intere 24 - Prodigi d'ordine spirituale, quali tranquillit\u00e0 di mente riacquistata istantaneamente, odii mortali deposti d'un tratto, conversioni subitanee di peccatori ostinati, conversioni di eretici, 26\u00bb.\nIl cimitero e la chiesa nuova.\nIl santuario ha avuto un'incessante espansione tanto che nell'Ottocento \u00e8 stata progettata la costruzione di una seconda corte in cui ospitare anche un cimitero, i cui resti solo recentemente sono stati scoperti.\nSuccessivamente un nuovo cimitero monumentale in sostituzione di quello antico era stato costruito a ovest del santuario poco distante dalla via del Sacro monte ove si realizzarono le tombe di famiglia delle principali famiglie nobili e notabili del biellese. Tra di esse diverse riportano simboli esoterici riferiti alla massoneria (la tomba di Quintino Sella \u00e8 addirittura una piramide).\nVerso la fine del XIX secolo inizia la progettazione e costruzione della monumentale chiesa nuova. La prima pietra del nuovo tempio, che con la sua alta cupola chiude scenograficamente il santuario, fu posata nel 1885. Per realizzarlo fu scelto il progetto, elaborato pi\u00f9 di un secolo prima, dall'architetto Ignazio Galletti.\nUn colle a sud del santuario viene spianato per far posto al \"Prato delle Oche\". In questo modo il santuario diventa visibile da Biella. La chiesa nuova viene consacrata nel 1960, ma non si riusc\u00ec a spostare la statua della Vergine dal vecchio al nuovo Santuario poich\u00e9 inspiegabilmente divenuta troppo pesante.\nIl 1949 \u00e8 l'anno della \"Peregrinatio Mariae\": la Statua della Vergine per la prima volta si allontana da Oropa e viene condotta in tutti i paesi del Biellese. Della \"Peregrinatio\" esiste un interessantissimo filmato.\nCollegamento ferroviario.\nIl collegamento ferroviario elettrico a scartamento ridotto conosciuto come tranvia Biella-Oropa che congiungeva il capoluogo Biella alle alture di Oropa (ca. 14 km di tracciato, ca. 800 m di dislivello) rimase in funzione per neppure cinquant'anni, prima di essere soppiantato da un servizio di autobus. Venne inaugurato il 4 luglio 1911, a distanza di soli due anni dall'inizio dei lavori, e l'ultima corsa si ebbe il 29 marzo 1958. La stazione di partenza, a Biella, era situata di fronte alla vecchia stazione per Santhi\u00e0 (oggi vi sorge un moderno centro commerciale e la palazzina con uffici dell'azienda di soggiorno e turismo); quella di arrivo era posta direttamente all'interno del santuario, proprio sotto il porticato. A decretare la fine del \"trenino\" furono essenzialmente gli eccessivi costi di manutenzione anche se qualche lamentela da parte della popolazione (il tracciato nella prima parte attraversava buona parte del centro di Biella) favor\u00ec senza dubbio la decisione di soppressione del servizio. Insieme agli stabilimenti idroterapici di Oropa Bagni e Cossila e alla funivia che da Oropa saliva al lago Mucrone sul monte omonimo ha costituito comunque per diversi decenni una sorta di fiore all'occhiello del turismo biellese. Non fosse altro per il tortuoso e affascinante percorso che si snodava tutto fra i boschi delle prealpi biellesi. E non a caso la linea ferroviaria del \"trenino\" Biella-Oropa era giunta a guadagnarsi l'appellativo di \"linea ferroviaria pi\u00f9 ardita d'Italia\".\nOsservatorio meteo-sismico.\nAll'interno del santuario si trova anche un osservatorio meteo-sismico fondato nel 1874 per opera del padre barnabita Francesco Denza di Napoli (1834-1894), fondatore anche del Regio osservatorio Carlo Alberto di Moncalieri e della rete di oltre trecento osservatori nel Regno d'Italia.\nL'osservatorio di Oropa fa parte della rete meteo regionale del Piemonte e della rete sismica sia regionale che nazionale; attualmente \u00e8 ancora attiva la stazione meteorologica di Oropa.\nCollegamenti esterni.\n[[Categoria:Oropa]]\n[[Categoria:Chiese di Biella|Oropa]]\n[[Categoria:Santuari cattolici della provincia di Biella|Oropa]]\n[[Categoria:Basiliche del Piemonte|Biella]]\n[[Categoria:Patrimoni dell'umanit\u00e0 d'Italia]]\n[[Categoria:Cupole d'Italia]]\n[[Categoria:Chiese dedicate a Maria]]\n[[Categoria:Mete di pellegrinaggio]]\n[[Categoria:Salite ciclistiche in Italia]]\n[[Categoria:Chiese della diocesi di Biella]]"}
{"id": "53070", "revid": "2211722", "url": "https://it.wikipedia.org/wiki?curid=53070", "title": "Saponificazione", "text": "La saponificazione \u00e8 il processo per la produzione del sapone a partire da grassi e idrossidi di metalli alcalini. In termini tecnici, la saponificazione \u00e8 l'idrolisi basica. Solitamente si impiega l'idrossido di sodio (o soda caustica, NaOH), oppure l'idrossido di potassio (KOH), in base alla consistenza finale desiderata, con un trigliceride per produrre il corrispettivo sale sodico (carbossilato, pi\u00f9 propriamente). Assieme al sapone, i tradizionali processi di saponificazione producono glicerolo.\nSi definiscono \u201csaponificabili\u201d tutte le sostanze convertibili in sapone. A quest'ultimo si possono aggiungere additivi per conferirgli particolari caratteristiche (ad esempio sabbia e pomice per renderlo abrasivo).\nSaponificazione dei trigliceridi.\nGli oli vegetali e i grassi animali sono le principali sostanze solitamente saponificate. Questi materiali oleosi, chiamati trigliceridi, sono miscugli di diversi acidi grassi. I trigliceridi possono essere convertiti in saponi con due diversi processi. Il processo tradizionale avviene in un passaggio: il trigliceride \u00e8 trattato con una base forte (liscivia, per esempio), che accelera la scissione dei legami carbonilici e produce glicerolo e il sale dell'acido grasso costituente. Questo \u00e8 il metodo pi\u00f9 largamente utilizzato a livello industriale per la produzione di glicerolo. Se necessario, i saponi possono essere precipitati per \u201csalting out\u201d con una soluzione satura di cloruro di sodio. Il numero di saponificazione \u00e8 la quantit\u00e0 di base richiesta per saponificare un campione di grasso. Per la produzione di sapone, i trigliceridi sono opportunamente purificati, ma la saponificazione include anche altre idrolisi basiche di trigliceridi non puri, come ad esempio la conversione dei lipidi di un cadavere in adipocera. Questo processo \u00e8 pi\u00f9 comune in corpi dove la quantit\u00e0 di tessuto adiposo \u00e8 maggiore, non aggrediti da agenti decompositori e sepolti in terreni particolarmente alcalini.\nMeccanismo dell'idrolisi basica.\nIl meccanismo di lisi degli esteri prevede una serie di reazioni di equilibrio. L'anione idrossido si addiziona (\u201cattacca\u201d) il gruppo carbonilico dell'estere. L'intermedio di reazione si chiama ortoestere.:\n \nL'espulsione dell'alcossido genera un acido carbossilico:\nL'alcossido \u00e8 una base pi\u00f9 forte della base coniugata dell'acido carbossilico, quindi il trasferimento del protone \u00e8 favorito:\nNella classica procedura di laboratorio, il trigliceride trimiristina \u00e8 ottenuto per estrazione dalla noce moscata con etere dietilico. La saponificazione dell'acido miristico si verifica con NaOH in acqua. L'acido stesso pu\u00f2 essere ottenuto aggiungendo HCl diluito all'estratto.\nIdrolisi a vapore.\nI trigliceridi possono anche essere saponificati con un processo a due stadi che parte dall'idrolisi a vapore del triestere. Questo trattamento produce l'acido carbossilico, e non il suo sale, oltre al glicerolo. Successivamente l'acido grasso viene neutralizzato con una base per avere il sapone. Il vantaggio del processo a due stadi consiste nella possibile purificazione degli acidi cos\u00ec ottenuti in modo da migliorare la qualit\u00e0 del prodotto finito. L'idrolisi a vapore procede attraverso una meccanismo simile a quello esposto precedentemente e prevede l'attacco di molecole d'acqua (non di idrossido) sul centro del carbonile. La reazione \u00e8 pi\u00f9 lenta, perch\u00e9 richiede la produzione di vapore.\nApplicazioni.\nLa conoscenza della saponificazione \u00e8 attinente a molti campi delle tecnologie e della vita di ogni giorno.\nSaponi liquidi e solidi.\nA seconda del tipo di base utilizzata nella loro preparazione, i saponi acquistano propriet\u00e0 differenti. L'idrossido di sodio (NaOH) genera saponi solidi, mentre se si impiega idrossido di potassio (KOH), si formano saponi liquidi.\nGrasso al litio.\nI derivati del 12-idrossistearato e del litio e molti altri acidi carbossilici sono importanti costituenti di grassi lubrificanti. Nello specifico, i carbossilati di litio fungono da addensanti. Anche i \u201csaponi complessi\u201d sono piuttosto comuni, essendo combinazioni di saponi metallici, come saponi di litio e calcio.\nEstintori.\nGli incendi di grassi di cottura e olii (classificati come classe K (USA) o F (Australia / Europa / Asia)) bruciano a temperature maggiori di quelli causati da liquidi infiammabili, rendendo inefficace un normale estintore di classe B. I liquidi infiammabili hanno un punto di fiamma inferiore a 50\u00a0\u00b0C. L'olio alimentare \u00e8 un liquido combustibile, in quanto ha un punto di infiammabilit\u00e0 superiore ai 50 gradi. Incendi del genere dovrebbero essere spenti con un estintore chimico. I dispositivi di questo tipo sono progettati per estinguere i grassi e gli oli di cottura attraverso la saponificazione. L'agente estinguente converte rapidamente la sostanza che sta bruciando in un sapone non-combustible. Questo processo \u00e8 endotermico, cio\u00e8 assorbe l'energia termica dall'ambiente circostante inibendo ulteriormente il fuoco.\nLa saponificazione e la conservazione dei beni culturali.\nNel corso del tempo possono verificarsi fenomeni di saponificazione sui dipinti a olio, causando danni visibili e deformazioni. Il substrato o gli strati di pittura dei quadri a olio contengono spesso metalli pesanti usati come pigmenti: il bianco di piombo, il minio e l'ossido di zinco sono fra i pi\u00f9 diffusi. Se tali metalli reagiscono con gli acidi grassi liberi nella matrice oleosa che lega insieme i pigmenti, possono formarsi dei saponi nello strato di vernice che migrano verso la superficie del dipinto.\nLa saponificazione dei dipinti a olio \u00e8 stata descritta per la prima volta nel 1997. Si crede sia un fenomeno diffuso, essendo stato osservato in molte opere databili fra il XV e il XX secolo di diversa origine geografica e su vari supporti, come ad esempio tela, carta, legno e rame. L'analisi chimica pu\u00f2 rivelare principi di saponificazione negli strati pi\u00f9 profondi di un dipinto prima ancora che ne appaiano i segni in superficie, anche in dipinti antichi di secoli. \nLe aree saponificate possono deformare la superficie del dipinto attraverso la formazione di grumi visibili o sporgenze che diffondono la luce. Questi grumi di sapone possono interessare solo alcune parti della tela oppure anche l'intera opera. Nel famoso \"Ritratto di Madame X\" di John Singer Sargent, per esempio, i coaguli appaiono solo sulle aree pi\u00f9 scure e possono essere causati dall'uso di pennellate pi\u00f9 grasse in quei punti, da parte dell'artista, per compensare la tendenza all'essiccazione dei pigmenti neri. Il processo pu\u00f2 anche formare depositi gessosi bianchi sulla superficie di un dipinto, una deformazione spesso descritta come \"fioritura\" o \"efflorescenza\", e pu\u00f2 inoltre contribuire ad aumentare la trasparenza di alcuni strati di vernice nel corso del tempo.\nIl processo non \u00e8 ancora pienamente compreso. La saponificazione non si verifica in tutti i quadri a olio contenenti i materiali noti per innescarla. Ancora non si conosce la causa n\u00e9 i fattori che ne determinano il peggioramento, di conseguenza non esiste ancora un modo per arrestare il processo. Allo stato attuale, il ritocco \u00e8 l'unico metodo di restauro possibile."}
{"id": "53074", "revid": "767487", "url": "https://it.wikipedia.org/wiki?curid=53074", "title": "Manetto", "text": "Origine e diffusione.\nSi tratta di un adattamento fonetico di \"Mainet\", un diminutivo francese antico del nome Magno o, alternativamente, di un derivato della radice germanica \"megin\" (\"potenza\", \"forza\").\nVenne popolarizzato da \"Mainet\", una \"chanson de geste\" del XII secolo, che narrava le gesta di Carlo Magno, divenendo molto comune anche in Italia durante il tardo Medioevo e dando origine a cognomi quali Manetti; in epoca contemporanea gode di diffusione assai scarsa, limitata alla Toscana.\nOnomastico.\nL'onomastico viene festeggiato il 17 febbraio (o il 20 agosto) in onore di san Manetto dell'Antella, confessore, uno dei sette santi fondatori dell'ordine dei Servi di Maria."}
{"id": "53077", "revid": "1272592", "url": "https://it.wikipedia.org/wiki?curid=53077", "title": "Prometeo (disambigua)", "text": ""}
{"id": "53078", "revid": "709565", "url": "https://it.wikipedia.org/wiki?curid=53078", "title": "Prometheus", "text": "Prometheus, traduzione inglese di Prometeo, pu\u00f2 indicare anche:"}
{"id": "53096", "revid": "2064373", "url": "https://it.wikipedia.org/wiki?curid=53096", "title": "Imbalsamazione", "text": "L'imbalsamazione \u00e8 un insieme di tecniche volte a preservare un cadavere o un corpo di un animale dalla decomposizione.\nStoria antica.\nLa civilt\u00e0 degli Antichi Egizi fu la prima a studiare le tecniche di imbalsamazione con notevoli risultati. Gli Egizi ritenevano che la conservazione della salma potesse consentire allo spirito del defunto di riappropriarsene in tempi successivi. La pratica era diffusa anche presso gli Inca e presso altre popolazioni del Per\u00f9, in aree climaticamente favorevoli ad operazioni di contrasto della decomposizione. I primi esempi di cadaveri che conservano parti non ossee provengono infatti da sepolture in ambienti poco adatti alla decomposizione come deserti o zone molto fredde. \nGli antichi egizi erano convinti che con la conservazione dei defunti avrebbero ridato vita, nell'aldil\u00e0, ai propri cari. Il cervello veniva asportato dal corpo con appositi uncini infilati nel naso e lo si buttava in quanto non lo si riteneva una parte importante. Gli organi interni venivano prelevati e mummificati a parte in quattro vasi canopi. Tutto il corpo veniva prima disidratato coprendolo di natron per diversi giorni, poi veniva spalmato di oli resinosi. L'uomo possedeva non solo il corpo ma anche il ka raffigurata come un uccello a testa umana ed il ba. Il \"ka\" si sarebbe riunito al corpo mentre il \"ba\" avrebbe trovato dimora tra le stelle. La preparazione del defunto da imbalsamare veniva effettuata nella \"casa dell'imbalsamazione\", in questa \"casa\" il corpo trascorreva settanta giorni prima di essere sepolto. Era importante che il corpo mummificato rimanesse uguale a quando era in vita, altrimenti il suo \"Ka\" non l'avrebbe riconosciuto e non si sarebbe potuto riunire a lui.\nIl periodo dei settanta giorni deriva dal fatto che la stella Sirio impiegava proprio questo tempo per attraversare il Duat sotterraneo; trascorsi questi settanta giorni ci sarebbe stata la rinascita di Sirio e, conseguentemente, la rinascita del corpo. Molto chiare le parole trovate sul papiro \"Carlsberg\" risalente al 1150 a.C. copiato da un cenotafio di Seti I. Il papiro proclama \"Sirio trascorre di solito settanta giorni nel Duat [...] [la sua] sepoltura si svolge come quella degli uomini [...] vale a dire [\u00e8] l'immagine dei giorni di sepoltura che sono per gli uomini oggi [...] settanta giorni che trascorrono nella casa dell'imbalsamazione [...] questo \u00e8 ci\u00f2 che si fa (si intende) con la morte\". Nella civilt\u00e0 occidentale l'imbalsamazione fu utilizzata soprattutto per re, soldati e guerrieri di rango defunti lontano da casa ed i cui corpi si intendeva preservare per celebrarne le esequie nella madrepatria.\nI termini \"imbalsamazione\" e \"mummificazione\" indicano procedimenti analoghi. L'imbalsamazione (dal latino \"in balsamum\") significa \"mettere nel balsamo\", cio\u00e8 in una mistura di resine vegetali; il processo di mummificazione era molto simile: i corpi venivano trattati con unguenti, oli e resine, poi avvolti in strati di tessuto anch'essi impregnati di resine. Una delle sostanze utilizzate nell'Antico Egitto per l'imbalsamazione era il \"natron\" (carbonato decaidrato di sodio) importante per le sue propriet\u00e0 di assorbire l'acqua e di conservazione. Questa sostanza veniva raccolta sulle rive del Nilo nelle pozze d'acqua che residuavano dopo le piene ed evaporavano successivamente sotto l'azione del sole. Si ipotizza che a dare inizio alle tecniche di imbalsamazione in Egitto sia stata la constatazione che i cadaveri abbandonati nella sabbia calda del deserto si disidratavano, diventando meno sensibili alla putrefazione.\nL'imbalsamazione moderna.\nOggigiorno, l'imbalsamazione \u00e8 destinata soprattutto alla preservazione di animali morti (trofei di caccia o animali ornamentali, ad esempio i fenicotteri, che furono di gran moda in Italia negli anni trenta, impagliati o proprio imbalsamati). In questo contesto essa viene pi\u00f9 correttamente detta tassidermia (dal greco \u03c4\u03ac\u03c3\u03c3\u03c9 \"ordinare\" e \u03b4\u03ad\u03c1\u03bc\u03b1 \"pelle\"), in quanto lo scopo \u00e8 soprattutto quello di conservare pellicce o piumaggio dell'animale morto. Non mancano comunque ancor oggi applicazioni per la conservazione di cadaveri umani. Ad esempio, nell'atea Unione Sovietica la salma di Lenin \u00e8 stata imbalsamata. In Corea del Nord invece sono state imbalsamate le salme dei leader Kim Il Sung e Kim Jong Il. La moderna imbalsamazione si giova della scoperta della formaldeide, per opera del chimico August Wilhelm von Hofmann (1867). Questa sostanza, poi evoluta nella formalina, soppiant\u00f2 l'arsenico allora usato.\nDopo l'immersione in liquidi battericidi, alcune sostanze derivate dalla originaria formaldeide vengono immesse nel cadavere con appositi macchinari, che ne riempiono l'intero sistema vascolare e parte di quello linfatico. Per prevenire il \"rigor mortis\", i tendini degli arti vengono recisi. Le palpebre vengono cucite cos\u00ec che l'occhio resti chiuso (in talune tecniche l'occhio viene asportato e sostituito da globi metallici). Anche la bocca viene cucita per le labbra, ma solo al termine dell'otturazione di tutte le aperture del corpo con ovatta medicata. Tutte le chiusure sono poi sigillate, oggi con derivati siliconici, per prevenire la fuoriuscita di liquidi. \nL'imbalsamazione, umana o animale, \u00e8 vietata da talune legislazioni anche occidentali, come nel caso dei Paesi Bassi."}
{"id": "53106", "revid": "79227", "url": "https://it.wikipedia.org/wiki?curid=53106", "title": "Prometeo incatenato", "text": ""}
{"id": "53109", "revid": "599013", "url": "https://it.wikipedia.org/wiki?curid=53109", "title": "Prometeo liberato", "text": ""}
{"id": "53110", "revid": "2091899", "url": "https://it.wikipedia.org/wiki?curid=53110", "title": "Gnoppix", "text": "Gnoppix \u00e8 una distribuzione basata originariamente su Debian GNU/Linux e poi su Ubuntu. Deriva dalla stessa filosofia di Knoppix, ovvero creare una distribuzione che funzioni da live CD senza installare nulla sul computer. Gnoppix usa come gestore di finestre GNOME, a differenza di Knoppix che usa LXDE.\nLa fusione con Ubuntu \u00e8 avvenuta nel 2005. Prima, era un progetto indipendente nato in Germania.\nGnoppix ha un programma di installazione grafica -simile alle finestre di Windows gestite col mouse-, che evita all'utente di digitare istruzioni da linea di comando, in modo da semplificare il pi\u00f9 possibile i passaggi iniziali e non scoraggiare potenziali nuovi utilizzatori di Linux.\nLa versione 8.0.0 di Knoppix presenta la scelta fra i tre ambienti desktop (LXDE, KDE e GNOME), integra A.D.R.I.A.N.E per le esigenze dei diversamente abili, e funzionalit\u00e0 grafiche di modellazione e animazione in 3D."}
{"id": "53111", "revid": "599013", "url": "https://it.wikipedia.org/wiki?curid=53111", "title": "Computer desktop", "text": "Un computer desktop (anche desktop personal computer o personal computer desktop; abbreviazioni comunemente utilizzate: \"desktop PC\", \"desktop computer\", \"PC desktop\") \u00e8 un tipo di personal computer e di computer fisso che si distingue per avere dimensioni fisiche sufficientemente contenute da poter essere comodamente utilizzati su una scrivania.\n\u00c8 uno dei due principali tipi di personal computer, assieme al computer portatile.\nAspetti linguistici.\nEtimologia.\n\"Elaboratore personale da scrivania\" nasce come traduzione di \"desktop personal computer\", espressione inglese anch'essa utilizzata nella lingua italiana e spesso preferita a quella italiana. Mentre esistono parole italiane che traducano le parole inglesi \"personal\" e \"computer\" (rispettivamente \"personale\" e \"elaboratore\"), non esiste invece una parola italiana che traduca la parola inglese \"desktop\". Nella lingua inglese \"desktop\" nasce dalla composizione delle parole \"desk\" (in italiano \"scrivania\") e \"top\" (in italiano \"cima\"), ed indica, nella sua accezione principale, una delle superfici della scrivania: la superficie su cui ci si appoggia quando si scrive. Traduzioni letterali di \"desktop personal computer\" potrebbero quindi essere \"elaboratore personale da cima della scrivania\" o \"elaboratore personale da superficie superiore della scrivania\". Tali traduzioni non sono utilizzate. \u00c8 invece utilizzata una semplificazione: \"elaboratore personale da scrivania\".\nAltre accezioni.\nIn un'accezione pi\u00f9 ristretta, con le espressioni \"desktop personal computer\" e \"personal computer desktop\" (o con le abbreviazioni \"desktop PC\", \"desktop computer\", \"PC desktop\", \"computer desktop\", \"desktop\") si intende un personal computer fisso non all-in-one, comodamente utilizzabile su una scrivania, la cui unit\u00e0 centrale \u00e8 contenuta in un case di tipo desktop. Il case desktop \u00e8 un tipo di case che si sviluppa in orizzontale invece che in verticale (caratteristica propria del case tower).\nInoltre, si utilizza il termine desktop in altri contesti:\nStoria.\nIl primo desktop computer commerciale \u00e8 stato la Olivetti Programma 101, ideato dall'italiano ingegner Pier Giorgio Perotto e presentata al pubblico internazionale nel 1965.\nDescrizione.\nCaratteristiche.\nIl computer desktop \u00e8 caratterizzato da una notevole espandibilit\u00e0 (si possono cio\u00e8 aggiungere internamente altri componenti) e da prestazioni mediamente superiori rispetto a quelli dei computer portatili in ragione di maggiori risorse hardware (un maggiore quantitativo di memoria RAM, uno o pi\u00f9 hard disk di maggiori capacit\u00e0, ecc.). Attualmente infatti il computer portatile \u00e8 diffuso principalmente come notebook o tablet computer, due tipi di computer portatili caratterizzati da un ingombro molto contenuto.\nTipologia.\nNel computer desktop rientrano la gran parte dei personal computer (sono esclusi come detto i computer portatili) e la gran parte delle workstation (sono escluse le primissime workstation le quali avevano dimensioni molto ingombranti tali per cui non erano adatte ad essere installate in una scrivania).\nUn tipo particolare di computer desktop \u00e8 l'all-in-one, un computer non portatile che ha integrato nell'unit\u00e0 centrale il display ed eventualmente anche la tastiera. Anche il nettop computer \u00e8 un tipo di computer desktop. Si distingue per essere destinato principalmente alla fruizione dei servizi base di Internet: il World Wide Web e la posta elettronica. Per tale scopo non servono grandi risorse hardware. Il nettop computer \u00e8 quindi caratterizzato da un'unit\u00e0 centrale di dimensioni molto ridotte e da un prezzo contenuto.\nPC assemblato.\nSi utilizza il termine assemblato per designare PC desktop non di marca (cio\u00e8 non marcato da un produttore OEM) ovvero costruiti da privati o anche ditte specializzate assemblando i vari componenti, scelti e acquistati liberamente uno ad uno secondo i propri requisiti. Ha rappresentato una tendenza diffusa, come vendita professionale, soprattutto negli anni '90. Costituisce il massimo grado di personalizzazione hardware (ma, volendo, anche software visto che \u00e8 diffuso in questo caso l'utilizzo di sistemi operativi open source) di un PC desktop. Dal boom dell'e-commerce in poi si pu\u00f2 far eseguire questa operazione (configurazione) anche \"on line\" da imprese che poi recapitano il PC assemblato presso l'acquirente o anche presso un centro logistico di qualche spedizioniere (consegna \"pick up\"). Sono consegnati collaudati e, spesso, si pu\u00f2 scegliere di non far installare nessun sistema operativo, neppure open source\nMercato.\nNegli ultimi anni, l'evoluzione tecnologica, la concorrenza tra le aziende informatiche e la richiesta sempre maggiore di prodotti, ha provocato un repentino abbassamento dei prezzi ma anche l'obsolescenza anticipata dei computer desktop. In generale infatti, i personal computer moderni hanno un tempo di vita utile (prima di diventare obsoleti) che raramente supera i quattro o cinque anni."}
{"id": "53114", "revid": "310967", "url": "https://it.wikipedia.org/wiki?curid=53114", "title": "Pranoterapia", "text": "La pranoterapia \u00e8 una pratica di medicina alternativa che consiste nell'imposizione delle mani in corrispondenza della parte malata allo scopo di permettere il passaggio di \"prana\" (un supposto \"soffio vitale\") tra il corpo dell'operatore e quello del paziente. Chi pratica la pranoterapia \u00e8 chiamato pranoterapeuta o pranoterapista.\nEssendo il \"prana\" un concetto religioso mutuato dall'Induismo, tale pratica dovrebbe essere utilizzata per il benessere spirituale, tuttavia alcuni operatori e associazioni di operatori propongono la pranoterapia come pratica terapeutica, nonostante non abbia mai avuto alcun riscontro scientifico riguardante l'efficacia ad eccezione dell'effetto placebo.\nIn Italia da alcuni anni, allo scopo di tutelare sia la qualit\u00e0 dei trattamenti ricevuti sia la professionalit\u00e0 dei praticanti, alcune associazioni di operatori collaborano con il Consiglio Nazionale dell'Economia e del Lavoro (CNEL) per definire limiti e competenze e regolamentarne la professione; per questo motivo, non essendo la pratica una terapia in senso medico, sono stati proposti i termini alternativi prano-pratica e prano-tecnica.\nAd oggi la professione della prano-pratica \u00e8 regolamentata solamente nella regione Toscana come disciplina bionaturale.\nLa pranoterapia si differenzia dalla pratica simile del \"reiki\", al di l\u00e0 della terminologia utilizzata (\"prana\" e \"ki\" sono concetti paragonabili), in quanto nella pranoterapia si presuppone un passaggio di \"prana\" tra il corpo dell'operatore e il corpo del paziente mentre nel \"reiki\" l'operatore \u00e8 considerato un mezzo per il presupposto passaggio di \"Rei,\" intesa come energia formante l'universo\",\" e il paziente.\nLa pranoterapia non va confusa con il \"Pranic Healing\", che \u00e8 una disciplina spirituale complessa, basata anch'essa sul \"prana\", ma che utilizza il concetto in modo differente ed elabora diverse tecniche oltre alla semplice imposizione delle mani.\nPresupposti filosofici ed effetto placebo.\nLa pranoterapia si fonda su basi filosofiche; tratto distintivo della pranoterapia \u00e8 dato dalla gran parte di quei guaritori che, operando con l'imposizione delle mani, attribuiscono questa loro supposta capacit\u00e0 guaritrice ad un qualcosa (che alcuni chiamano \"fluido\", altri \"forza\" e altri \"energia\") che proverrebbe dall'interno del proprio corpo e, attraversando le mani, entra nel corpo del ricevente. Il termine \"prana\", introdotto per dare un nome a questo \"qualcosa\", \u00e8 stato accolto con grande successo da numerosi guaritori italiani senza per\u00f2 mutuarne il significato religioso induista.\nLa pranoterapia si basa sui seguenti presupposti:\nIl primo punto fa parte della sfera religiosa o spirituale di una persona e dunque si trova al di fuori dell'indagine scientifica.\nIl secondo punto, sostenendo che l'origine dei malesseri e delle malattie sia da attribuire a squilibri di una presunta \"forza\" o \"energia\" interna all'organismo, entra gi\u00e0 in conflitto con la medicina in quanto \u00e8 ormai provata l'esistenza di agenti patogeni (ossia in grado di causare malattie) la cui origine \u00e8 esterna all'individuo.\nIl terzo punto si pu\u00f2 comunque sottoporre ad analisi sperimentale ed infatti sono stati effettuati diversi esperimenti volti a verificare se questo supposto passaggio di \"prana\" pu\u00f2 migliorare le condizioni di un paziente, ma l'unica prova di efficacia riscontrata su pazienti sottoposti a pranoterapia \u00e8 la stessa di un placebo.\nTrattamenti.\nSecondo la delibera del Consiglio regionale toscano n.1 del 28 gennaio 2009, il professionista di prano-pratica pu\u00f2 operare secondo le seguenti competenze:\nIl presupposto fondamentale nell'evoluzione di questa definizione \u00e8 che l'operatore non interviene per ripristinare uno stato di benessere partendo da uno stato di malessere (ossia non cura e non pu\u00f2 curare nel senso medico del termine), bens\u00ec interviene per mantenere e rafforzare uno stato di benessere gi\u00e0 esistente; in questo senso la prano-pratica \u00e8 considerata, insieme con altre discipline definite \"bionaturali\", una medicina complementare dalla regione Toscana.\nStoria.\nIl termine pranoterapia deriva dal sanscrito \"\u092a\u094d\u0930\u093e\u0923 (\"pr\u0101\u1e47a\")\", che significa \"respiro vitale, energia vitale\", e dal greco antico \" \"(therap\u00e9ia)\"\", che significa \"cura, guarigione\" e quindi \"terapia\".\nIl primo centro di pranoterapia nasce in Italia, a Torino, negli anni 1970;\na partire dagli anni 1980 la parola \"pranoterapia\" conosce un successo dapprima presso gli stessi guaritori italiani che operano con l'imposizione delle mani e in seguito, grazie al rilievo mediatico delle pubblicit\u00e0 di numerosi pranoterapeuti, trasmesse dalle prime televisioni locali, la pranoterapia entra rapidamente nella cultura italiana, dapprima come fenomeno di costume (sono molti infatti coloro che si propongono come improbabili cartomanti-pranoterapeuti o astrologi-pranoterapeuti).\nLa pranoterapia si propone come continuazione ed evoluzione di antiche pratiche tradizionali, presenti solitamente nelle campagne italiane, usate da guaritori che operano con l'imposizione delle mani; integra la tradizione, generalmente legata alla dimensione soprannaturale e alla superstizione, tentando di dare una spiegazione scientifica o presunta tale del fenomeno, assorbendo talvolta le ipotesi del \"magnetismo animale\" dal mesmerismo e talvolta le ipotesi \"energetiche\" dalle filosofie orientali, che dalla fine del XX secolo stanno influenzando la medicina alternativa occidentale; a partire dagli anni 1990 la pranoterapia si manifesta come una realt\u00e0 rilevante in Italia. Nonostante l'origine recente della parola, il fenomeno ha raggiunto una rilevanza tale che in italiano si usa chiamare col nome \"pranoterapia\" anche tutte quelle pratiche che presumono la guarigione tramite il semplice contatto delle mani di una persona, ritenuta dotata di qualche potere taumaturgico, con la parte malata.\nDalla met\u00e0 degli anni 2000 si sta cercando di regolamentarne la professione; il Consiglio Nazionale dell'Economia e del Lavoro (CNEL), l'organo di rilievo costituzionale che ha tra le altre la competenza in merito, si sta avvalendo della consulenza di quattro associazioni di operatori allo scopo di definire i limiti e le competenze per tutelare sia la qualit\u00e0 dei trattamenti ricevuti sia la professionalit\u00e0 degli operatori. Siccome non si tratta di una terapia nel senso medico del termine, sono stati proposti i termini \"prano-pratica\" e \"prano-tecnica\". Attualmente un progetto di legge, riguardante tutte le discipline olistiche in generale compresa la prano-pratica, giace in parlamento dal 2006;\nad oggi la prano-pratica \u00e8 regolamentata come professione solamente nella regione Toscana come disciplina bionaturale.\nProfilo degli operatori.\nAd alcuni operatori \u00e8 stato chiesto in che modo hanno scoperto di poter trasferire il loro \"prana\"; queste sono state le loro risposte:\nIl 76% degli intervistati sostiene inoltre di aver scoperto questa capacit\u00e0 in et\u00e0 adulta.\nIpotesi.\nI pranoterapeuti avanzano alcune ipotesi per avvalorare il presunto funzionamento della pranoterapia, quelle tra loro pi\u00f9 condivise, pur non essendo alcuna di esse scientificamente provata, sono le seguenti:\nIpotesi psicosomatica.\nSecondo questa ipotesi, priva di riscontri oggettivi, ogni malattia sarebbe psicosomatica in quanto le costituzione psicofisica del malato potrebbe avere un peso nell'insorgenza e nel decorso delle affezioni, ogni patologia influenzerebbe poi anche la psiche.\nLe affezioni psicosomatiche sarebbero perci\u00f2 dovute ad uno squilibrio di quello che i pranoterapeuti chiamano \"sistema psico-neuro-endocrino-immunologico\" che, quando si protraesse nel tempo e superasse la \"soglia di tolleranza\", diventerebbe la causa o la concausa del disturbo fisico. Su questa convinzione si basano molte ricerche volte a trovare il nesso causale fra stress e malattia.\nSecondo i pranoterapeuti la pranoterapia, e il trattamento aurico in particolare, comporterebbero non soltanto cambiamenti fisici ma anche psicologici, mentali ed emotivi, nel paziente. Il primo passo per raggiungere la buona salute consisterebbe nel non negare l'esistenza di un problema e nel non reprimere i sentimenti che questo suscita. La strada che conduce alla guarigione si articolerebbe poi in sette tappe, che ricalcano lo schema formulato da Elisabeth K\u00fcbler Ross sugli stadi della morte.\nLa Kubler Ross ha individuato cinque fasi di avvicinamento alla morte in malati terminali:\nNel percorso verso la salute vi sono altre due tappe successive:\nIpotesi energetica.\nQuest'ipotesi, anch'essa priva di riscontri oggettivi, si basa sull'assunto che ogni cosa nell'universo sia costituita da una particolare \"forma di energia\" e che quindi anche l'uomo sarebbe il prodotto di cosiddetti \"campi energetici\".\nNella tradizione indiana quest\"'energia\" prende il nome di \"prana\" da cui il nome di \"pranoterapia\", ed \u00e8 considerata l'elemento base delle diverse forme di vita.\nSecondo questa ipotesi, esisterebbero dei micro campi magnetici causati dal flusso di entit\u00e0 chiamate \"biofotoni\", servendosi di una cosiddetta \"immunoneuromodulazione\" farebbe attivare le difese immunitarie dell'organismo mediante la stimolazione delle zone linfatiche e di riflessi nervosi e farebbe avvenire la liberazione di \"endorfine\". In base a ci\u00f2, l'azione riequilibratrice energetica, si servirebbe dei chakra, che sarebbero delle specie di centraline bioenergetiche del corpo umano.\nIn tutti gli studi scientifici volti a comprovare eventuali poteri pranoterapici, tuttavia, non si \u00e8 mai assistito ad alcuna irradiazione di energia paranormale da parte dei pranoterapeuti, n\u00e9 \u00e8 mai stata trovata alcuna prova che gli stessi fossero in grado di produrre effetti benefici sul corpo di persone malate.\nIpotesi naturale.\nIl concetto che sta alla base di questa ipotesi \u00e8 l'energia vitale (\"prana\").\nIl \"prana\" si troverebbe in tutte le cose animate, circondandole e penetrandole, per cui l'apparente mancanza di vita sarebbe dovuta a una minore manifestazione di questa energia.\nIl prana sarebbe presente in tutte le manifestazioni della natura. Analogamente all'assimilazione dell'ossigeno nel sangue, il prana verrebbe concentrato nel sistema nervoso e scambiato con tutti i tessuti, donando loro forza e vitalit\u00e0.\nPranoterapia e cristianesimo.\nLa Chiesa cattolica, mediante un documento della Conferenza Episcopale Italiana del 7 luglio 2000 sulle \"istituzioni sanitarie cattoliche\", invita alla prudenza riguardo alle medicine alternative tra cui la pranoterapia:\n\"(\u2026) un gruppo assai eterogeneo di pratiche terapeutiche, pi\u00f9 o meno diffuse, pi\u00f9 o meno conosciute (...) Senza entrare nel merito di una loro possibile efficacia, bisogna rilevare innanzitutto la possibilit\u00e0 di un eventuale danno per il paziente che vi si sottoponga, abbandonando al contempo una terapia pi\u00f9 \u201ctradizionale\u201d ma di provata efficacia. Il secondo, pi\u00f9 delicato problema, anche di ordine pastorale per la Chiesa, riguarda il possibile coinvolgimento, da parte di alcune di esse, con filosofie orientali difficilmente compatibili con la fede cattolica e qualche volta persino accompagnate da pratiche occultistiche. Pertanto (\u2026) la Chiesa deve sentirsi fortemente interpellata ad approfondire il problema, acquisendo la necessaria competenza per un sicuro discernimento, nel rispetto della metodologia scientifica che riconosce nella medicina una scienza sperimentale. In particolare, occorre chiedersi se il ricorso sempre pi\u00f9 frequente alla medicina non convenzionale non sia per caso l'effetto di non adeguate applicazioni della medicina allopatica.\" (Ufficio nazionale CEI per la pastorale della sanit\u00e0)"}
{"id": "53119", "revid": "1924342", "url": "https://it.wikipedia.org/wiki?curid=53119", "title": "Mara", "text": ""}
{"id": "53123", "revid": "254401", "url": "https://it.wikipedia.org/wiki?curid=53123", "title": "Eco", "text": "In fisica e acustica leco (femminile o raramente maschile al singolare, al plurale solo maschile \"echi\") \u00e8 un fenomeno prodotto dalla riflessione di onde sonore contro un ostacolo che vengono a loro volta nuovamente percepite dal ricevitore pi\u00f9 o meno immutate e con un certo ritardo rispetto al suono diretto. Tale ritardo non dev'essere inferiore a 1/10 di secondo. Al di sotto di tale valore non si pu\u00f2 pi\u00f9 parlare di eco, ma di riverbero. Un tipico esempio di riverbero \u00e8 quello prodotto in una stanza dalla riflessione di onde sonore sulle pareti perimetrali.\nDescrizione.\nSi parla propriamente di \"eco\" quando le singole riflessioni dell'onda sonora sono percepite distintamente dall'ascoltatore.\nIn termini pi\u00f9 generali, l'eco pu\u00f2 essere definita come un'onda che viene riflessa da una discontinuit\u00e0 nel mezzo di propagazione, e che ritorna con una intensit\u00e0 e ritardo sufficiente per essere percepita.\nPu\u00f2 essere voluto (come nei sonar) o indesiderato (come nei sistemi telefonici)\nL'intensit\u00e0 viene generalmente misurata in decibel (dB).\nPropagazione del suono - eco e riverbero.\nLa condizione fondamentale affinch\u00e9 il suono si propaghi \u00e8 la presenza di un mezzo di propagazione; come conseguenza si ha che nel vuoto non c'\u00e8 propagazione di suono, ma silenzio assoluto. Per capire come si propaga il suono, si pu\u00f2 gettare un sasso nell'acqua e si noter\u00e0 che il \"disturbo\" si propaga per linee concentriche. In realt\u00e0, non \u00e8 l'acqua che si sposta, ma l'impulso di propagazione perch\u00e9 l'acqua si limita a fare dei movimenti che vanno verso l'alto e verso il basso.\nUn fenomeno fondamentale della propagazione del suono \u00e8 la riflessione che si determina quando l'onda sonora incontra un ostacolo e torna indietro. Si individuano, cos\u00ec, due onde: l'onda incidente e l'onda riflessa. La riflessione pu\u00f2 darsi in due modi: come riverbero e come eco.\nSi ha riverbero quando l'onda incidente si confonde nell'orecchio dell'ascoltatore con l'onda riflessa, mentre si ha eco quando le due onde risultano distinte. Perch\u00e9 si formi l'eco \u00e8 necessario che la distanza tra la sorgente sonora e l'ostacolo sia di almeno 17 metri. Questa misura \u00e8 data da un calcolo che tiene conto del fatto che il suono si propaga nell'aria a 20\u00a0\u00b0C a circa 340\u00a0m/s. Per distinguere con chiarezza due suoni (avendo quindi un'eco) \u00e8 necessario che essi distino tra loro almeno 1/10 di secondo. Tale intervallo di propagazione in aria corrisponde alla distanza di 34 metri, cio\u00e8 17 metri dalla fonte sonora all'ostacolo e 17 per il percorso inverso. Se la distanza \u00e8 inferiore a 17 metri si ha il riverbero.\nEco pi\u00f9 duratura.\nIl record mondiale relativo all'eco pi\u00f9 duratura in strutture fatte dall'uomo \u00e8 di 112 secondi. Registrato alla frequenza di 125 hertz, tale record \u00e8 stato stabilito dal professore di ingegneria acustica Trevor Cox in un deposito di carburante in Inchindown.\nToponimi.\nIn varie parti del mondo esistono luoghi il cui nome deriva dall'eco, come ad esempio il Bric Resonau (Liguria), Rh\u00eames-Saint-Georges (Valle d'Aosta) o la Contea di Suwannee (Florida)."}
{"id": "53130", "revid": "762947", "url": "https://it.wikipedia.org/wiki?curid=53130", "title": "Bolla della South Sea Company", "text": ""}
{"id": "53133", "revid": "116529411", "url": "https://it.wikipedia.org/wiki?curid=53133", "title": "Johannes Hevelius", "text": "Biografia.\nFu considerato come il fondatore della topografia lunare e descrisse 11 nuove costellazioni, 7 delle quali sono tuttora in uso.\nNacque a Danzica, Polonia, nel 1611, in una ricca famiglia di produttori di birra di origini ceche. Si trasfer\u00ec Leida nel 1630 per studiare giurisprudenza. Viaggi\u00f2 in Inghilterra e Francia. Nel 1634 torn\u00f2 nella citt\u00e0 natale per lavorare nell'impresa di famiglia, e l\u00ec divenne anche consigliere comunale.\nDal 1639 il suo interesse principale fu l'astronomia, sebbene per tutta la vita ricopr\u00ec un ruolo importante nelle faccende municipali. Nel 1641 costru\u00ec a casa sua un osservatorio, fornito di uno splendido equipaggiamento strumentale, incluso un telescopio \"senza tubo\" da 45 metri di lunghezza focale. L'osservatorio fu visitato, il 29 gennaio 1660 dal Re Giovanni II Casimiro di Polonia e dalla Regina Maria Gonzaga.\nHevelius spos\u00f2 Caterina, sua prima moglie, che mor\u00ec nel 1662. Un anno dopo Hevelius spos\u00f2 El\u017cbieta Koopman, la giovane figlia di una famiglia di commercianti, da cui ebbe quattro figli.\nEl\u017cbieta sostenne sempre Hevelius, fino alla pubblicazione delle opere dopo la sua morte, ed \u00e8 considerata la prima astronoma della storia.\nHevelius fece osservazioni sulle macchie solari (dal 1642 al 1645). Dedic\u00f2 quattro anni mappando la superficie lunare, scopr\u00ec la librazione della Luna in longitudine. Pubblic\u00f2 i suoi risultati in \"Selenographia\" (nel 1647), un lavoro per il quale si guadagn\u00f2 il titolo di \"fondatore della topografia lunare\". Negli anni seguenti scopr\u00ec quattro comete (apparse, rispettivamente nel 1652, 1661, 1672 e 1677) e teorizz\u00f2 la loro rivoluzione in traiettorie paraboliche attorno al Sole.\nIl 26 settembre 1679 il suo osservatorio, gli strumenti e i suoi libri, furono distrutti da un incendio, la catastrofe venne descritta nella prefazione al suo \"Annus climactericus\" (nel 1685). Ripar\u00f2 prontamente il danno giusto in tempo per poter osservare la Grande Cometa del dicembre 1680. Ma le sue condizioni di salute si aggravarono, e mor\u00ec il 28 gennaio 1687, giorno del suo 76\u00ba compleanno. Hevelius fu sepolto nella Chiesa di Santa Caterina, nella sua citt\u00e0 natale Danzica.\nGli \u00e8 stato dedicato un asteroide, 5703 Hevelius .\nGlobo Celeste.\nUn globo celeste basato sulla Uranografia di Johannes Hevelius, risalente al 1690 circa. Il globo, in oro ed argento, raffigura Pegaso con uno speciale messaggio facente riferimento ad Acrisius ed un leone sedente-rampante quale polena della costellazione dell\u2019Arca di No\u00e8, in luogo dell\u2019orso. Si tratta del ciborio (pisside) personale di Giacomo II, re d\u2019Inghilterra, risalente al 1695 circa, durante il periodo del suo esilio in Francia."}
{"id": "53134", "revid": "1632387", "url": "https://it.wikipedia.org/wiki?curid=53134", "title": "Lancio del giavellotto", "text": "Il lancio del giavellotto, a volte definito anche tiro del giavellotto, \u00e8 una specialit\u00e0 sia maschile che femminile dell'atletica leggera, in cui l'atleta cerca di scagliare il pi\u00f9 lontano possibile un attrezzo di forma affusolata fatto di metallo e fibra di vetro detto per l'appunto giavellotto.\nRegole.\nLe regole sono simili a quelle delle altre prove di lancio: i concorrenti hanno a disposizione un certo numero di tentativi, vengono valutati in base al loro miglior risultato, e vince chi ha raggiunto la distanza massima. A differenza degli altri lanci, non viene utilizzata una pedana circolare, bens\u00ec un'area di rincorsa, coperta dallo stesso materiale usato per le piste di velocit\u00e0 dell'atletica, delimitata in fondo da una striscia dipinta per terra. Gli atleti devono rilasciare il giavellotto prima di tale striscia e devono comunque uscire dalla pedana da un lato, altrimenti il lancio \u00e8 nullo.\nL'attrezzo per essere accettato in gara e per l'omologazione di un record deve essere conforme alle specifiche della World Athletics. Il peso del giavellotto per le donne \u00e8 di 600 grammi e per gli uomini 800 grammi. La pedana entro la quale l'atleta esegue la rincorsa per lanciare deve essere lunga tra i 30 ed i 36,5 metri e larga 4 metri. Il lancio \u00e8 valido se l'estremit\u00e0 della testa metallica tocca il terreno prima di ogni altra parte del giavellotto ed entro i margini interni delle linee bianche delimitanti il settore di caduta.\nI giavellottisti devono raggiungere una notevole velocit\u00e0 durante la rincorsa per poter scagliare lontano l'attrezzo, quindi, oltre alla forza, devono avere capacit\u00e0 atletiche simili a quelle richieste nelle gare di corsa o di salto. Per questo le caratteristiche fisiche dei giavellottisti sono pi\u00f9 vicine a quelle dei velocisti o dei saltatori, piuttosto che alle strutture massicce degli altri lanciatori. L'attuale primatista mondiale (il ceco \u017delezn\u00fd) nella categoria under 20 \u00e8 stato un ottimo decatleta. Il lancio del giavellotto fa parte del programma olimpico sin dall'inizio delle Olimpiadi moderne.\nModifiche regolamentari.\nNel 1986 all'attrezzo usato dagli uomini venne portato il baricentro pi\u00f9 in avanti di 4\u00a0cm per limitarne la parabola e diminuirne il veleggiamento, consentendo da un punto di vista tecnico un miglior atterraggio di punta dell'attrezzo, limitando cos\u00ec i casi sempre pi\u00f9 frequenti di lanci dubbi con il giavellotto che al momento dell'atterraggio pur toccando con la punta non si conficcava nel terreno; queste modifiche si resero necessarie anche per meglio tutelare l'incolumit\u00e0 degli spettatori, infatti a causa dell'eccessiva gittata dei lanci il giavellotto rischiava di finire oltre la zona destinata alle gare.\nAll'entrata in vigore del nuovo regolamento, il record mondiale superava i 100 metri, precisamente 104,80 metri ottenuto da parte del tedesco orientale Uwe Hohn. Nel 1999 fu analogamente ridisegnato anche il giavellotto delle donne che con Petra Felke, anch'ella tedesca orientale, avevano raggiunto gli 80,00\u00a0m.\nTecnica di lancio.\nIl lancio del giavellotto, nella tecnica moderna, viene solitamente preparato attraverso una rincorsa \"particolare\", formata principalmente da due fasi: la fase \"ciclica\" e quella \"aciclica\".\nNella prima fase, quella ciclica, l'atleta imprime una non eccessiva accelerazione alla sua rincorsa, correndo in posizione frontale e raggiungendo una velocit\u00e0 che gli consenta comunque di gestire al meglio gli ultimi delicati passi che precedono il lancio. Il passaggio alla seconda fase di lancio, quella aciclica, avviene grazie al gesto tecnico conosciuto come \"sfilata\", nel quale l'arto che impugna il giavellotto si distende e l'atleta procede con una corsa laterale caratterizzata dai classici \"passi incrociati\". Esistono diverse tecniche di sfilata, tra i quali quella classica e quella molto spettacolare ed impegnativa della sfilata \"alla Zelezny\".\nLa fase aciclica \u00e8 la fase fondamentale del lancio, poich\u00e9 culmina col rilascio dell'attrezzo: i passi incrociati (che variano in numero a seconda della preparazione fisica e della tecnica dell'atleta) terminano col \"passo impulso\", un passo pi\u00f9 lungo degli altri che porta il corpo verso la fase di \"puntello\", dove la gamba sinistra (per un atleta destrorso) si blocca puntandosi alla pedana e facendo ruotare tutto il corpo su di essa. \u00c8 importante che il puntello avvenga ad una distanza tale dalla linea bianca che sia possibile anche il \"recupero\", ovvero l'arresto completo del corpo dopo la frustata di rilascio dell'attrezzo. Molti sono gli aspetti da tenere in considerazione per un buon lancio: l'impugnatura, l'importantissimo gioco di gambe, la rilassatezza dell'arto lanciante e molte altre finezze, che sono diverse per ogni lanciatore, e che si affinano solo attraverso ripetute prove in allenamento.\nRecord.\nIl record mondiale del lancio del giavellotto \u00e8 di 98,48 metri per gli uomini, stabilito dal ceco Jan \u017delezn\u00fd il 25 maggio 1996 all'Ernst-Abbe-Sportfeld di Jena (Germania) e di 72,28 metri per le donne, stabilito dalla ceca Barbora \u0160pot\u00e1kov\u00e1 il 13 settembre 2008 a Stoccarda (Germania).\nMaschili.\n\"Statistiche aggiornate all'11 marzo 2021.\"\nFemminili.\n\"Statistiche aggiornate all'11 marzo 2021.\"\nLegenda:\nMigliori atleti.\nMaschili.\n\"Statistiche aggiornate all'11 marzo 2021.\"\nFemminili.\n\"Statistiche aggiornate al 30 maggio 2021.\""}
{"id": "53146", "revid": "287204", "url": "https://it.wikipedia.org/wiki?curid=53146", "title": "Cohors II Sardorum", "text": "La Cohors II Sardorum, \"seconda coorte dei Sardi\", fu una \"cohors equitata\" (un'unit\u00e0 militare) di stanza in Africa durante l'Impero romano.\nStoria.\nLa \"cohors Sardorum\" arriv\u00f2 in Mauretania verso la fine del I secolo e si stabil\u00ec a \"Rapidum\", ove rimase fino alla fine del II secolo quando, sotto Settimio Severo, si trasfer\u00ec ad \"Altava\".\nNon sappiamo se quest'unit\u00e0 si sia trasformata, con il passare del tempo, da \"quingenaria\" a \"miliaria\", come farebbe pensare la menzione in un'iscrizione di un tribuno della coorte dei Sardi; tuttavia, la cosa non \u00e8 da escludersi.\nAccampamenti.\n\"Rapidum\" (Sour Djouab).\nLa fortezza, fondata nel 122 ad opera della \"cohors II Sardorum\", presenta una pianta rettangolare con angoli arrotondati di 135\u00d7127m e quattro porte affiancate da torri rettangolari. Essa era situata in una regione molto favorevole per l'insediamento umano, oltre ad essere in una posizione molto difendibile, dato che si trovava tra le rive degli uadi Barla e Djouab, spesso a carattere torrentizio.\nIl complesso rimase presidiato fino al 201; mentre, l'abitato che si era formato con l'apporto di civili e veterani sopravvisse sino all'epoca dell'imperatore Aureliano quando fu distrutto dai nomadi.\nIl municipio di \"Rapidum\" venne ricostruito per volont\u00e0 di Massimiano, anche se non \u00e8 certa la presenza di una nuova guarnigione. La struttura interna del campo \u00e8 ben conosciuta: i \"Principia\", introdotti da un \"tetrapylon\", dispongono di una corte e di un'aula basilicale; inoltre, sono stati identificati il \"praetorium\", un edificio termale, alcune caserme, degli \"horrea\" e quello che il Laporte considera come una \"basilica exercitatoria\".\n\"Altava\" (Hadjar Roum).\nNella localit\u00e0 di Hadjar Roum sono stati rinvenuti i resti di due insediamenti, dei quali uno aveva un ruolo militare e fu probabilmente fondato nel 201 per volere di Settimio Severo che vi insedi\u00f2 la \"cohors II Sardorum\". Questa coorte proveniva dal forte di \"Rapidum\", che venne abbandonato in seguito all'avanzamento del \"limes\" attuato in et\u00e0 severiana. \u00c8 possibile stabilire con una certa sicurezza l'anno di insediamento delle truppe sarde ad Altava, grazie a un'iscrizione databile tra il 201 e il 209 in onore di Geta.\nLa \"cohors II Sardorum\" rimase di stanza ad Altava per buona parte del III secolo, ma altre iscrizioni attestano che essa fu integrata da alcune unit\u00e0 di cavalleria o da loro distaccamenti come l\"ala miliaria\", l\"ala Parthorum\" e l\"ala Thracum\", forse per aumentarne la mobilit\u00e0.\nLa pianta del campo misura 430x330 m e presenta lati rettilinei ad eccezione di quello settentrionale, che ha un percorso assai irregolare e angoloso."}
{"id": "53150", "revid": "110157", "url": "https://it.wikipedia.org/wiki?curid=53150", "title": "Prometeo donatore del fuoco", "text": "Prometeo donatore del fuoco (\"Prometheus the Firegiver - A Mask in the Greek Manner\") \u00e8 un poema di Robert Bridges.\nLa prima edizione fu pubblicata a Oxford nel 1883 da H. Daniel. Una seconda edizione rivista fu pubblicata a Londra da George Bell &amp; Sons nel 1884. Nel 1898 venne stampata per la terza volta a cura di Smith, Elder &amp; Co."}
{"id": "53153", "revid": "1281904", "url": "https://it.wikipedia.org/wiki?curid=53153", "title": "Prometeo incatenato (Hal\u00e9vy)", "text": "Il Prometeo incatenato (\"Prom\u00e9th\u00e9e encha\u00een\u00e9\") \u00e8 una cantata per voce solista, coro e orchestra composta da Fromental Hal\u00e9vy per l'omonima tragedia di Eschilo.\nLe musiche furono scritte nel 1849 ed eseguite nello stesso anno a Parigi. Il compositore Giacomo Meyerbeer, che assistette alla prima, scrisse in una lettera del 18 marzo 1849 che lo stile della composizione di Hal\u00e9vy gli ricordava l\"'Antigone\" di Felix Mendelssohn Bartholdy."}
{"id": "53155", "revid": "1499687", "url": "https://it.wikipedia.org/wiki?curid=53155", "title": "Le nozze di Prometeo", "text": "Le nozze di Prometeo (\"Les noces de Prom\u00e9th\u00e9e\") \u00e8 una cantata per coro ed orchestra del compositore francese Camille Saint-Sa\u00ebns, su libretto di Romain Cornut.\n\u00c8 una composizione corale profana, catalogata come op. 19, che Saint-Sa\u00ebns scrisse nel 1867 per il concorso legato all'Esposizione Universale che si tenne quell'anno a Parigi. Il brano vinse il primo premio, e il prestigioso riconoscimento rese famoso il trentenne Saint-Sa\u00ebns a livello internazionale.\nParticolarit\u00e0.\nL'esecuzione del brano all'Esposizione Universale viene ricordata anche per essere il primo caso documentato di uso del sarrusofono in una orchestra, strumento inventato nel 1856 e fino ad allora utilizzato solo dalle bande musicali. Il sarrusofono non era previsto nella partitura originale, ma fu usato in concerto in sostituzione di un controfagotto inutilizzabile. Particolare \u00e8 anche l'utilizzo di 3 sassofoni (2 alti in mib e 1 baritono in mib) brevettati da Adolphe Sax il 21 marzo 1846."}
{"id": "53156", "revid": "729019", "url": "https://it.wikipedia.org/wiki?curid=53156", "title": "Prometeo incatenato (Lambert)", "text": "Il Prometeo incatenato (\"Prom\u00e9th\u00e9e encha\u00een\u00e9\") \u00e8 una cantata di Lucien-L\u00e9on Guillaume Lambert (Lucien Lambert jr.), figlio del compositore Charles Lucien Lambert (Lucien Lambert sr.).\nStoria.\nFu eseguita a Parigi nel 1883.\nNel 1885 venne premiata con il Prix Rossini dalla \"Soci\u00e9t\u00e9 des Concerts du Conservatoire\"."}
{"id": "53157", "revid": "834", "url": "https://it.wikipedia.org/wiki?curid=53157", "title": "Prometeo incatenato (Goldmark)", "text": "Il Prometeo incatenato (\"Gefesselten Prometheus des Aeschylos\") \u00e8 una \"ouverture\" da concerto composta nel 1889 dall'ungherese Karl Goldmark.\nIl mito di Prometeo, molto popolare tra i romantici, era gi\u00e0 stato ripreso da altri compositori quali Ludwig van Beethoven, nel balletto \"Le creature di Prometeo\", e Franz Liszt, nel poema sinfonico \"Prometeo\".\nSecondo alcuni critici la composizione di Goldmark \u00e8 da ritenersi un poema sinfonico sul modello di Liszt, piuttosto che una vera e propria \"ouverture\", nonostante il titolo che farebbe pensare ad un preludio musicale da anteporre alla rappresentazione della tragedia di Eschilo."}
{"id": "53158", "revid": "600229", "url": "https://it.wikipedia.org/wiki?curid=53158", "title": "Prometeo incatenato (Messager)", "text": ""}
{"id": "53161", "revid": "125748766", "url": "https://it.wikipedia.org/wiki?curid=53161", "title": "Musical Instrument Digital Interface", "text": "MIDI (Musical Instrument Digital Interface) \u00e8 il protocollo standard per l'interazione degli strumenti musicali elettronici, anche tramite un computer.\nLe specifiche MIDI standard.\nIntroduzione.\nIl termine MIDI indica due aspetti: un linguaggio informatico, ossia una serie di specifiche che danno vita al protocollo, e un'interfaccia hardware che consente il collegamento fisico tra dispositivi.Il MIDI \u00e8 nato negli anni ottanta e, sebbene nel tempo siano emersi protocolli dalle prestazioni superiori, \u00e8 rimasto pressoch\u00e9 inalterato fino al recente rilascio delle specifiche MIDI 2.0 ed \u00e8 tuttora intensamente utilizzato nella produzione di musica elettronica. I motivi risiedono probabilmente nel ruolo di standard che ha assunto nell'ambito musicale e nella cura riposta dai progettisti nella stesura delle prime specifiche.\nLe caratteristiche del MIDI sono:\nStoria.\nIl protocollo MIDI nacque all'inizio degli anni ottanta: il prototipo fu presentato da Dave Smith e Chet Wood, due progettisti della \"Sequential Circuit\" (SCi), che nel 1981 proposero le prime specifiche del MIDI in un documento pubblicato sotto il nome di \"The complete SCI MIDI\". Esso era la risposta all'esigenza di far comunicare tra loro diversi strumenti musicali elettronici tenendo conto delle caratteristiche di ognuno. Diversi costruttori, ad esempio Oberheim e Roland, offrivano gi\u00e0 sui propri strumenti alcuni sistemi di interfacciamento. Queste interfacce, basate su algoritmi proprietari, garantivano il funzionamento solo su strumenti dello stesso costruttore, invece il protocollo di Smith e Wood si presentava come un sistema in grado di garantire il funzionamento su strumenti di costruttori diversi. Per garantire la compatibilit\u00e0 tra strumenti di case produttrici diverse, ogni costruttore fu invitato a partecipare alla stesura delle prime specifiche MIDI. SCI, Roland, Yamaha e Kawai furono i primi produttori di strumenti digitali ad aderire alla definizione e alla diffusione del MIDI.\nIl progetto terminato apparve solo due anni dopo: nell'agosto del 1983 le specifiche MIDI furono presentate al pubblico alla fiera del \"National Association of Music Merchants\" (NAMM), tenutasi a Los Angeles. L'immediata popolarit\u00e0 dello standard cre\u00f2 divisioni all'interno del comitato fondatore: i produttori americani si unirono nella \"MMA\" (\"MIDI Manufactures Association\"), mentre quelli giapponesi fondarono la \"JMA\" (\"Japan MIDI Association\"). Bench\u00e9 lavorassero su un terreno comune, i due consorzi svilupparono delle caratteristiche non sempre pienamente compatibili tra loro. Queste divergenze furono risolte nel 1985, quando la \"IMA\" (\"International MIDI Association\") pubblic\u00f2 la versione 1.0 delle specifiche MIDI, istituendo di fatto lo standard del protocollo, e i costruttori che supportano il protocollo MIDI sono riuniti in due associazioni: MMA (costruttori Americani ed Europei) e JMSC (costruttori Giapponesi). Le modifiche da apportare allo standard MIDI vengono discusse e approvate da queste due associazioni. La diffusione delle specifiche MIDI spetta all'IMA (International Midi Association).\nLa tastiera \"PROPHET 600\" della SCi (Sequential Circuits inc.) di San Francisco, il primo synth dotato di interfaccia MIDI, fu presentata nel 1983 e costruita su licenza in Italia dalla SIEL di Acquaviva Picena in provincia di Ascoli Piceno nelle Marche, anche se la versione definitiva del protocollo MIDI venne implementata l'anno seguente sulla Yamaha DX7.\nLo standard MIDI consiste in un protocollo per lo scambio di messaggi progettato per l'uso con strumenti musicali elettronici e nella relativa interfaccia fisica. Un collegamento MIDI consiste in una connessione seriale unidirezionale (simplex) a loop di corrente, che funziona alla velocit\u00e0 di trasmissione di 31,250 bps. Il loop \u00e8 tenuto a massa solo da un lato e l'altra estremit\u00e0 \u00e8 libera (flottante) per evitare ronzii e interferenze audio indotte dalla formazione di anelli di massa. Due dispositivi collegati con interfaccia MIDI sono tra loro optoisolati, cio\u00e8 il loop di corrente dal lato del trasmettitore pilota il LED di un accoppiatore ottico dal lato del ricevitore. L'accoppiatore ottico dev'essere molto veloce (un dispositivo molto usato \u00e8 lo \"Sharp PC900\") e i tempi di commutazione asimmetrici che caratterizzano la maggior parte degli accoppiatori sono in ogni caso causa di . Nel caso di connessione in cascata di pi\u00f9 dispositivi MIDI il ritardo del segnale si fa via via pi\u00f9 rilevante fino a generare errori di trasmissione.\nLo standard MIDI prevede l'uso di connettori circolari a standard DIN a 5 pin. Questi connettori erano molto diffusi in Europa per ogni genere di connessione audio fino agli anni novanta, quando sono stati sostituiti dai pi\u00f9 pratici jack. Anche le comunissime tastiere dei personal computer, attualmente dotate tutte di connessione USB, in passato utilizzavano quel connettore, poi abbandonato per il mini-DIN. Il MIDI \u00e8 rimasto quindi una delle poche applicazioni per questo genere di connettori.Esiste anche una versione dello standard che sfrutta il collegamento USB ed \u00e8 attualmente in sviluppo da parte della IETF una versione per il trasporto di segnali MIDI su Ethernet e Internet.\nL'interfaccia hardware.\nGli strumenti musicali e le varie attrezzature MIDI devono essere fisicamente connesse per poter comunicare tra di loro. A questo scopo, lo standard MIDI prevede l'uso di una triade di connettori DIN a 5 poli, di cui solo i 3 poli centrali vengono utilizzati, che tramite un cavo pentapolare consentono il collegamento fisico tra gli strumenti.I tre connettori vengono distinti come:\nLa reale configurazione dei connettori, per numero e presenza, dipende dalle funzioni per cui uno strumento viene costruito. Su una \"master keyboard\", per esempio, \u00e8 frequente trovare 2 o 3 OUT e nessun THRU, visto che ci\u00f2 che ci si aspetta da uno strumento del genere \u00e8 la massima flessibilit\u00e0 nella trasmissione dei dati verso altre attrezzature.\nL'interfaccia software: il protocollo MIDI al livello software.\nUna delle caratteristiche fondamentali del MIDI \u00e8 l'essere un'interfaccia multicanale.Grazie a delle applicazioni software chiamate sequencer, installabili sia in unit\u00e0 hardware specifiche sia in normali personal computer, si possono registrare performance musicali sotto forma di \"messaggi MIDI\" per poterle successivamente modificare e riascoltare. Il compito di sincronizzare le varie sequenze MIDI \u00e8 delegato al codice temporale MIDI, uno standard mondiale per la sincronizzazione della musica digitale che costituisce un'implementazione del codice temporale SMPTE.\nUn file MIDI \u00e8 un file che contiene dati comunicabili tramite il protocollo MIDI. Il MIDI supporta fino 16 canali. Per spiegare cosa si intende per \"canale MIDI\" si pu\u00f2 utilizzare la seguente metafora: si voglia inviare un messaggio a un collega che pernotta in una delle 16 stanze a disposizione di un hotel; oltre all'indirizzo dell'hotel, si deve specificare anche il numero di stanza del nostro collega se si vuole che il messaggio sia recapitato correttamente. Si pensi di avere un modulo sonoro con la possibilit\u00e0 di suonare fino a 16 suoni diversi contemporaneamente collegato in MIDI a una tastiera musicale e ogni suono \u00e8 in un canale diverso da 1 a 16: come fare per far eseguire la musica a uno solo di questi suoni? La tastiera deve inviare al modulo, oltre alle note, anche il numero di canale (la stanza dell'hotel) in cui suonare quelle note. Come farlo dipende dal tipo di strumenti utilizzati.Oltre alle note e alle varie informazioni necessarie alla loro esecuzione \u00e8 possibile trasmettere in MIDI anche del testo sincronizzato con la musica. Questo aspetto \u00e8 stato ampiamente sfruttato per karaoke. Ai file di questo tipo \u00e8 spesso cambiata l'estensione da .mid a .kar.\nTipi di dati.\nStatus byte: gli status byte sono numeri di otto cifre binarie in cui il bit pi\u00f9 significativo (Most Significant Bit, MSB) \u00e8 posto a 1. Questi byte servono ad identificare il tipo di messaggio, ovvero lo scopo dei data byte che li seguono; ad eccezione dei real-time message, un nuovo Status byte obbliga il ricevitore ad adottare un nuovo stato, anche se l'ultimo messaggio non \u00e8 ancora stato completato.\nData byte: a seguire gli Status Bytes, ad eccezione dei Real-time message, ci possono essere uno o due Data Byte che trasportano il contenuto del messaggio. I Data byte sono numeri di otto cifre binarie in cui il bit pi\u00f9 significativo (Most Significant Bit, MSB) \u00e8 posto a 0. Per ogni Status byte deve sempre essere spedito il numero di Data Byte corrispondente; il ricevitore del messaggio deve aspettare fino a quando non ha ricevuti tutti i Data byte richiesti dallo Status byte.\nRunning Status: solo per Voice e Mode Message. Quando uno Status byte viene ricevuto ed elaborato, il ricevitore rimane in quello stato fino alla ricezione di un differente Status Byte; quindi in caso di ripetizione lo Status Byte pu\u00f2 essere omesso ed \u00e8 sufficiente inviare solo i Data Byte. Nel Running Status un messaggio completo consiste unicamente di Data Bytes; il Running Status \u00e8 particolarmente utile quando si devono spedire lunghe stringhe di Note On/Off, dove \"Note On con velocit\u00e0 0\" \u00e8 usato come Note Off.\nChannel message.\nUn Channel message usa quattro bit nello Status Byte per indirizzare il messaggio a uno dei sedici canali MIDI e quattro bit per definire il messaggio. I channel message sono quindi usati dai ricevitori in un sistema il cui numero di canali corrisponde al numero di canali codificato all'interno dello Status Byte.\nUno strumento pu\u00f2 ricevere messaggi MIDI da pi\u00f9 di un canale. Il canale sul quale riceve le istruzioni principali \u00e8 detto \"Basic channel\". Uno strumento pu\u00f2 essere impostato in modo da ricevere dati di esecuzione (performance data) su canali multipli (incluso il basic channel). A questi ci si riferisce come \"Voice channel\".\nCi sono due tipi di Channel Message:\nChannel mode.\nUn singolo strumento fisico pu\u00f2 fungere da diversi strumenti virtuali. In questa trattazione, \"strumento\" si riferisce a uno strumento virtuale. I sintetizzatori e altri strumenti contengono elementi di generazione del suono chiamati \"voice\". L'assegnamento di voice \u00e8 il processo algoritmico con cui si instradano i note On/Off data dai messaggi MIDI in arrivo alle voice stesse, in modo che le note siano suonate correttamente.\nSono disponibili quattro Mode message per definire le relazioni tra i sedici canali MIDI e i voice assignment dello strumento. Le quattro modalit\u00e0 sono determinate dalle propriet\u00e0 Omni (On/Off), Poly and Mono. Poly e Mono sono mutuamente esclusive. Omni, quando on, abilita il ricevitore a ricevere Voice message su tutti i Voice Channel. Quando off, il ricevitore accetta solo i Voice Message che provengono da Voice Channel selezionati.\nMono, quando on, riduce l'assegnamento di Voice a solo una Voice per Voice Channel (monophonic). Quando off (Poly on), un certo numero di Voice pu\u00f2 essere allocato dal normale algoritmo di Voice assignment del ricevitore.\nRicevitori e trasmettitori MIDI operano con un solo Channel Mode alla volta. Dal momento che un singolo strumento pu\u00f2 funzionare come un insieme di strumenti virtuali, esso pu\u00f2 avere diversi Basic Channel. Questo strumento si comporta come se fosse pi\u00f9 di un ricevitore e ogni ricevitore pu\u00f2 essere impostato con un differente Basic Channel. Inoltre ogni ricevitore pu\u00f2 essere impostato con diversi Mode, sia attraverso il pannello dei controlli dello strumento sia attraverso Mode message ricevuti sul Basic channel. Sebbene non sia un vero MIDI mode, questa maniera di operare \u00e8 detta \"Multi Mode\".\nChannel voice.\nI channel voice message consistono nel carico di informazioni trasmesse tra gli strumenti MIDI. Includono: Note On, Note Off, program change, control change, pitchbend, channel aftertouch e polyphonic key pressure.\nUn singolo Note On message consiste di 3 byte, che richiedono per la trasmissione. Quando molte note sono suonate allo stesso tempo, i diversi Note On possono richiedere diversi millisecondi per essere trasmessi. Questo pu\u00f2 rendere complicato per il MIDI rispondere ad un grande numero di eventi simultanei senza provocare un ritardo lieve, ma udibile. Questo problema si riduce usando il Running Status mode.\nControl Rpn &amp; Nrpn.\nSono controlli che permettono di gestire estensioni specifiche per il dispositivo o l'applicazione da controllare. I controlli RPN sono specificati dallo standard MIDI, quelli NRPN sono specifici per ogni dispositivo e devono quindi essere documentati nel manuale in dotazione. Sono implementati come successione di Control Change.\nNRPN, Non-Registered Parameter Number.\nIl parametro da modificare \u00e8 designato tramite i Controller 98 e 99, il valore da inserire \u00e8 specificato da:\nIn alternativa si pu\u00f2 usare:\nRPN, Registered Parameter Number.\nIl parametro da modificare \u00e8 designato tramite i Controller 100 e 101, il valore da inserire \u00e8 specificato dagli stessi controller degli NRPN.\nSystem message.\nI System message non sono codificati con i numeri di canale. Ci sono tipicamente tre tipi di System Message.\nStruttura del file MIDI.\nIl file MIDI e le sue strutture fondamentali.\nIl file MIDI, o pi\u00f9 formalmente \"Standard Midi File\" (SMF), \u00e8 un archivio contenente dati, informazioni espresse in uno o pi\u00f9 byte. Queste informazioni organizzano un sistema compiuto di regole, il protocollo (o codice) MIDI, e sono comprensibili dai programmi-lettori MIDI (sequencer), che le riconoscono e le interpretano come \"istruzioni\" da eseguire.\nLe specifiche dello SMF furono sviluppate dalla \"MIDI Manufacturers Association\" (MMA).\nIl file MIDI \u00e8 composto da complesse strutture, chiamate \"Track Chunk\" (\"blocco-traccia\"), formate da un certo numero di byte (informazioni-istruzioni). Questi Blocchi sono parti fondamentali e pertanto necessarie del file MIDI.\nLa prima struttura: il blocco d'intestazione.\nLa prima struttura, posta solo all'inizio del file MIDI e composta sempre da 14 byte, \u00e8 chiamata: \"Midi Track header chunk\" (MThd), ossia \"Blocco d'intestazione\". Alcuni byte di questo Blocco-traccia d'intestazione del file MIDI sono invariabili. In un file esiste un solo blocco \"Midi Track header\" (MThd). Il \"Blocco d'Intestazione\" (Header Chunk) specifica alcune informazioni di base e generiche relative ai dati presenti nel file. Il \"Midi Track header chunk\" \u00e8 costituito dai seguenti byte in notazione esadecimale:\ndove n rappresenta i byte di valore variabile.\n4D 54 68 64 = (in codice ASCII: MThd) definisce il \"chunk\" come \"Midi Track header\" ed \u00e8 il \"blocco d'intestazione\", formato sempre da 4 byte invariabili, che definisce questa traccia come blocco \"header\".\n00 00 00 06 = definisce la lunghezza in byte della restante parte del blocco \"header\". Indica che immediatamente dopo vi sono 6 byte restanti.\n00 0n = questi due byte indicano il tipo di file MIDI\u2013 smf: \"Standard Midi File\". Per il formato 0 n = 0; per il formato 1 n = 1; per il formato 2 n = 2:\n00 nn = questi due byte indicano quante tracce (del tipo MTkr) sono presenti nel file MIDI.\n0n nn = questi ultimi due byte indicano il \u201cnumero di impulsi (o risoluzione) per nota da \u00bc\u201d: PPQN (Pulse Per Quarter Note). Ogni impulso \u00e8 chiamato \u201cTick\u201d (istante).\nPer esempio 01 80 = 384 PPQN (una nota da \u00bc sar\u00e0 formata da 384 PPQN, ossia da 384 tick). Il PPQN condiziona per l'intero file MIDI il Tempo Delta, in quanto il PPQN \u00e8 un'unit\u00e0 di misura, un metro di riferimento che definisce in \u201cnumero di impulsi per nota da \u00bc\u201d il Tempo Delta. Dunque, la durata di due o pi\u00f9 Tempi Delta aventi identici valori in byte, ma all'interno di diversi PPQN, sar\u00e0 diversa.\nLe altre strutture successive al blocco d'intestazione\nDopo l'intera descrizione del \"Midi Track header chunk\" (Blocco primario d'intestazione) seguono le Tracce (almeno una) contenenti gli eventi del MIDI. Ciascuna traccia \u00e8 composta da un'intestazione formata sempre da 4 byte invariabili:\n4D 54 72 6B = (in codice ASCII: MTrk) definisce il chunk come \"Midi Track\", ossia lo identifica come \"blocco di traccia\".\nQualora nel file sia presente pi\u00f9 di una traccia MTrk, la prima traccia MTrk, chiamata anche \u201c\"Traccia del Tempo\"\u201d, contiene solitamente i Dati Meta, separati fra loro e da altri eventuali eventi MIDI dal Tempo Delta T\u0394, relativi all'indicazione della suddivisione della misura, del tempo metronomico e della tonalit\u00e0 della scala. Le tracce successive, per esempio una per ogni strumento musicale diverso, contengono tutti gli altri eventi midi, e possono contenere anche eventi Dati Meta nel caso di cambio dei valori dei Dati Meta iniziali contenuti nella prima traccia MTrk, ossia nella \"Traccia del Tempo\".\nDopo i 4 byte identificativi della traccia seguono sempre altri 4 byte:\n00 00 00 nn = indicano quanti byte successivi vi sono sino alla fine della traccia. Dopo i descritti 4 byte \u00e8 sempre presente il \"Tempo Delta\" (\"Delta Time\"), espresso con uno o pi\u00f9 byte. Seguono gli Eventi contenuti nella traccia, Eventi Midi, Eventi SysEx, Eventi Dati Meta che sono la codifica informatica del un brano, la partitura musicale.\nTutti gli Eventi sono sempre separati fra loro da un valore di Tempo Delta variabile a seconda delle necessit\u00e0 e dello svolgersi del brano.\nIl Tempo Delta \u2013 T\u0394.\nAll'interno delle tracce \"MTrk\" fra \"ogni\" Evento viene sempre inserito il dato temporale Tempo Delta (\"Delta-time\"), che esprime in byte la durata dell'intervallo temporale tra due singoli eventi, ovvero \u00e8 la durata in PPQN tra i due eventi (\u2026EVENTO1\u2026T\u0394\u2026EVENTO2\u2026). Se, ad esempio, T\u0394 = 00, allora gli eventi avvengono simultaneamente.\nDunque, per far suonare due note simultaneamente si ha per esempio: 90 48 64 00 90 4C 64 = Do e Mi che suonano contemporaneamente.\nIl Tempo Delta \u00e8 fondamentale per la durata delle note e quindi per la creazione delle figure musicali. Pi\u00f9 precisamente i valori del T\u0394 sono stabili; le figure musicali variano la propria corrispondenza al T\u0394 in base alla risoluzione PPQN. Ad esempio, per PPQN = 01 80 la semiminima ha T\u0394 = 83 00; invece per un PPQN = 60 la semiminima ha T\u0394 = 60.\nDurata in microsecondi di un impulso-tick.\nLa durata in microsecondi di un impulso-tick per \u00bc di nota si ottiene dalla seguente operazione:\ndove bpm rappresenta i \"\"battiti per minuto\" (tempo metronomico) e PPQN \u00e8 la \"risoluzione in Impulsi per nota da \u00bc\"\" come impostata nel \"chunk MThd\".\nI dati Meta.\nI Dati Meta (Meta Data) sono informazioni non fondamentali del file MIDI e, se presenti, sono contenute nelle tracce MTrk. Si identificano dal primo byte di valore sempre uguale a FF, e sono costituiti da pi\u00f9 byte.\nI principali Dati Meta:\nFF 58 04 xx yy 60 08 \u2013 \"Metro della misura\" (Tempo di Suddivisione della misura):\nFF 51 03 xx xx xx \u2013 \"Tempo metronomico\" (velocit\u00e0 del brano: indica quanti microsecondi dura un quarto di nota):\nIl Meta evento relativo al \u201c\"Tempo metronomico\"\u201d va sempre posto dopo il Meta evento della \u201c\"Suddivisione della misura\"\u201d.\nIn caso di cambio di suddivisione della misura si deve \"sempre\" ricalcolare il tempo metronomico della nuova suddivisione sulla base della precedente tabella.\nFF 59 02 xx yy \u2013 \"Chiave di Tonalit\u00e0\" (indica la Tonalit\u00e0 della scala):\nIl Meta-Dato FF 59, relativo alla \"Chiave di tonalit\u00e0\" della scala, \u00e8 riconosciuto da alcuni programmi, solo se esso \u00e8 presente nella \"traccia del tempo\" e l\u00ec lo salvano. Altri sequencer lo leggono solo se presente nelle tracce successive a quella del \"tempo\" e in quelle lo salvano. Altri sequencer ancora riconoscono questo Dato Meta ovunque esso sia. Il Dato Meta FF 59 pu\u00f2 essere considerato \"opzionale\" poich\u00e9 la nota alterata \u00e8 definita in realt\u00e0 \"non\" da questo Dato Meta, bens\u00ec dal secondo byte componente l'evento MIDI \u201c\"NOTE ON\"\u201d.\nAltri Dati Meta utili sono:\nFF 03 ll xxxx \u2013 \"Nome della Traccia\":\nFF 05 ll xxxx \u2013 \"Testo del canto\" (lyric):\nEsempio di utilizzo di questo Meta evento (testo da immettere in corrispondenza di una nota): \u00abPro - \u00bb (ossia: P+r+o+[spazio]+ - ) la struttura sar\u00e0 ... | T\u0394 | Note ON | T\u0394 | FF 05 05 50 72 6F 20 2D | T\u0394 | Note OFF | T\u0394 | ... (in verde i valori esadecimali del codice necessari per ottenere la scrittura del testo \"Pro \u2013\".\nI principali eventi MIDI.\n9n hh vv \u2013 \"Note ON\"\n8n hh vv \u2013 \"Note OFF\"\nEsempio: 80 45 64 (al canale 1 viene spenta in quel momento la nota n. 45 [ossia la n. 69 in decimale = LA a 440 hrz] con velocit\u00e0 64).\nIl Canale 10 \u00e8 riservato nel modulo GM a suoni percussivi.\nPause\nimmediatamente dopo il \u201cNOTE OFF\u201d viene inserito un Tempo Delta di valore pari alla figura di pausa corrispondente. Se \u00e8 prevista una pausa all'inizio del brano, il T\u0394 \u00e8 inserito innanzi al \"primo\" evento \u201cNOTE ON\u201d della traccia MTrk interessata.\nAn aa vv \u2013 \"Aftertouch Polyphonic\":\nBn bb vv \u2013 \"Control Change\":\nEsempio: B0 07 64 Imposta il volume generale della traccia da quel momento a 64 hex, ossia a 100 in decimale.\nCn cc \u2013 \"Program Change\":\nEsempio: C0 05: strumento della traccia impostato da quel momento a Piano elettrico 2.\nDn dd \u2013 \"Channel Aftertouch\"\nEsempio: D0 64 al canale 1 viene applicato da quel momento l'Aftertouch di valore uguale a 100.\nEn ee zz \u2013 \"Pitch Bend Change\"\nEsempio: E0 60 64: al canale 1 viene applicato da quel momento il \"Pich Wheel\" con primo valore uguale a 60, ossia 96 in decimale, e secondo valore uguale a 64, ossia 100 in decimale).\nChiusura della Traccia.\nOgni traccia MTkr termina con un evento di chiusura formato da due byte: FF 2F 00, preceduti sempre da un valore di T\u0394. L'ultimo byte uguale a zero rappresenta la lunghezza del meta-evento, la quale, non essendo presenti dati ulteriori, \u00e8 appunto pari a zero. Ovviamente anche la \u201c\"Traccia del Tempo\"\u201d termina con il comando FF 2F 00 (chiusura della traccia).\nAnalisi pratica di un breve file Midi.\nDi seguito verr\u00e0 mostrato e commentato il codice esadecimale di un semplice e breve file Midi (le varie istruzioni del protocollo Midi sono visualizzate in righe da 16 valori esadecimali, tranne l'ultima da 17, e distinte l'una dopo l'altra con caratteri in grassetto e non):\n 4D 54 68 64 00 00 00 06 00 01 00 02 01 80 4D 54\n 72 6B 00 00 00 19 00 FF 58 04 03 02 60 08 00 FF\n 51 03 09 27 C0 00 FF 59 02 01 00 00 FF F2 00 4D\n 54 72 6B 00 00 00 2A 00 B0 07 64 00 B0 0A 30 00\n B0 5B 40 00 B0 5D 10 00 C0 04 00 90 45 64 86 00\n 80 45 64 81 40 90 42 64 81 40 80 42 64 00 FF 2F 00\nCOMMENTO :\n 4D 54 68 64 00 00 00 06 00 01 00 02 01 80\n 4D 54 \n 72 6B 00 00 00 19 00 FF 58 04 03 02 60 08 00 FF\n 51 03 09 27 C0 00 FF 59 02 01 00 00 FF 2F 00\n 4D\n 54 72 6B 00 00 00 2A 00 B0 07 64 00 B0 0A 30 00\n B0 5B 40 00 B0 5D 10 00 C0 04 00 90 45 64 86 00\n 80 45 64 81 40 90 42 64 81 40 80 42 64 00 FF 2F 00\nLa visualizzazione in valori esadecimali del codice di un file Midi pu\u00f2 essere effettuata mediante un programma editor esadecimale di file."}
{"id": "53167", "revid": "113398783", "url": "https://it.wikipedia.org/wiki?curid=53167", "title": "Indice di Shannon-Wiener", "text": "L'indice di Shannon-Wiener H' \u00e8 un indice di diversit\u00e0\nusato in statistica nel caso di popolazioni con un numero infinito di elementi.\nformula_1\ndove pj \u00e8 la proporzione della j-esima specie (\u03a3jpj = 1) e \"s\" \u00e8 il numero delle specie.\nDividendo H' con il valore massimo possibile H'max=loge(s), si ottiene un indice compreso tra 0 e logaritmo di k.\nQualora sia \"Nj\" che \"N\" tendano all'infinito allora l'indice di Brillouin H tende all'indice di diversit\u00e0 di Shannon-Wiener \"H\"' con pj=Nj/N.\nL'espressione dell'indice di diversit\u00e0 \u00e8 derivato dalla teoria dell'informazione sviluppata da Claude Shannon, in particolare dalla definizione data in essa per l'entropia di una sorgente discreta. Norbert Wiener forn\u00ec, contemporaneamente a Shannon, una definizione simile nel caso continuo, senza peraltro ulteriormente sviluppare l'argomento; i due nomi sono talvolta citati assieme in riferimento allo studio quantitativo del concetto di informazione. L'indice \u00e8 talvolta erroneamente indicato come Shannon - Weaver, con un riferimento allo scienziato statunitense Warren Weaver, il cui nome \u00e8 associato a quello di Shannon dal fatto di comparire come autori di un noto testo che ha contribuito alla diffusione della teoria dell'informazione di Shannon presso il pubblico."}
{"id": "53168", "revid": "1018011", "url": "https://it.wikipedia.org/wiki?curid=53168", "title": "Indice di Simpson", "text": "Gli indici di diversit\u00e0 di Simpson D e D' sono degli indici di diversit\u00e0 usati in statistica nel caso di popolazioni con un numero finito (nel caso dell'indice D) o infinito (nel caso dell'indice D') di elementi. venne proposto per la prima volta nel 1949 dallo statistico britannico Edward Hugh Simpson in un articolo su Nature.\nformula_1, dove Nj indica la numerosit\u00e0 della j-esima \"specie\" e N = \u03a3j Nj\nformula_2\n\u03bb e \u03bb' sono i corrispondenti indici di concentrazione di Simpson\nformula_3, nel caso di popolazioni finite\nformula_4 , nel caso di popolazioni infinite\nQualora sia \"Nj\" che \"N\"\ntendano all'infinito allora gli indici \"D\" e \u03bb\ntendono ai corrispondenti indici \"D\"' e \u03bb'\ncon pj=Nj/N.\nIl reciproco dell'indice di concentrazione \u03bb', ovvero\nl'esponenziale dell'indice di diversit\u00e0 D', corrispondono all'indice di Laakso-Taagepera\nusato dai politologi per misurare il \"numero effettivo di partiti\".\nIn Ecologia l'indice di Simpson \u00e8 utilizzato per misurare la probabilit\u00e0 che due individui, scelti a caso all'interno di un gruppo, appartengano alla stessa specie."}
{"id": "53169", "revid": "298229", "url": "https://it.wikipedia.org/wiki?curid=53169", "title": "Jan \u017delezn\u00fd", "text": "\u00c8 stato il dominatore del lancio del giavellotto negli anni 1990 e primi anni 2000, ed \u00e8 considerato il pi\u00f9 grande giavellottista di tutti i tempi. Pluricampione olimpico e mondiale, in carriera ha stabilito cinque record mondiali e tuttora \u00e8 il primatista mondiale del giavellotto con 98,48 metri. La media dei suoi migliori cento lanci supera i 90 metri.\nBiografia.\nEbbe come primo allenatore il padre Jaroslav, anche lui giavellottista, come la madre Jana. Nel 1987, ventenne, ottenne la prima medaglia mondiale, il bronzo ai Mondiali di Roma. L'anno dopo ai Giochi olimpici di Seul conquist\u00f2 la medaglia d'argento.\nNel giro di pochi anni Jan \u017delezn\u00fd divent\u00f2 il pi\u00f9 forte giavellottista in attivit\u00e0, e, nonostante i gravi infortuni fisici, rimase al vertice per un decennio. Secondo le statistiche della World Athletics, dal 1991 al 2001 ottenne 106 vittorie su 135 gare, scagliando il giavellotto oltre i 90 metri per 34 volte. Miglior\u00f2 il record mondiale per cinque volte, fino alla misura di 98,48 metri ottenuta il 25 maggio 1996 all'Ernst-Abbe-Sportfeld di Jena, e a tutt'oggi imbattuta.\nIn quel decennio \u017delezn\u00fd vinse tre ori olimpici consecutivi, unico giavellottista della storia a compiere tale impresa. Fu campione olimpico a , e . A Sydney stabil\u00ec anche il record olimpico con 90,17 m.\nTre furono anche i titoli mondiali: a Stoccarda nel 1993, a G\u00f6teborg nel 1995 e a Edmonton nel 2001; nel 1997 ad Atene fu nono, unico piazzamento fuori dal podio iridato nel decennio al vertice, mentre a Siviglia nel 1999, al rientro da un grave infortunio, arriv\u00f2 alla medaglia di bronzo.\n\u017delezn\u00fd domin\u00f2 anche il circuito dei meeting del Grand Prix. Vinse per quattro volte la classifica del lancio del giavellotto (1993, 1995, 1997, 2001), e per tre volte fu secondo nella classifica generale. Nel 2000 fu eletto atleta mondiale dell'anno dalla IAAF.\n\u017delezn\u00fd ha continuato a gareggiare anche dopo il 2001, con risultati meno eclatanti, secondo la naturale parabola discendente di un atleta maturo, ma rimanendo comunque tra gli atleti di vertice nella specialit\u00e0 a livello mondiale. Ha partecipato ai Mondiali 2003 (quarto) e ai Giochi olimpici di (nono). Nel 2005, assente ai Mondiali di Helsinki, \u00e8 arrivato quarto alla World Athletics Final nel Principato di Monaco.\nOltre all'attivit\u00e0 agonistica, \u017delezn\u00fd \u00e8 membro del Comitato Olimpico Internazionale. Nel 2004 \u00e8 stato votato come membro della commissione atleti, di cui aveva gi\u00e0 fatto parte dal 1996 al 2001. Dal 2005 fa parte anche della commissione \"sport per tutti\". Si \u00e8 ritirato in seguito alla World Athletics Final di Stoccarda del 2006."}
{"id": "53170", "revid": "1748167", "url": "https://it.wikipedia.org/wiki?curid=53170", "title": "Verba manent", "text": "Verba manent \u00e8 il primo album in studio del rapper italiano Frankie hi-nrg mc, pubblicato nel 1993 dalla BMG.\nDescrizione.\nCon l'uscita di questo disco, l'Italia ha assistito alla nascita di una delle pi\u00f9 importanti figure dell'hip hop nazionale. Per il suo esordio, Frankie ha affidato il processo di missaggio a DJ Style. L'album contiene molte delle canzoni pi\u00f9 famose di Frankie, tra le quali spiccano \"Fight da faida\", storica traccia di denuncia alla mafia, alla camorra, al terrorismo e ai politici corrotti, con la base caratterizzata dall'uso di uno scacciapensieri, \"Faccio la mia cosa\", tributo alla musica, \"Disconnetti il potere\", contro coloro che manipolano la comunicazione, \"Libri di sangue\", dedicato a problemi come il razzismo e lo sfruttamento delle donne, con la citazione del caso Rodney King e \"Omaggio, tributo, riconoscimento\", dedica agli Otierre. Il brano \"Il bianco e il nero\" \u00e8 tratto da un discorso di Sandro Pertini.\nIl 7 marzo 1994 l'album venne ristampato con una lista tracce differente: il remix di \"Potere alla parola\", quindicesimo brano dell'edizione originaria dell'album, fu rimpiazzata da \"Potere alla parola (Release 2.1)\" rimanendo comunque presente come traccia fantasma."}
{"id": "53171", "revid": "1381093", "url": "https://it.wikipedia.org/wiki?curid=53171", "title": "La morte dei miracoli", "text": "La morte dei miracoli \u00e8 il secondo album in studio del rapper italiano Frankie hi-nrg mc, pubblicato nel giugno 1997 dalla BMG.\nL'album \u00e8 presente nella classifica dei 100 dischi italiani pi\u00f9 belli di sempre secondo \"Rolling Stone Italia\" alla posizione numero 39.\nDescrizione.\nUscito nel 1997, \u00e8 composto, considerando anche i remix e la traccia \"fantasma\" della riedizione del 1998, da diciannove brani, di cui, come consuetudine per l'artista, alcuni \"parlati\". La prima edizione \u00e8 composta da sessantanove tracce: dopo l'ultimo brano n. 14 e prima dell'ultima traccia fantasma n. 69, sono presenti 54 tracce di silenzio, ciascuna di 0:05, e durano complessivamente 4:30. Il disco \u00e8 famoso soprattutto per il singolo \"Quelli che benpensano\" (con la partecipazione di Riccardo Sinigallia), che in quell'anno ha ottenuto un buon successo, grazie anche a molti passaggi del rispettivo video musicale sui canali musicali; ha inoltre ricevuto il premio come migliore canzone italiana dell'anno 1997.\nIl 12 maggio 1998 l'album \u00e8 stato ristampato in formato CD con l'aggiunta di quattro tracce bonus. Il 10 marzo 2017, in occasione dei suoi 20 anni, l'album \u00e8 stato ripubblicato in formato LP dalla Sony Music."}
{"id": "53173", "revid": "436907", "url": "https://it.wikipedia.org/wiki?curid=53173", "title": "Ero un autarchico", "text": "Ero un autarchico \u00e8 il terzo album in studio del rapper italiano Frankie hi-nrg mc, pubblicato nel 2003 dalla Materie Prime Circolari SAS.\nDescrizione.\nComposto da 17 tracce pi\u00f9 una traccia fantasma, tra i brani meritevoli di essere segnalati, si ricordano:\nPer questo lavoro, oltre alla Cortellesi, Frankie hi-nrg mc ha ottenuto collaborazioni con altri esponenti del teatro italiano, ovvero Arnoldo Fo\u00e0, Franca Valeri e Antonio Rezza, oltre a quella del cantante Pacifico nella traccia \"Anima Nera\".\nDa non dimenticare la presenza di molti pezzi \"parlati\", nei quali a parlare sono i collaboratori citati in precedenza."}
{"id": "53176", "revid": "287204", "url": "https://it.wikipedia.org/wiki?curid=53176", "title": "Jan Zelezny", "text": ""}
{"id": "53178", "revid": "287204", "url": "https://it.wikipedia.org/wiki?curid=53178", "title": "Jan Zelezn\u00fd", "text": ""}
{"id": "53185", "revid": "767487", "url": "https://it.wikipedia.org/wiki?curid=53185", "title": "La Fossa", "text": "La Fossa \u00e8 un gruppo rap italiano nato ufficialmente nel 1996. L'idea e il concetto nascono tuttavia qualche anno prima da un progetto di Wigsoo che prende forma con l'aggiunta di Er Gobbo e Guapo.\nCarriera.\nEr gobbo abbandona ancor prima di registrare un album, ma nel frattempo prendono parte al progetto tre giovani: Gravez, Moro e Biggaman col supporto di L.A.Lopez.\nNasce cos\u00ec La Fossa, che con la collaborazione di Quilo (SR Raza), realizza il primo EP omonimo \"La Fossa\" al Rainbow Studio di Torino. con la quale viene pubblicato il secondo lavoro: Around the Rionez feat. Flaminio Maphia, che evidenzia l'ingresso di un altro componente storico del gruppo, Skaz. La collaborazione con i Flaminio Maphia continua successivamente anche nell'LP Italy's Most Wanted della crew romana registrato interamente all'OBT Studio e La Fossa prende parte a diverse trasmissioni televisive e radiofoniche tra cui \"Suoni e Ultrasuoni\" a \"Rai stereo due\", mentre il video de \"Il Giorno Dopo\" gira su MTV e TMC2. \nFinisce la collaborazione con CD Club e iniziano gli anni bui del mercato discografico. Nel 1999 esce un nuovo singolo \"Potente sul beat\", molto hardcore ed esplicito, che fece parte della compilation Hip Hop \"Murua 69\", curata dagli ATPC, con il pezzo \"Puttan tour\", cantato insieme ai Flaminio Maphia. Dopo circa tre anni di silenzio nella scena musicale, nel 2001 esce il nuovo lavoro Tre che ne determina la crescita, sia per quanto riguarda le strumentali (con Wigsoo affiancato da Martinez) che per quanto riguarda le liriche.\nAl progetto non prenderanno parte il Moro e Biggaman e da qui in avanti non usciranno pi\u00f9 lavori discografici per La Fossa ma solo varie partecipazioni con diversi gruppi sparsi per tutto il territorio nazionale.\nIntanto anche Gravez abbandona momentaneamente il gruppo per un progetto da solista con il Moro, mentre Wigsoo e Guapo continuano a lavorare in coppia per trovare nuovi spunti, nuove idee e soprattutto nuovi finanziatori.\nNel 2007 \u00e8 pubblicato in rete \"Playaz Album\", che rilancia la band sulcitana. Sulla scia di questo nuovo EP iniziano i lavori per il quarto album. Esce anche il primo singolo con video annesso \"No comment\". A seguire un secondo singolo \"Original G\" che assieme ad altre nuove produzioni e quelle storiche, vengono portate in giro per tutto il territorio nazionale dalla band.\nSiamo nel 2012 alla \"Rhyme Racket Records\", Wigsoo ed El Don lavorano per la pubblicazione de \"La Tomba dei Giganti\"."}
{"id": "53186", "revid": "1305772", "url": "https://it.wikipedia.org/wiki?curid=53186", "title": "James Baldwin", "text": "Biografia.\nPrimo di nove figli, cresce in povert\u00e0, sviluppando un rapporto tormentato con il patrigno, una persona rigida e molto religiosa. Sin da bambino cerca una via d'uscita: \u00abSapevo di essere nero, naturalmente, ma sapevo anche di essere molto sveglio. Non sapevo come avrei usato il cervello, n\u00e9 se avrei potuto usarlo, ma quella era l'unica cosa che potevo usare\u00bb. Gi\u00e0 all'et\u00e0 di 14 anni Baldwin passa gran parte del tempo in biblioteca e scopre la passione per la scrittura.\nSeguendo le orme paterne diventa un predicatore presso una piccola chiesa pentecostale di Harlem. \u00abIn quei tre anni sul pulpito \u2013 me ne rendo conto adesso \u2013 ci\u00f2 che mi trasform\u00f2 in uno scrittore, un vero scrittore, fu avere a che fare con tutta quell'angoscia e quella disperazione, e con tutta quella bellezza\u00bb. Si pu\u00f2 facilmente ritrovare una forte influenza del linguaggio religioso in Baldwin, nel suo stile e nei suoi toni. Desideroso di andarsene di casa (perch\u00e9 lasciare il pulpito voleva dire anche dover lasciare casa) Baldwin trova un impiego nelle ferrovie del New Jersey.\nDopo un po' si trasferisce al Greenwich Village, dove incontra lo scrittore Richard Wright. Per alcuni anni lavora come freelance, scrivendo soprattutto recensioni editoriali. Durante gli anni dell\u2019adolescenza ad Harlem e al Greenwich Village, Baldwin inizia a rendersi conto della sua omosessualit\u00e0. Anche se non aveva ancora scritto neppure un romanzo, Wright gli procura una borsa di studio per Parigi. Qui Baldwin trova la giusta distanza dalla societ\u00e0 americana in cui era cresciuto per poterne finalmente scrivere.\nA partire dal 1948 vive per lo pi\u00f9 nel sud della Francia, ma torna spesso negli Stati Uniti per discorsi e conferenze e dal 1957 prende l\u2019abitudine di passare circa sei mesi l'anno a New York. Nel 1949 Baldwin incontra e si innamora di Lucien Happersberger, un artista svizzero di 17 anni, ma il matrimonio di Happersberger tre anni dopo lascer\u00e0 Baldwin sconvolto.\nDa Parigi Baldwin si trasferisce in Svizzera, dove scrive il suo primo romanzo \"Go Tell It on the Mountain\", pubblicato nel 1953, opera autobiografica sulla sua giovinezza a Harlem. La passione e la profondit\u00e0 con cui raccontava la lotta per la vita dei giovani neri americani non aveva precedenti. Il romanzo, anche se non ottenne subito questo riconoscimento, \u00e8 considerato un classico della narrativa americana.Nel corso degli anni cinquanta Baldwin si sposta tra Parigi, New York e Istanbul e scrive la raccolta di saggi \"Notes For A Native Son\" e il racconto \"Giovanni's Room\", parlando di argomenti al tempo tab\u00f9, come l'omosessualit\u00e0 e le relazioni tra persone di etnie diverse. \u00abQuando ti trovi in un\u2019altra cultura, sei costretto a riesaminare la tua\u00bb, scrive. Paradossalmente, i viaggi di Baldwin nel mondo lo avvicinano ancora di pi\u00f9 all'America del tempo. All'inizio degli anni sessanta fa ritorno negli Stati Uniti per partecipare al movimento per i diritti civili. Viaggia per tutto il Sud e scrive un'opera considerata esplosiva sull'identit\u00e0 nera e sulla situazione della lotta anti-razzista: \"The Fire Next Time\".\nBaldwin rimane un esponente del movimento per i diritti civili per tutti gli anni sessanta, anche se viene spesso criticato per il suo approccio pacifista. Dopo la pubblicazione di \"Another Country\" \u00e8 duramente attaccato per aver parlato dell'omosessualit\u00e0 all'interno della comunit\u00e0 nera di New York. Proprio per aver affrontato il tema della diversit\u00e0 sessuale, Eldridge Cleaver, leader delle Pantere nere, accusa le opere di Baldwin di \u00abodio assoluto per i neri\u00bb. Quasi in risposta, Baldwin accentua le sue prese di posizione contro le discriminazioni sessuali.\nDopo l'assassinio di personalit\u00e0 a cui era vicino come Medgar Evers, Malcolm X e Martin Luther King Jr., ritorna in Francia e lavora a un libro che esprime tutta la disillusione di quel momento storico, \"If Beale Street Could Talk\". Anche se in questo libro emerge tutta la rabbia di Baldwin per gli avvenimenti recenti, egli rimane sempre un fautore dell'amore e della fratellanza universali.\nDurante gli ultimi dieci anni della sua vita compone numerose opere di narrativa, di saggistica e di poesia e scopre l'insegnamento come nuovo modo per avvicinarsi ai giovani. Nel 1986 \u00e8 nominato commendatore della Legion d'onore dal governo francese. Continua a essere annoverato fra i pi\u00f9 importanti e attivi sostenitori dell'uguaglianza razziale fino alla morte, avvenuta nel 1987 a Saint-Paul de Vence, in Francia. Il suo ultimo romanzo, \"Just Above My Head\" \u00e8 del 1979. Pur avendo trascorso gran parte della sua vita all'estero, Baldwin si presenta essenzialmente come uno scrittore statunitense, che non ha mai cessato di riflettere sulla propria esperienza di uomo nero in un'America bianca."}
{"id": "53189", "revid": "123879736", "url": "https://it.wikipedia.org/wiki?curid=53189", "title": "Flaminio Maphia", "text": "Flaminio Maphia \u00e8 un gruppo musicale italiano di genere hip hop. \u00c8 stato costituito a Roma nel 1994 da G-Max (Massimo Rosa), Rude MC e Booster G. compongono con il gruppo sardo La Fossa la crew Patto di Sangue.\nStoria del gruppo.\nPrimi successi.\nI primi successi del trio capitolino vengono dalle loro esibizioni nei locali come l'Horus Club, il Palladium, l'Akab ed il Caff\u00e8 Latino, con ottimo riscontro da parte del pubblico, ciononostante nel 1995 Booster G abbandona il gruppo, venendo sostituito da Pusha e Sparo. La nuova formazione continua nell'ottimo solco intrapreso, la loro crescita raggiunge traguardi importanti come l'apertura del concerto del rapper statunitense Ice-T con Duke Montana.\nIn occasione di un \"liveshow\", il gruppo lega con il gruppo statunitense South Central Cartel per poi entrare con loro nella Murder Squad, collettivo in cui i Flaminio Maphia rappresentano la penisola italiana. Nel 1996 il gruppo collabora all'LP del gruppo SR Raza, pubblicato dall'etichetta Undafunk. L'anno seguente debuttano con l'EP \"Restafestagangsta\" da cui viene tratto l'omonimo singolo e che contiene collaborazioni di altri esponenti capitolini dell'hip hop quali Colle der Fomento e Piotta. La produzione \u00e8 affidata al beatmaker Ice One. I Manetti Bros., duo di sceneggiatori e registi, realizzano il video del singolo e lo promuovono nei canali musicali e nelle radio.\nSempre nel 1996 il gruppo ha un'altra occasione di notoriet\u00e0 partecipando al Salone della Musica di Torino. Partecipano alla colonna sonora del film \"Torino Boys\", per la quale realizzano il brano \"Sbroccatamente si vive la notte\" prodotto da Neffa. L'anno seguente aprono \"live show\" a De La Soul e Coolio e nel 1998 vengono inseriti tra i 10 artisti italiani emergenti da \"Enzimi\" (servizio organizzato da \"Musica!\" e \"Il Messaggero\"). Poco tempo dopo entrano nel progetto della compilation \"Hip Hop On The Top\".\nProblemi di formazione.\nLa formazione ha comunque qualche problema con i suoi pi\u00f9 recenti affiliati: Sparo e Pusha lasciano il gruppo, li sostituisce la cantante Perla, che abbandoner\u00e0 Rude e Max dopo poco tempo, lasciando ai due fondatori l'onere di portare avanti il progetto. Il 1998 segna anche l'uscita di \"Italy Most Wanted\", che viene pubblicato a settembre con Cd club: le produzioni sono di Squarta, DJ Lugi, Ice One, Wigsoo e DJ Pug. L'anno seguente i Flaminio aprono il concerto del Wu-Tang Clan, per poi realizzare i video dei singoli \"Balla E Dalla\" e \"La Gabbia\". G-Max, in parallelo, coltiva anche una piccola carriera di attore recitando nel 1999 in \"Semiautomatic Roma Metal Jacket\" accanto all'amico Rude, Tormento, DJ Enzo, e Ice One; nel 2000 ne \"Il segreto del giaguaro\" con Piotta; ed in \"Zora la vampira\" con Chef Ragoo, Tormento, Turi, in cui partecipa anche alla colonna sonora con i brani \"Tabula rasa\", \"Distruzione\" e \"Zora\" (Profondo Rosso) adottando lo pseudonimo di Lama, rapper dalla voce stridula e squillante, come il personaggio da lui interpretato, e Rude MC con il brano \"Sfiga\". Inoltre, G-Max si ritaglia una carriera anche in televisione. Nel 2001 i Flaminio Maphia compaiono nel video dei singolo degli 883 \"Come deve andare\" e \"Uno in pi\u00f9\".\nGli anni successivi.\nL'anno seguente, pubblicato da Emi Music/Extravibe, esce \"Resurrezione\", secondo LP anticipato dal singolo \"Bada\" il cui video \u00e8 diretto da Frankie hi-nrg mc, ottenendo un buon successo all'interno delle reti musicali. Nel febbraio del 2002, mediante il noto produttore e talent-scout Claudio Cecchetto, arrivano a condurre un programma su RTL 102.5. Nel 2003 il secondo brano tratto \u00e8 \"Ragazze acidelle\" (ha raggiunto il picco del 7\u00ba posto tra i singoli pi\u00f9 venduti in Italia) e diventer\u00e0 poi uno dei tormentoni del 2003, prodotto da Neffa, dove appare l'attore Max Tortora, e svela un lato pi\u00f9 leggero musicalmente rispetto ai brani che prima li contrassegnavano. Nel 2004, sotto la produzione di Biagio Pagano e la direzione artistica di Enrico Solazzo, vede la luce il singolo \"Supercar\" seguito da \"Che idea!\", reinterpretazione del successo \"Ma quale idea\" di Pino D'Angi\u00f2 (che a sua volta si era ispirato al successo di McFadden &amp; Whitehead \"Ain't No Stoppin' Us Now\" in cui si riconosce chiaramente il giro di basso), il cui video \u00e8 una parodia di altri video di successo di artisti italiani quali Caparezza, Daniele Silvestri, Articolo 31, Luca Dirisio, Gemelli DiVersi, Frankie hi-nrg mc, Alex Britti, Piotta, Max Gazz\u00e8 e Niccol\u00f2 Fabi, Jovanotti. Il singolo raggiunge direttamente la 4\u00aa posizione tra i singoli pi\u00f9 venduti in Italia diventando il secondo tormentone dei Flaminio Maphia, I singoli anticipano la pubblicazione dell'album \"Per un pugno di Euri\" (2005). Cominciano a fare vari apparizioni in tv, tra cui spiccano le numerose ad \"Insieme\", che continuano ancora oggi.\nNel 2006, prodotto da Enrico Solazzo, esce il quinto album dei Flaminio Maphia, \"Videogame\", anticipato dal singolo \"La mia banda suona il rap\" in collaborazione con Max Pezzali. Il pezzo raggiunge la 17\u00aa posizione tra i singoli pi\u00f9 venduti, rimanendo tra i primi 50 tutta l'estate.\nNel 2007 G-Max \u00e8 co-conduttore di \"Matin\u00e9e\" su Rai 2, mentre l'anno successivo \u00e8 ancora co-conduttore stavolta di \"Scalo 76\".\nNel 2008 conduce insieme a Martina Panagia il programma \"Street Voice\" su All Music. \u00c8 anche nel cast della sit-com \"Skull of Rap\", in onda sul canale satellitare GXT, e nel 2011 interpreta un bidello con la passione per la musica metal in \"Lola &amp; Virginia\", serie tratta dall'omonimo cartone animato, per la regia di Alessandro Celli.\nEsce il 29 gennaio 2010 il best dei Flaminio Maphia, \"Er mejo\", raccolta dei successi della band dal 1997 ad oggi. L'album, oltre ai pezzi gi\u00e0 noti del duo romano, contiene cinque inediti, tra i quali i singoli \"Quelli che\" e \"Vamos alla playa\" prodotti da Enrico Solazzo.\nNel 2010 i Flaminio Maphia sono nel cast del programma \"Quelli che il calcio e...\" su Rai 2.\nNel 2012 G-Max esordisce come attore alla serie \"R.I.S. Roma - Delitti imperfetti 3\". Compare anche in un cameo nello stesso anno per il film \"Buona giornata\".\nNel 2012 i Flaminio Maphia hanno partecipato alla puntata \"Tu musica divina\" de \"I Cesaroni 5\".\nIl 28 maggio 2013 i Flaminio Maphia pubblicano il singolo \"Allagrande (Praticamente in mutande)\" sotto l'etichette DIY Italia e Globo Records. Il singolo \u00e8 stato trasmesso per la prima volta da Radio Globo il 20 maggio 2013 all'interno del radio show \"Chiamata a carico\".\nNel 2019 compongono la sigla della seconda stagione del programma tv \"Pizza Hero - La sfida dei forni\" condotto da Gabriele Bonci su canale Nove. Sempre nel 2019 G-Max recita in un cameo nel film Letto numero 6."}
{"id": "53190", "revid": "111433", "url": "https://it.wikipedia.org/wiki?curid=53190", "title": "Pianeta X", "text": "Il pianeta X (o transplutoniano, o nono pianeta) \u00e8 un pianeta ipotetico al di l\u00e0 di Nettuno e dei plutoidi. La sua esistenza fu ipotizzata sulla base di apparenti discrepanze nell'orbita di Nettuno. La X non \u00e8 intesa come dieci in numeri romani, bens\u00ec come incognita.\nIl tema di un ulteriore pianeta oltre a quelli conosciuti viene considerato un falso problema: le scoperte nel sistema solare esterno si moltiplicano, e numerose fasce di asteroidi e altri oggetti vengono delineate. A partire proprio da Plutone, numerosi oggetti, per cui si \u00e8 coniata la definizione di oggetto transnettuniano, orbitano attorno al Sole e fanno svanire la distinzione tra pianeti e asteroidi. Lo stesso Plutone, il 24 agosto 2006, \u00e8 stato declassato da nono pianeta a pianeta nano e cio\u00e8 semplicemente il maggiore, o uno dei maggiori, di questi oggetti.\nCi\u00f2 non evita naturalmente che ogni nuova scoperta venga salutata come quella del decimo pianeta. Nel 2004 alcuni lo identificarono con Sedna. All'inizio del 2006 la notizia che Eris superasse Plutone per dimensioni suscit\u00f2 grande clamore nella stampa.\nDopo la classificazione di Plutone a pianeta nano \u00e8 adesso fonte di confusione chiamare il presunto nono pianeta come \"Pianeta X\", dato che \"X\" rappresenta il numero romano 10, tuttavia quando il termine fu coniato Plutone non era ancora stato declassato a pianeta nano, ed era ancora considerato il nono pianeta del sistema solare.\nIl 20 gennaio 2016 gli astronomi del Caltech Konstantin Batygin e Michael Brown hanno annunciato una prova indiretta supplementare dell'esistenza del nono pianeta basata su un nuovo modello scientifico delle orbite estreme di alcuni oggetti transnettuniani.\nRagioni dell'esistenza del pianeta X.\nMolti astronomi, alla fine del XIX secolo, ipotizzavano l'esistenza di un pianeta X. La ragione di questo entusiasmo era che, meno di 50 anni prima, il pianeta Nettuno era stato scoperto seguendo le indicazioni dei matematici John Couch Adams e Urbain Le Verrier, che basarono i loro calcoli su discrepanze delle orbite di Urano, Saturno e Giove.\nSecondo il loro ragionamento, se un pianeta era stato sorprendentemente scoperto solo calcolando le differenze tra orbite teoriche e reali dei pianeti gi\u00e0 noti, allora c'era una reale possibilit\u00e0 che gli errori nell'orbita di Nettuno potessero essere spiegati da un pianeta ignoto.\nLa ricerca del pianeta X.\nL'astronomo Percival Lowell chiam\u00f2 questo ipotetico pianeta \"pianeta X\" ovvero pianeta ignoto. Comp\u00ec due ricerche separate senza successo; la prima fin\u00ec nel 1909 e la seconda cominci\u00f2 nel 1913, dopo avere revisionato la sua predizione sull'ipotetica posizione. Questa ricerca fin\u00ec nel 1915, dopo di che Lowell pubblic\u00f2 i suoi parametri teorici per il pianeta X. Nello stesso anno furono registrate al suo osservatorio due deboli immagini di Plutone, ma esse non furono riconosciute come tali fino alla scoperta di Plutone, nel 1930.\nConclusione della ricerca.\nAll'inizio si pens\u00f2 che Plutone potesse essere il pianeta X, ma la sua massa non era sufficiente a spiegare le anomalie osservate nell'orbita di Nettuno, cos\u00ec la ricerca continu\u00f2. Tuttavia le apparenti discrepanze furono risolte quando la sonda spaziale Voyager 2 scopr\u00ec che la massa di Nettuno era stata calcolata male. Prendendo in considerazione la nuova massa di Nettuno, non c'era pi\u00f9 bisogno di nessun pianeta ignoto per spiegarne l'orbita.\nNel 2014 la NASA ha comunicato la notizia che il suo programma di esplorazione Wide-Field Infrared Survey Explorer (WISE) dopo avere sondato lo spazio ha escluso l'esistenza di un pianeta X.\nAltri possibili pianeti X.\nSono stati scoperti numerosi oggetti pi\u00f9 piccoli di Plutone e pi\u00f9 grandi di Cerere, come Sedna e Orco, ma sono considerati troppo piccoli per essere chiamati pianeti e per causare le perturbazioni orbitali ai corpi che sono oggetto degli studi.\nQuanto detto vale se si considerano pianeti relativamente vicini al Sole: si tenga conto infatti che la stella pi\u00f9 vicina si trova a una distanza dell'ordine di UA e si valuti la quantit\u00e0 di spazio disponibile per alloggiare uno o pi\u00f9 pianeti oltre a quelli noti.\nInoltre la luminosit\u00e0 di un corpo che non emette luce propria, e che quindi \u00e8 visibile grazie alla riflessione della luce del Sole, decresce con la quarta potenza della distanza dal Sole o approssimativamente dalla Terra, diventando quindi rapidamente invisibile se la sua distanza al perielio risulta sufficientemente grande.\nEris.\nIl 29 luglio 2005 \u00e8 stata annunciata la scoperta di Eris, il primo oggetto della fascia di Kuiper caratterizzato da dimensioni quasi identiche a quelle di Plutone. Al momento della scoperta Eris si trovava a 97 UA dal Sole; l'oggetto presenta un'inclinazione orbitale di 44\u00b0 sull'eclittica. Una scoperta del genere era da tempo attesa, visto il proliferare di oggetti transnettuniani recentemente scoperti.\nUlteriori studi.\nIl 20 giugno 2017 l'universit\u00e0 dell'Arizona afferm\u00f2 di aver calcolato che un determinato tipo di perturbazioni presenti nella fascia di Kuiper potrebbe essere provocato da un corpo di massa simile a quella della Terra o di Marte. Nel 2020 \u00e8 stata resa nota l\u2019orbita del pianeta extrasolare HD 106906 (AB)b, con una massa pari a 11 volte quella di Giove e un'orbita molto eccentrica e disallineata, con un semiasse maggiore di 850\u00a0UA. Questo pianeta mostra uno scenario simile a quello del pianeta X, dando la prova che una simile orbita \u00e8 possibile, e l\u2019et\u00e0 del suo sistema planetario, attestato a soli 15 milioni di anni, suggerirebbe che il pianeta X possa essersi formato nelle prime fasi dell\u2019evoluzione del sistema solare, venendo espulso tramite interazioni con Giove. Al pianeta X si ricollegherebbero le insolite orbite di alcuni corpi nella fascia di Kuiper, come la deformazione del disco di detriti attorno a HD 106906 (AB)b."}
{"id": "53192", "revid": "883416", "url": "https://it.wikipedia.org/wiki?curid=53192", "title": "Esperienze ai confini della morte", "text": "Le esperienze ai confini della morte, note anche come NDE (sigla dell'espressione inglese \"Near Death Experience\", a volte tradotta in italiano come esperienza di pre-morte), sono fenomeni descritti in genere sia da soggetti che hanno ripreso le funzioni vitali dopo aver sperimentato, a causa di gravi patologie o eventi traumatici, la condizione di arresto cardiocircolatorio, sia da soggetti che hanno vissuto l'esperienza del coma. A volte le NDE vengono riferite anche da soggetti che, pur avendo conservato le funzioni vitali, hanno corso il rischio di morire, per esempio in seguito a interventi chirurgici o gravi incidenti.\nDescrizione.\nCaratteristiche delle NDE.\nI soggetti che hanno vissuto tali fenomeni, una volta riprese le funzioni vitali, hanno raccontato di aver provato esperienze che risultano in buona parte connotate da numerosi elementi comuni:\nQuesti aspetti, anche se non sempre tutti contemporaneamente, ricorrono sistematicamente in ogni NDE.\nIpotesi scientifiche.\nPoich\u00e9 i racconti dei soggetti rianimati, o risvegliatisi da un coma, costituiscono un corpus di testimonianze che ha alcune caratteristiche apparentemente omogenee, molti studiosi si sono interessati a tali fenomeni. Le critiche sulle NDE si dividono sostanzialmente in due tipi, uno finalizzato a darne una spiegazione scientifica e razionale, l'altro invece di puro carattere spirituale o soprannaturale.\nLe spiegazioni scientifiche mettono in relazione il fenomeno con peculiari alterazioni transitorie di tipo chimico, neurologico e biologico, strettamente legate al campo delle neuroscienze, e tipicamente presenti nel corpo umano in condizioni particolari come quelle prima descritte. Ad esempio, alcuni effetti dell'ipercapnia (aumento di CO2 nel sangue), ma anche l'impiego di alcuni farmaci durante la terapia intensiva dei soggetti. Ad esempio, la chetamina, somministrata a dosaggi sub-anestetici, potrebbe determinare alcune sensazioni analoghe. Sul piano psicologico, le percezioni potrebbero essere interpretate come racconti di tipo autoconsolatorio e rassicurante, elaborati per descrivere in modo chiaro e definito le confuse sensazioni che si accompagnano al momento del risveglio, come ad es. la forte luce, probabilmente presente nella stanza d'ospedale, che spiegherebbe il ricordo del presunto \"tunnel\" con la luce in fondo.\nL'opinione del CICAP invece, attribuirebbe il ricordo del tunnel come effetto dell'ipossia cerebrale, che restringerebbe o, comunque, altererebbe il campo di tutto l'apparato visivo. Lo stesso Comitato, attribuirebbe l'autoscopia - o esperienza extracorporea - a un disturbo psicopatologico causato dal trauma o dalla situazione altamente emotiva, identificato come \"depersonalizzazione somatopsichica\". Nel 2013, furono avanzate ipotesi su una disorganizzata, ma significativa e transitoria iperattivit\u00e0 elettrica del cervello durante la fase iniziale di morte clinica, confermata parzialmente da alcuni esperimenti sui ratti da parte del team di Jimo Borjigin, University of Michigan Medical School.\nIpotesi su origini spirituali e/o paranormali.\nI sostenitori dell'origine paranormale, metafisica o soprannaturale, collegano le NDE a una sorta di contatto anticipato con l'aldil\u00e0, durante il quale il soggetto ha modo di sperimentare direttamente la separazione fra anima e corpo, con la sopravvivenza della sola anima come entit\u00e0 spirituale rispetto alle spoglie mortali. Se interpellati su tali spiegazioni, i reduci da una NDE, pur comprendendo la necessit\u00e0 e il desiderio di cercare un'interpretazione razionale a quanto da loro vissuto, ribadiscono come, nella loro percezione, la loro esperienza sia stata interpretata come pienamente intensa e reale, e non un'ingannevole apparenza indotta da fattori endogeni o esogeni.\nD'altra parte, naturalmente, la soggettivit\u00e0 del vissuto non \u00e8 considerata scientificamente attendibile. Il pi\u00f9 noto studioso di questi fenomeni fu il medico e psicologo americano Raymond Moody, autore del celebre bestseller \"La vita oltre la vita (Life after life)\", pubblicato nel 1975. Diedero un rilevante contributo a questi studi, e alla loro relativa divulgazione, anche il teologo francese Fran\u00e7ois Brune, nel 1989, poi il medico olandese Pim van Lommel, nel 2001, e Gary E. Schwartz nel 2004.\nPadre Albert J. Hebert S.M., nel suo libro \"I morti resuscitati\", pubblicato negli Stati Uniti nel 1986 con il titolo \"Raised from the dead\", afferma che le NDE vanno distinte da pratiche esoteriche perch\u00e9 \"la persona coinvolta non va in cerca\" di comunicazioni con l'Aldil\u00e0. Osserva Antonio Socci: \"Le NDE non hanno alcun rapporto con pratiche che la Chiesa condanna. Non c'\u00e8 nessuna controindicazione di principio della Chiesa.\". Hebert scrive inoltre: \"Le moderne cronache dei ritorni dall'altro mondo, comunque, sembrano lasciar intendere che il Paradiso \u00e8 aperto a quasi tutti con scarsa attenzione prestata al fatto se l'individuo \u00e8 stato al servizio di Dio o se \u00e8 stato negligente nei suoi confronti sulla terra.\" Osserva Antonio Socci: \"\u00c8 stato rilevato che le NDE di segno negativo e spaventoso in genere sono tenute pi\u00f9 riservate dai diretti interessati e per questo, nel complesso, sono statisticamente meno numerose.\" Enrico Facco, specialista in neurologia e professore di anestesiologia e rianimazione presso l'Universit\u00e0 di Padova, scrive: \"Sono stati riportati in letteratura alcuni casi che hanno descritto visioni infernali, come ad esempio luoghi bui, scuri, laghi con acque nere e visioni di esseri anch'essi scuri e terrificanti\". Insieme ai lavori svolti in ambienti controllati e pubblicati su riviste mediche o specialistiche, la letteratura sulle esperienze ai confini della morte \u00e8 anche ricca di sensazionalismi e di resoconti apparentemente sensati ma non scientifici..\nInoltre, data la sua natura, l'argomento ha suscitato numerose polemiche in ambito scientifico a causa del tentativo, da parte di alcuni, di dare una spiegazione alle esperienze ai confini della morte in base al loro sistema di credenze religiose, ad esempio come prova dell'esistenza nell'essere umano di una parte immateriale ed immortale chiamata anima.\nNDE nella religione cristiana.\nNella tradizione agiografica cristiana, non \u00e8 infrequente incontrare la testimonianza di fedeli che ricordano vicino al letto di morte la presenza di Maria. Secondo la tradizione cristiana, Maria e gli angeli verrebbero in soccorso del morente per guidare la sua anima in Paradiso e impedire l'azione dannatrice dei demoni in punto di morte: e anche per questo motivo, Maria \u00e8 chiamata \"dulcedo et spes nostra\" nella preghiera del Salve Regina.\nNon mancano nella Bibbia (e nelle vite dei santi, come Itala Mela) casi di risurrezione, in cui quindi il corpo umano \u00e8 a tutti gli effetti morto, e l'anima da esso separatasi ritornerebbe in un secondo momento nello stesso corpo terreno che aveva prima di morire.\nCi\u00f2 che si chiama NDE sarebbe equivalente, secondo la tradizione cristiana, a una vera e propria risurrezione dai morti (nello stesso corpo terreno, simile a quella di Lazzaro ma diversa da quella di Ges\u00f9): una grazia che \"Dio sceglie di concedere\", per un ritorno dell'anima dal Paradiso-Corpo Mistico nel corpo nativo che la possedeva prima della morte psico-fisica.\nIn altre religioni.\nNel mito di Er, Platone descrive una sorta di NDE.\nNel buddhismo tibetano le NDE sono state paragonate alle descrizioni della fase iniziale del bardo, lo stato intermedio tra la morte e la reincarnazione, come descritto in dettaglio dal libro tibetano dei morti.\nIl contributo di Pim van Lommel.\nDa un punto di vista strettamente scientifico il contributo a tutt'oggi pi\u00f9 approfondito \u00e8, probabilmente, quello di Pim van Lommel, un cardiologo olandese che, insieme ad altri colleghi, nel 2001 pubblic\u00f2 sulla prestigiosa rivista medica \u201cThe Lancet\u201d i risultati di uno studio condotto per oltre 10 anni su 344 pazienti. Lo studio, condotto con metodi scientifici e statistici, aveva come obiettivo la verifica dell'esistenza o meno delle NDE. Pi\u00f9 specificamente, lo scopo era quello di verificare se ci\u00f2 che i reduci da una NDE definivano stato di coscienza e memoria fosse stato un fenomeno dell'attivit\u00e0 cerebrale o se fosse stato un fenomeno indipendente da questa.\nDopo una lunga analisi sui metodi adottati, pazienti, medicine utilizzate ma soprattutto su elettroencefalogrammi, si concluse che i ricordi della NDE riferiti dai soggetti non coincidessero n\u00e9 con le irrilevanti attivit\u00e0 cerebrali riscontrate durante il monitoraggio EEG, n\u00e9 come epifenomeni delle stesse, quasi a intendere le NDE come degli \"stati di coscienza\" totalmente separati dal corpo. Data la prestigiosa natura della rivista nella quale fu pubblicato, ben presto lo studio fu attaccato dai sostenitori della teoria dello \"stato di coscienza\" esclusivamente come prodotto di attivit\u00e0 cerebrale. Le critiche pi\u00f9 dure furono mosse dalle colonne di Scientific American, firmato da Michael Shermer, al quale van Lommel indirizz\u00f2 una precisa replica dove, esponendo il rigore scientifico della ricerca, osserv\u00f2 che sulla base delle osservazioni registrate non era possibile giungere a conclusioni diverse da quelle rilevate e poi pubblicate dal proprio team. Nel 2007 van Lommel ha raccolto i risultati delle sue ricerche in un libro, tradotto in italiano con il titolo \"Coscienza oltre la vita. La scienza delle esperienze di premorte\".\nIl contributo e la scala di Greyson.\nNel 2010 il professor Bruce Greyson dell'Universit\u00e0 della Virginia, dopo aver raccolto per anni vari studi, stabil\u00ec una sorta di test, composto da 16 domande da sottoporre ai soggetti interessati da una NDE, con tre scelte multiple di risposta a testa. Tali domande si concentrano sui ricordi della NDE, ad esempio come era la percezione del tempo (accelerato, rallentato), l'intensit\u00e0 della pace, la presenza o meno di episodi della propria vita, ecc. I risultati del test, secondo Greyson, sono apprezzabili con un punteggio totale superiore a sette, sostenendo la tesi che le NDE sono riconoscibili da altri stati di alterazione psichica poich\u00e9 di emotivit\u00e0 molto intensa, quasi mistica, con scene molto limpide e vivide. La scala Greyson \u00e8 stata recentemente utilizzata per condurre alcuni studi avanzati, senza ancora un vero e proprio riscontro statistico, su delle NDE avvenute in soggetti, ad esempio, ciechi dalla nascita, quindi assolutamente privi di una memoria visiva.\nIl contributo di Sam Parnia ed il progetto \"AWARE\".\nDal 2008 il dott. Sam Parnia, professore assistente di terapia intensiva all'Universit\u00e0 Statale Stony Brook di New York, in collaborazione con il dott. Peter Fenwick e i professori Stephen Holgate e Robert Peveler dell'Universit\u00e0 inglese di Southampton, \u00e8 alla guida del programma AWARE (\"AWAreness during REsuscitation\" ovvero \"Consapevolezza durante la rianimazione\"), la ricerca sulle NDE pi\u00f9 estesa mai condotta che coinvolge ormai ben venticinque ospedali tra Regno Unito, Europa centrale, Stati Uniti, Brasile e India. Durante lo studio AWARE i medici utilizzano una tecnologia sofisticata per lo studio del cervello e della coscienza durante l'arresto cardiaco e, nello stesso tempo, hanno in programma di testare la validit\u00e0 delle eventuali esperienze extracorporee e di ci\u00f2 che i pazienti \"vedono\" o \"sentono\" durante l'arresto cardiaco. In particolare, come viene descritto nel programma di ricerca, la verifica dei ricordi relativi agli eventi di rianimazione comprende anche l'uso di oggetti nascosti che non sono normalmente visibili dal paziente, come immagini poste su supporti appesi al soffitto, in modo che siano rivolte verso l'alto. Questi oggetti forniranno un marcatore indipendente obiettivo durante l'arresto cardiaco, perch\u00e9 saranno visibili solo da \"qualcuno\" che li osserva dall'alto.\nNel 2014 sono stati resi noti i risultati dello studio condotto sotto la guida di Sam Parnia: \u00e8 emerso tra l'altro che circa il 40% dei soggetti esaminati ha avuto \"percezioni di consapevolezza\" durante l'arresto cardiaco, ma solo il 9% ha avuto NDE. Il dottor Parnia ha affermato: \"Potrebbero essere molti di pi\u00f9 i casi di esperienze dopo la morte ma molti non le ricordano a causa dei danni al cervello o ai sedativi che sono stati somministrati\".\nParticolarmente interessante \u00e8 il caso - citato in una intervista dallo stesso Parnia - di un assistente sociale cinquantasettenne di Southampton che ha raccontato di avere lasciato il proprio corpo e di avere assistito alle procedure di rianimazione dello staff medico da un angolo della stanza nella quale era ricoverato. L\u2019uomo, bench\u00e9 il suo cuore si fosse fermato per tre minuti, ha raccontato nei dettagli le azioni dei medici e degli infermieri e ha ricordato anche i suoni delle apparecchiature mediche. Il particolare che ha attirato l'attenzione dei ricercatori \u00e8 stato che l'uomo ricordava i 'bip' emessi da un particolare apparecchio, programmato per emettere segnali sonori ogni tre minuti.\nNDE di personaggi noti.\nEsperienza di Jung.\nUna tra le pi\u00f9 famose esperienze di questo tipo \u00e8 certamente quella occorsa al medico psichiatra e pioniere della psicoanalisi Carl Gustav Jung, che descrive la propria esperienza di pre-morte nel suo testo autobiografico \"Ricordi, sogni e riflessioni\" pubblicato solo nel 1961. Nel 1944 infatti un incidente, una frattura e un successivo infarto lo avevano portato in coma. In una lettera dello stesso anno scrive: \"Quel che viene dopo la morte \u00e8 qualcosa di uno splendore talmente indicibile, che la nostra immaginazione e la nostra sensibilit\u00e0 non potrebbero concepire nemmeno approssimativamente\u2026 Prima o poi, i morti diventeranno un tutt'uno con noi; ma, nella realt\u00e0 attuale, sappiamo poco o nulla di quel modo d'essere. Cosa sapremo di questa terra, dopo la morte? La dissoluzione della nostra forma temporanea nell'eternit\u00e0 non comporta una perdita di significato: piuttosto, ci sentiremo tutti membri di un unico corpo.\"\nIl caso di Gloria Polo.\nTra le NDE pi\u00f9 note, un caso particolare \u00e8 quello di Gloria Polo, medico dentista, nata a Hobo (Huila, Colombia), nel 1958. Verso le 16.30 di venerd\u00ec 5 maggio 1995 si stava recando all'Universit\u00e0 Nazionale di Bogot\u00e0, insieme al marito e al cugino: c'era un temporale e all'improvviso un fulmine colp\u00ec la donna e il cugino, risparmiando il marito che camminava a qualche metro di distanza. Il cugino, ventitreenne, mor\u00ec sul colpo, mentre la dottoressa, terribilmente ustionata, ebbe un arresto cardiaco. I soccorritori riuscirono a rianimarla con un defibrillatore, portandola subito dopo in ospedale.\nLa Polo racconta di essersi trovata, mentre era a terra priva di vita, in un tunnel luminoso, in fondo al quale vide una luce bianca stupenda, che le don\u00f2 una felicit\u00e0 e una pace indescrivibili, e pot\u00e9 abbracciare i suoi cari scomparsi. In fondo al tunnel vide un giardino meraviglioso, il cui ingresso era segnalato da due alberi, ma solo il cugino vi entr\u00f2. Gloria infatti fu rianimata e si ritrov\u00f2 in ospedale. Venne operata per asportarle i tessuti bruciati, ma durante l'intervento sub\u00ec un secondo arresto cardiaco. Racconta di essersi trovata stavolta in un luogo oscuro, popolato di creature mostruose: terrorizzata invoc\u00f2 il Signore, pur essendo una cattolica \"tiepida\", e sent\u00ec la sua voce che la interrogava alla luce dei dieci comandamenti, mentre rivedeva la sua esistenza nel \"libro della vita\". Nuovamente rianimata, cominci\u00f2 un lungo cammino di recupero fisico e spirituale, al termine del quale, oltre alla professione medica, si dedica attualmente alla divulgazione della sua esperienza.\nIl teologo cattolico Flaviano Patrizi, curatore della versione letteraria della testimonianza di Gloria Polo, nel suo saggio \u201cIllusione o realt\u00e0\u201d espone quelle che ritiene essere le prove dell\u2019esperienza extracorporea di Gloria Polo e del suo viaggio in una dimensione ultraterrena. Enumera, inoltre, i fatti clinici di maggior rilievo che non hanno a tutt\u2019oggi una spiegazione scientifica, come: la rapida ripresa dal trauma multi-sistemico che aveva compromesso fegato, reni e polmoni, la guarigione delle gambe che sarebbero dovute essere amputate, la ricrescita del seno, svuotatosi nella fulminazione e una nuova gravidanza, nonostante la perdita totale della funzionalit\u00e0 delle ovaie. Questi aspetti dell\u2019esperienza di Gloria Polo sono anche presentati sinteticamente nel documentario di Flaviano Patrizi intitolato \u201cGloria Polo - Prove dell\u2019autenticit\u00e0\u201d, mentre altri come, per esempio, la ricostruzione della dinamica del soccorso medico e la presentazione della documentazione clinica sono presentati nel suo saggio \u201cFacciamo vera chiarezza sul caso Gloria Polo\u201d.\nAnche lo scrittore Antonio Socci, nel suo saggio \"Tornati dall'Aldil\u00e0\", sottolinea alcuni di questi aspetti della testimonianza della Polo che suscitano domande.\nEsempi in letteratura.\nSono numerosi i resoconti di esperienze di pre-morte negli scritti di autori come Platone, Emanuel Swedenborg, Edward Burnett Tylor, Thomas De Quincey, Oscar Lewis, Ernest Hemingway, Lev Tolstoj, Victor Hugo e tanti altri. Le pi\u00f9 sorprendenti analogie si trovano nel Libro tibetano dei morti e non mancano parallelismi con la Bibbia..La prima NDE documentata nei tempi moderni risale al medico francese Philippe Charlier, nel suo trattato \"Anecdotes de M\u00e9decine\" del 1740."}
{"id": "53193", "revid": "124123", "url": "https://it.wikipedia.org/wiki?curid=53193", "title": "Raymond Moody", "text": "Biografia.\nHa studiato filosofia all'Universit\u00e0 della Virginia dove si \u00e8 laureato nel 1967 e ha conseguito il dottorato nel 1969. In seguito ha conseguito un dottorato in psicologia e una laurea in medicina presso il Medical College della Georgia.\nHa lavorato anche come psichiatra forense nell'ospedale psichiatrico di massima sicurezza di Milledgeville in Georgia.\nNel 1998 si \u00e8 aggiudicato la cattedra sugli studi della coscienza all'universit\u00e0 di Las Vegas, in Nevada.\nSposato tre volte, vive a Las Vegas con l'attuale moglie e il figlio adottivo.\nHa pubblicato testi e raccolto informazioni e testimonianze sulle esperienze ai confini della morte - note anche come \"NDE\" (acronimo dell'espressione inglese \"Near Death Experience\", a volte tradotta in italiano come \"esperienza di pre-morte\") - che vengono riferite, in un certo numero di casi, da soggetti che avevano ripreso le funzioni vitali dopo aver sperimentato, a causa di gravi malattie o eventi traumatici, le condizioni di arresto cardiocircolatorio e respiratorio.\nIl suo testo del 1975, \"La vita oltre la vita\" (pubblicato in Italia nel 1977, ha venduto 20 milioni di copie in tutto il mondo: prima di lui, soltanto Elisabeth K\u00fcbler Ross, anch'essa estranea alla tradizione dello spiritismo, aveva affrontato tali questioni, raccogliendo e analizzando sistematicamente le testimonianze, anche se si era poi dedicata alla psicotanatologia, e in particolare alla teoria dell'elaborazione del lutto.\nGli studi di Moody, abbandonato l'approccio spiritista del periodo a cavallo tra il XIX e il XX secolo in favore di un esame sistematico delle testimonianze sulle NDE, hanno suscitato l'interesse di altri studiosi, che hanno analizzato il fenomeno confermando le testimonianze da lui raccolte o avanzando anche ipotesi differenti.\nNel suo libro \"L'ultimo sorriso\" (The Last Laugh, 1999), Moody \"raccoglie le riflessioni che gli editori commerciali hanno eliminato dai suoi lavori nel corso di vent'anni\", e considera \"un'esagerazione\" lo slogan \"La prova scientifica della vita oltre la morte!\", utilizzato dalle case editrici sulle copertine dei suoi libri.\nPur essendo credente, Moody afferma di dare un taglio aconfessionale ai suoi libri, asserendo di non aver mai voluto dimostrare l'esistenza della vita dopo la morte, cosa da lui ritenuta non possibile con le attuali conoscenze scientifiche.\nDopo gli studi iniziali sulle NDE, il dottor Moody ha allargato le sue ricerche, considerando anche la pratica non scientifica dell'ipnosi regressiva, con la quale afferma di aver ottenuto il ricordo di presunte vite passate dei suoi pazienti, nell'ambito della psicoterapia dei traumi psicologici. Inoltre ha rivolto il suo interesse alla cristallomanzia e la psicomanzia, che a suo dire consentirebbero il presunto contatto con i defunti ai pazienti nella fase dell'elaborazione del lutto. Ha in seguito studiato le esperienze di morte condivisa, nelle quali ha trovato analogie con le NDE. Ha raccolto le ricerche in libri dedicati ai singoli studi, ripercorrendo il cammino fatto nel testo autobiografico \"Una scia di infinite stelle\" (Titolo originale: \"Paranormal. My Life in Pursuit of the Afterlife\", 2012)."}
{"id": "53195", "revid": "339392", "url": "https://it.wikipedia.org/wiki?curid=53195", "title": "Francesco Di Ges\u00f9", "text": ""}
{"id": "53196", "revid": "4", "url": "https://it.wikipedia.org/wiki?curid=53196", "title": "Giangirolamo II d'Acquaviva", "text": ""}
{"id": "53198", "revid": "119118006", "url": "https://it.wikipedia.org/wiki?curid=53198", "title": "Jostein Gaarder", "text": "Biografia.\nGaarder ha studiato filosofia, teologia e letteratura all'Universit\u00e0 di Oslo. \u00c8 stato professore di filosofia per dieci anni prima di dedicarsi alla professione di scrittore. Vive a Oslo con la moglie e i due figli. Il suo primo libro \u00e8 stato pubblicato nel 1986, divenendo ben presto uno dei pi\u00f9 noti autori del suo paese, ma il successo internazionale \u00e8 arrivato agli inizi degli anni novanta con il romanzo \"Il mondo di Sofia\". L'opera, pubblicata in Norvegia nel 1991, \u00e8 stata tradotta in una quarantina di lingue; in Italia \u00e8 stata pubblicata nel 1994, ed ha vinto il Premio Bancarella nel 1995.\nAccuse di antisemitismo.\nJostein Gaarder pubblic\u00f2 nell'agosto 2006 l'articolo \"Il popolo eletto da Dio\" presso uno dei principali quotidiani norvegesi, l\"'Aftenposten\". L'articolo fu scritto in relazione alla guerra del Libano del 2006 e condannava alcuni aspetti della politica israeliana e del giudaismo; oltre a ci\u00f2 lo scrittore norvegese si schier\u00f2 contro il riconoscimento dello stato di Israele nella sua forma attuale.\n Gaarder si \u00e8 difeso dalle accuse di antisemitismo, e ha cercato di chiarire che lui non voleva offendere nessuno. Sostenne, infatti, che egli scrisse l'articolo in uno stato di indignazione morale per il numero di morti in Libano. Queste sue dichiarazioni, come l'articolo stesso, suscitarono comunque reazioni discordanti."}
{"id": "53206", "revid": "2730", "url": "https://it.wikipedia.org/wiki?curid=53206", "title": "Vincenzo Cardarelli", "text": "Biografia.\nVincenzo Cardarelli, il cui vero nome era Nazareno Caldarelli, nacque a Corneto Tarquinia (Viterbo), attuale Tarquinia, dove suo padre Antonio Romagnoli, d'origine marchigiana, gestiva il buffet della stazione ferroviaria; qui trascorse la sua infanzia e la sua adolescenza. Figlio illegittimo, ebbe un'infanzia travagliata, privata sin dall'inizio della presenza materna (Giovanna Caldarelli abbandon\u00f2 la famiglia quando Vincenzo era piccolo), caratterizzata da una menomazione al braccio sinistro e dalla solitudine. Comp\u00ec studi irregolari, formandosi prevalentemente da autodidatta. All'et\u00e0 di diciassette anni fugg\u00ec di casa e approd\u00f2 a Roma dove, per vivere, fece i pi\u00f9 svariati mestieri, fra i quali il correttore di bozze presso il quotidiano \"Avanti!\". Sull\"'Avanti!\", del quale divenne redattore, ebbe inizio, nel 1909, la sua carriera giornalistica. Collabor\u00f2 a \"Il Marzocco\", \"La Voce\", alla rivista \"Lirica\" e al quotidiano \"Resto del Carlino\". Frequenta assiduamente la Biblioteca nazionale, luogo dove avviene la sua formazione poetica.\nInabile alle armi, nel settembre del 1915 \u00e8 a Firenze dove frequenta l'ambiente vociano, legandosi in particolare ad Ardengo Soffici e a Giuseppe De Robertis. L'anno dopo pubblica la sua prima raccolta di poesie, \"Prologhi\". Nel 1918 prende a collaborare al quotidiano romano \"Il Tempo\". Nella sede del giornale stringe amicizia con Giovanni Papini, che lo presenta all'editore Vallecchi che accetta di curare le pubblicazione delle sue nuove liriche.\nNell'aprile del 1919 nasce \"La Ronda\". Cardarelli interrompe la collaborazione col \"Tempo\" per occuparsi personalmente della redazione della rivista (\u00e8 anche co-direttore), che avrebbe incarnato un nuovo movimento letterario, da essa detto \u00abrondismo\u00bb. Nel febbraio del 1920 esce per Vallecchi \"Viaggi nel tempo\", con le poesie raccolte negli anni 1916-17. Terminata alla fine del 1922 l'esperienza rondista, nel 1925 Cardarelli inizia a collaborare al nuovo quotidiano \"Il Tevere\" di Telesio Interlandi, inizialmente come critico teatrale, in seguito occupandosi di letteratura. Tra settembre e dicembre pubblica sul medesimo giornale diverse prose liriche (confluite in seguito nel \"Sole a picco\"). Dall'agosto del 1926 scrive frequentemente sul \"Corriere Padano\" di Ferrara; nell'autunno dello stesso anno avvia, assieme al giovane Giuseppe Raimondi, la collaborazione a \"L'Italiano\", diretto dall'altrettanto giovane Leo Longanesi. Nel 1928 si reca in Russia, inviato del \"Tevere\": le sue corrispondenze russe troveranno spazio nel quotidiano romano dal novembre sino all'aprile del 1929. Nel 1930 di ritorno dalla Russia, scrive su \"Il Bargello\" di Firenze.\nIl quadro \"Amici al caff\u00e8\" di Amerigo Bartoli, in cui compare Cardarelli, vince il premio di composizione alla XVII Biennale di Venezia. In esso \u00e8 immortalato uno dei tanti incontri al Caff\u00e8 Aragno di Roma, a cui Cardarelli era solito prendere parte insieme agli amici Ardengo Soffici, Emilio Cecchi, Antonio Baldini, Giuseppe Ungaretti e Amerigo Bartoli.\nNel 1931 escono tre volumi: la ristampa, con alcune variazioni, di \"Prologhi. Viaggi. Favole\"; i due testi critici \"Parole all'orecchio\" e \"Parliamo dell'Italia\", che contiene pagine di consenso al regime fascista. Nel gennaio del 1934 esce la prima edizione di sole poesie, \"Giorni in piena\". Nel 1939 esce \"Il cielo sulla citt\u00e0\" presso Bompiani. Progetta nel frattempo la silloge critica \"Solitario in Arcadia\". Nel 1942 si dedica alla sistemazione delle \"Poesie\", in vista di una pubblicazione presso Bompiani, che avviene nello stesso anno, con prefazione di Giansiro Ferrata, dando inizio alla collezione poetica \"Lo Specchio\". Il 21 aprile riceve il Premio Poesia 1942. XX, dell'Accademia d'Italia.\nLa sua fama resta legata alle numerose poesie e prose autobiografiche di costume e di viaggio, raccolte in \"Prologhi\" (1916), \"Viaggi nel tempo\" (1920), \"Favole e memorie\" (1925), \"Il sole a picco\" (1929), versi e prose con illustrazioni del pittore bolognese Giorgio Morandi, opera vincitrice quell'anno del Premio Bagutta, che lo consacra alla fama), \"Il cielo sulle citt\u00e0\" (1939), altre prose, sul tema del vagabondaggio lirico fra natura e arte d'Italia, in parte gi\u00e0 comparse su \"Il Tevere\", \"Lettere non spedite\" (1946), \"Villa Tarantola\" (1948, Premio Strega). Fu direttore, dal 1949, della \"Fiera letteraria\", insieme al drammaturgo forlivese Diego Fabbri. Nel 1954 con \"Viaggio d'un poeta in Russia\", vinse la prima edizione del Premio Napoli. \nFu un conversatore brillante ed un letterato polemico e severo, avendo vissuto una vita vagabonda, solitaria e di austera e scontrosa dignit\u00e0. Suoi maestri sono stati Baudelaire, Nietzsche, Leopardi, Pascal, che lo hanno portato ad esprimere le proprie passioni con un senso razionale, senza troppe esaltazioni spirituali; anche se fu apertamente cattolico: \u00abDal gesuita vien fuori il giacobino, non nascer\u00e0 mai il nuovo italiano. Ben altro \u00e8 il cattolicesimo che piace a noi, e che sentiamo: pi\u00f9 antico, robusto, ingenuo. Non \u00e8 n\u00e9 europeo, n\u00e9 spagnuolo, ma romano. Risale ai tempi giuridici e ferrei d'Ildebrando, al paternostro, a quel glorioso registro nel quale i parroci cominciarono a tener conto dei nostri nomi, ai secoli d'oro della Chiesa romana\u00bb. La sua \u00e8 una poesia descrittiva lineare, legata a ricordi passati di qualunque tipo, siano paesaggi, animali, persone e stati d'animo, che vengono espressi con un uso di un linguaggio discorsivo e nello stesso tempo impetuoso e profondo.\nPer tutta la vita Vincenzo Cardarelli visse appartato: spesso, per affinit\u00e0 poetiche, caratteriali e fisiche (Cardarelli soffriva della malattia di Pott) \u00e8 stato paragonato a Giacomo Leopardi; mor\u00ec a Roma il 18 giugno 1959 nell'Ospedale Policlinico, solo e povero.\nEpisodi degli ultimi tempi di Cardarelli sono narrati da Ennio Flaiano ne \"La solitudine del satiro\", e da Andrea Camilleri (suo inquilino del piano di sopra nel periodo studentesco) in \"Esercizi di memoria\".\nRiposa nel cimitero di Tarquinia di fronte alla Civita etrusca secondo la sua volont\u00e0 espressa nel proprio testamento. La Civita etrusca, frequentemente evocata nelle sue poesie e nelle sue prose aveva ai suoi occhi il valore di un simbolo morale, oltre che tema autobiografico, in quanto era stata il faro che lo aveva guidato durante il suo periplo tra le difficolt\u00e0 della vita. \nDopo la sua morte, in suo ricordo, la citt\u00e0 di Tarquinia ha istituito il premio di pittura \u201cVincenzo Cardarelli\u201d.\nPoetica.\nL'esperienza poetica di Cardarelli si pone a cavallo tra l'avanguardia degli anni dieci e la restaurazione degli anni venti. Ad ogni modo l'esperienza avanguardistica si riverbera nell'opera cardarelliana anche successivamente al distacco da essa e al rigetto di ogni trasgressione espressiva. La collaborazione alla rivista \"La Voce\" rappresenta il punto di maggiore tangenza al clima avanguardistico, del resto le opere di quegli anni rivelano non pochi influssi riconducibili all'alveo dell'avanguardia: espressionismo linguistico, frammentismo, temi come lo sradicamento, il viaggio, l'adolescenza, la perdita di identit\u00e0. Parallelamente l'arte cardarelliana risulta segnata da una ricerca costante di compostezza, di tono colloquiale e di atteggiamento ragionativo e distaccato.\nNella poesia di Cardarelli sono individuabili due tendenze opposte che entrano solitamente in tenzone: una pulsione trasgressiva e una volont\u00e0 di autocontrollo. A prevalere \u00e8 generalmente la seconda, che comporta l'accentuazione della compostezza formale senza per\u00f2 far venire meno l'elemento di derivazione avanguardistica. Il ritorno all'ordine che si attesta a partire dagli anni Venti, come per altri scrittori, \u00e8 la logica conseguenza di un'insicurezza psicologica frutto della crisi della funzione sociale dell'intellettuale. In tal senso \u00e8 da leggersi il passaggio dall'avanguardismo vociano al clima restaurativo della \"Ronda\", rivista improntata al culto del passato e dei classici, ma anche al recupero della funzione tradizionale dell'intellettuale. Tale transizione \u00e8 accettata con entusiasmo da Cardarelli, che vi legge la possibilit\u00e0 di un rilancio dell'identit\u00e0 del letterato e dell'intellettuale."}
{"id": "53207", "revid": "1658", "url": "https://it.wikipedia.org/wiki?curid=53207", "title": "Nazzareno Caldarelli", "text": ""}
