{"id": "36221", "revid": "2164129", "url": "https://it.wikipedia.org/wiki?curid=36221", "title": "Montaldo Bormida", "text": "Montaldo Bormida (\"Montaud Bormia\" in piemontese) \u00e8 un comune italiano di 619 abitanti della provincia di Alessandria, in Piemonte, situato nell'Alto Monferrato, sui contrafforti collinari tra le valli della Bormida e dell'Orba. \u00c8 uno dei comuni dell'Ovadese, area storico-culturale del Basso Piemonte e del Monferrato, che prende il nome dalla citt\u00e0 di Ovada.\nGeografia fisica.\nTerritorio.\nMontaldo Bormida si trova nell'area collinare dell'Alto Monferrato, fra la pianura del tratto medio-basso del fiume Bormida e gli Appennini liguri, a 11,6\u00a0km circa da Ovada e a 13,5\u00a0km da Acqui Terme.\nStoria.\nFin dall'epoca longobarda il territorio era inserito nei possedimenti dell'abbazia di San Colombano di Bobbio che gestiva anche la Via Postumia attraverso il controllo dell'abbazia di Precipiano e dell'Abbazia di Santa Giustina di Sezz\u00e8 (Sezzadio), assieme ai tanti possedimenti, il territorio era inserito nel grande feudo reale e imperiale monastico.\nCon l'espressione \"Ambo Carpineta\", nel 1164, in un diploma della cancelleria imperiale, venivano indicati sia il sito dell'attuale Carpeneto, sia quello di \"Montaldo\", al momento borgo poco conosciuto, tanto da non possedere ancora un nome autonomo.\nTra la fine del XII e l'inizio del XIII secolo, il marchese Bonifacio di Monferrato chiedeva ad Alessandria la restituzione di Sezzadio, di San Salvatore e di \"\"Utriusque Carpineti\".\"\nIl 21 agosto del 1203 Bonifacio firmava un patto con gli alessandrini, ai quali accordava varie concessioni, tra le quali la met\u00e0 della localit\u00e0 \"Utriusque Carpineti\". La cerimonia avvenne il 17 settembre sia a Carpeneto sia a \"Montaldo\" (detto Carpeneto inferiore). Il paese viene citato espressamente soltanto a partire dal XIV secolo, sotto l'occupazione del marchese Tommaso Malaspina. Successivamente Montaldo torna sotto la giurisdizione di Alessandria; nel 1488 il feudo passa alla famiglia Della Valle, rimanendo suo possedimento fino al 1605, quando viene ceduto a Sebastiano Ferrari, conte di Orsara.\nNella seconda met\u00e0 del '600 il borgo viene venduto alla famiglia Spinola di Genova per passare nelle mani dei Pallavicini nel 1759. In seguito il paese di \"Montaldo\" ritorn\u00f2 sotto la giurisdizione di Alessandria. Con il decreto del re d'Italia Vittorio Emanuele II, il primo febbraio del 1863, il Comune di Montaldo fu autorizzato ad assumere la denominazione di \"Montaldo Bormida\".\nVerso fine '800 e i primi del '900 il paese si espande e sorge cos\u00ec la Piazza Europa (oggi Piazza Nuova Europa). Nell'ultimo dopoguerra sorgono poi via De Gasperi e via Boscogrosso. Sempre all'inizio del '900 sulla strada per Carpeneto vi \u00e8 la presenza di un mulino e di una distilleria per la produzione della grappa. Nel 1956 nasce la Cantina Sociale, meglio nota come Cantina \"Tre Castelli\", che raccoglie le uve dei Comuni di Montaldo, Carpeneto e Trisobbio.\nMontaldo un tempo era difeso da un castello, circondato da mura e fossato; l'accesso era a est, tramite un ponte levatoio; verso ovest, invece, era difeso da un pendio scosceso. L'edificio fu probabilmente distrutto nel XVI secolo e parte dei suoi ruderi fu utilizzata per costruire l'attuale chiesa parrocchiale.\nUnico resto delle antiche mura \u00e8 un mastio rivolto verso la zona di terreno dove esisteva un fossato, trasformato ora in campo da gioco per il tamburello.\nOggi solo alcuni toponimi ricordano l'antica fortezza: il \"\"Ponte\", dove esisteva il ponte levatoio (oggi piazza Gollo), \"la via Sottocastello\" (oggi via Aldo Moro gi\u00e0 via Sottocastello) e il \"Fossato\"\", nome attribuito a un pozzo, ora chiuso, presso il campo da gioco di tamburello.\nArriva a \"Montaldo\" nel 1943, dopo aver Studiato all\u2019Universit\u00e0 di Bologna, il Dott. Giuseppe Notaristefano, originario della provincia di Agrigento, per prestare servizio di medico condotto. Sar\u00e0 uno degli operatori sanitari pi\u00f9 importanti della zona durante quegli anni, infatti qui viene a contatto con le vicende della guerra di liberazione e come medico \u00e8 coinvolto in diversi episodi per soccorrere i feriti. Nell\u2019autunno del \u201944 collabora direttamente con le formazioni partigiane che operano in zona, in particolare con la \u201cBrigata Carlino\u201d, articolazione della \u201c7\u00aa Divisione Vigan\u00f2\u201d che opera tra Acqui, Ponzone e Ovada. Dal 1\u00ba ottobre \u201944, con il nome di battaglia di \u201cAlfonsi\u201d, opera in diretto collegamento con il Comando di Divisione con l\u2019incarico di \u201cDirigente del servizio sanitario della Brigata\u201d. Dal 1\u00ba gennaio al 7 giugno \u201945 svolge il ruolo di \u201cDirettore Sanitario della Divisione\u201d. Nella fase finale della guerra (aprile \u201945), il dott. Notaristefano assume la responsabilit\u00e0 dell\u2019ospedale di Acqui Terme. Dopo la guerra, la vita di Giuseppe Notaristefano riprende per un breve periodo a Montaldo, prima di tornare con la famiglia nella sua amata Sicilia dove svolger\u00e0 il servizio di ufficiale sanitario e dove si spegner\u00e0 nel 1986.\nIl 16 giugno 2019 Montaldo Bormida \u00e8 stato sede del XIV Raduno Sezionale degli Alpini appartenenti alla Sezione di Acqui Terme.\nHanno partecipato una rappresentativa delle sezioni di Acqui Terme, Alessandria, Asti, Novara, Vercelli, Pavia, Brescia e alcuni gruppi provenienti dalla provincia e non solo.\nIl raduno ha avuto inizio di prima mattina con colazione presso la ex scuola elementare del paese ed \u00e8 proseguito con una sfilata per le strade del centro storico per raggiungere la Chiesa di San Michele e assistere alla Santa Messa. Prima per\u00f2 \u00e8 stata deposta una corona in onore ai caduti delle guerre sulle lapidi poste dal Municipio. Il corteo si \u00e8 svolto con una numerosa partecipazione delle penne nere e con la banda musicale ad accompagnare.\nAl termine, grazie alla cucina da campo degli Alpini di Acqui Terme, si \u00e8 svolto il pranzo presso la struttura Palavino Palagusto di Montaldo Bormida.\nLa battaglia del Budello.\nIl 10 maggio 1799 tra i paesi di Orsara, Montaldo e Rivalta avviene uno scontro, ancora oggi noto come la \u201cBattaglia del Budello\u201d. Non si tratta di una vera e propria battaglia, ma piuttosto di un\u2019imboscata contro un drappello di cavalleria e di fanti francesi che da Alessandria si stava trasferendo a Genova. L\u2019intento \u00e8 quello si cogliere di sorpresa il gruppo di francesi ed \u00e8 per questo che, dopo aver superato Rivalta, esso viene indirizzato, anzich\u00e9 verso la strada per Montaldo, lungo la piccola strada che costeggia il rio Budello. Questa strada, che viene stretta dalle colline di Montaldo e dalle Cascine di Orsara e che si addentra in gole boscose, si appresta assai bene a un attacco a sorpresa. \u00c8 cos\u00ec che infatti avviene: schiere di armati di bastoni e forconi sbucano dai boschi e assalgono e respingono il gruppo di francesi, depredandoli di tutto, soldi compresi.\nDiverse volte nei campi che fiancheggiano il rio Budello sono state trovate monete d\u2019oro e d\u2019argento francesi e ancora oggi si dice che ci sia un tesoro nascosto nel rio.\nSimboli.\nLo stemma e il gonfalone del comune di Montaldo Bormida sono stati concessi con decreto del presidente della Repubblica del 17 maggio 1979.\nLo stemma, studiato dall'Amministrazione civica, ricorda nella corona marchionale il possesso che sulla terra ebbero i Marchesi di Gavi; nei quattro grappoli d'uva la fiorente agricoltura, particolarmente ricca di vini pregiati.\nMonumenti e luoghi d'interesse.\nArchitetture religiose.\nLa prima chiesa costruita a Montaldo fu eretta all'interno delle mura di cinta del castello e corrispondeva all'attuale casa canonica (peraltro oggi caduta in disuso).\nChiesa San Michele Arcangelo.\nLa Chiesa Parrocchiale di Montaldo Bormida, dedicata a San Michele Arcangelo, venne edificata a partire dal 1686, utilizzando materiale proveniente dalla demolizione del castello ivi presente. I lavori continuarono per diversi anni, in quanto si cominci\u00f2 a officiare soltanto nel 1700.\nEsternamente la chiesa presenta una facciata neoclassica, con lesene verticali; ai lati e in alto sono presenti cornici modanate, con sovrastante timpano triangolare che ospita l'affresco della \"Madonna con Bambino\", opera dell'ovadese Frixione, datato 1875.\nSan Michele e San Rocco vennero affrescati dallo stesso pittore nelle due nicchie ai lati delle tre finestre a serliana.\nIl portale di pietra liscia, preceduto da un piccolo portico, incornicia la porta lignea originale e reca incisa la data del 1686. All'angolo destro della facciata si erge il campanile, edificato nel 1870.\nL'interno, barocco, si presenta ampio e a navata unica, sormontata da una volta a botte. L'altare maggiore e la balaustra sono in marmi policromi di stile rococ\u00f2, opera degli scultori lombardi Angelo Maria e Carlo Ganna; il coro ligneo, scolpito e intagliato, \u00e8 settecentesco.\nIl pavimento \u00e8 stato rifatto nel 1924 in piastrelle di cemento colorato.\nGli affreschi furono realizzati interamente dai fratelli Pietro e Tommaso Ivaldi negli anni 1856-1857; la Parrocchiale di San Michele Arcangelo \u00e8 l'unica chiesa in cui Pietro Ivaldi, detto \"il Muto\" firm\u00f2 e dat\u00f2 due affreschi, quelli sulle pareti a fianco dell'altar maggiore, che rappresentano l\"Ultima Cena\" e la \"Nativit\u00e0\". Nella chiesa sono state rinvenute anche due rare tele a olio di Pietro Ivaldi. La prima raffigura i \"Santi Defendente, Rocco, Francesco Saverio, Carlo Borromeo e le Anime purganti\"; la seconda il \"Battesimo di Ges\u00f9\".\nIl 9 giugno 1844 fu deciso dal consiglio parrocchiale di dotare la Chiesa di un organo. Esso fu commissionato agli Agati, celebre famiglia organaria di Pistoia. Il pregevole strumento attende di essere riportato all'originario splendore sonoro.\nTra il 2001 e il 2006 lo studio della Chiesa ha avuto importanti sviluppi a livello di recupero e restauro. Si \u00e8 partiti con due consolidamenti dei danni causati dal terremoto: il primo di tipo statico e il secondo con la ricostruzione di coperture dissestate.\nLe due tele a olio sono state restaurate dallo Studio Nicola di Aramengo, con il contributo della Regione Piemonte e di istituti bancari, e sono tornati al loro antico splendore.\nL\u2019ultimo recupero, svolto dallo Studio Gabrieli e Traversi di Bergamo, ha riguardato il recupero della balaustra, della scalinata e dell\u2019altare maggiore. I lavori di restauro sono consistiti nella pulitura dei marmi, nell\u2019integrazione di parti mancanti e nel fissaggio delle colonnine.\nNel 2008 sono poi iniziati i lavori di restauro di tutto l\u2019apparato pittorico della Chiesa, lavori che sono stati affidati all\u2019impresa \u201cGazzana restauri srl\u201d di Acqui Terme.\nI suddetti restauri sono stati fortemente voluti dall\u2019allora sindaco Rinaldi, ritenendo che la conservazione del patrimonio artistico del paese dovesse essere una priorit\u00e0 per attirare nuovi turisti.\nChiesa San Rocco.\nL\u2019Oratorio della \"S.S. Annunziata e di San Rocco\" si trova al centro dell\u2019abitato.\nLe notizie documentarie di questo edificio sono frammentarie; tuttavia, la data 1600 incisa sull\u2019architrave in pietra della facciata, riporta a questi anni la sua fondazione.\nLa facciata reca, ben visibile, una lapide posta a ricordo dell\u2019epidemia di peste che impervers\u00f2 nel 1854 e che la popolazione, grazie alle invocazioni di aiuto rivolte a San Rocco, pot\u00e9 superare senza subire numerose perdite.\nL\u2019esterno \u00e8 stato ristrutturato intorno al 1930 con cornici in malta cementizia riportata sulle lesene, portale, timpano e parte superiore a forma semiellittica.\nAnche l\u2019oratorio, come la chiesa parrocchiale, presenta sopra il portale tre finestre a serliana, ovvero due rettangolari e la centrale a forma arcuata, contornate anch\u2019esse da cornici recenti in malta cementizia. Sull\u2019angolo sinistro si erge il campanile a vela triangolare.\nL\u2019interno ha sub\u00ecto vari rimaneggiamenti nel corso dei secoli: dapprima era a unico vano rettangolare senza coro, cos\u00ec come la maggior parte degli oratori della zona, con altare centrale e due altari laterali. In seguito, probabilmente nel corso del XIX secolo, a fianco dell\u2019altare centrale venne costruita sulla sinistra una cappella in stile neoclassico e un\u2019edicola in stucco all\u2019interno della quale venne collocata la statua lignea di S. Rocco.\nDi interesse artistico sono l'altare in stucco settecentesco, il pulpito e alcune statue lignee. Non sono, invece, di elevata fattura le decorazioni murarie, effettuate probabilmente durante i lavori di ampliamento dell\u2019edificio nel corso del XX secolo.\nChiesa Madonna del Carmine.\nLa Chiesa dedicata alla Madonna del Carmine \u00e8 situata al centro della \"Frazione Gaggina\". Costruita nel 1880 per volere degli abitanti della frazione. Al suo intero una navata unica, l\u2019altare maggiore in marmo bianco e con tonalit\u00e0 di grigio, nato con la chiesa. Il pavimento di cotto anch\u2019esso risalente all\u2019anno di costruzione della chiesa come il portone in legno massiccio. Sono presenti due statue una della patrona e protettrice della frazione, Nostra Signore del Carmine con in braccio il bambino Ges\u00f9 e un\u2019altra del Sacro Cuore di Nostro Signore. Il suo sagrato \u00e8 stato restaurato nel luglio 2017.\nChiesetta di San Michele.\nQuesta piccola chiesetta, oggi in rovina e dedicata a San Michele, \u00e8 situata in aperta campagna. Durante la seconda guerra mondiale venne incendiata dai nazifascisti, perch\u00e9 ritenevano l'edificio un covo di partigiani.\nChiesa Cristiana Avventista del Settimo Giorno.\nLa Chiesa Cristiana Avventista del Settimo Giorno di \"Montaldo Bormida\" risale al 1925 ed \u00e8 stato ufficialmente il primo luogo di culto avventista riconosciuto in Italia.\nL'Avventismo fu portato in \"Montaldo Bormida\" dalla signora Maria Cambiaso, che si era convertita a Genova nel 1910 e che era animata da una forte spinta evangelistica. Fu grazie alla sua testimonianza e al lavoro incessante di venditori ambulanti di libri sacri (colportori) e di pastori che, a poco a poco, si convertirono altre persone dando origine a una comunit\u00e0 numerosa e fiorente. Un membro della chiesa, Pietro Parodi, desideroso di avere un luogo adeguato dove adorare Dio, don\u00f2 un terreno dove fu costruito nel 1925 l'edificio adibito a uso sacro. La propriet\u00e0 di questo luogo di culto permise poi il riconoscimento della Chiesa Cristiana Avventista del Settimo Giorno sulla base della legislazione sui culti ammessi del 1929-1930..\nArchitetture civili.\nTra il 1600 e il 1700 a \"Montaldo\" sorsero varie Case Patrizie fra cui ricordiamo Casa Bianchi, Casa Schiavina, Casa Ghiara e Casa Dotto. La presenza di ampie cantine all'interno di queste case patrizie testimonia come in quegli anni la coltivazione della vite si avviasse progressivamente verso un florido sviluppo.\nInizialmente le case di \"Montaldo\" presentavano i muri costruiti in pietra. Dal sottosuolo si estraeva la Pietra Arenaria di Montaldo, durissima nella parte a contatto con l'aria, pi\u00f9 tenera e facilmente lavorabile in profondit\u00e0. Solo nell'800 sorse tra Montaldo e Carpeneto una fornace per la cottura dei mattoni. Tra il 1600 e il 1700 usava far colare gesso fra i travetti, \"armandolo\" facendo ricorso a ramoscelli o canne. I solai erano tutti in legno. I solai in putrelle con voltini di mattoni comparvero soltanto a partire dal '900.\nPalazzo Schiavina.\nLa storia di \"Palazzo Schiavina\" \u00e8 documentata dal 1673, quando la marchesa Paola Lomellina, vedova di Barnaba V Centurione Scotto e feudataria del contado di \"Montaldo\", acquista dal Nobile Bernardino Schiavina il palazzotto posto ai margini del paese medievale.\nLa costruzione, ampliata e abbellita, \u00e8 completata nel 1678 con grande soddisfazione della marchesa, la quale, lodando la bella vista e l'aria buona, trova il modo di risiedervi a lungo, amministrando il feudo con intelligente partecipazione.\nIl Palazzo diventa dunque la residenza locale, cio\u00e8 il \"Castello\" dei feudatari di \"Montaldo\", che via via ne prendono possesso per successione ereditaria e che appartengono alle pi\u00f9 nobili e potenti famiglie del patriziato genovese: i Centurione Scotto, gli Spinola Pallavicino, i Pallavicino.\nAll'inizio dell'800 l'ultimo feudatario aliena i beni feudali e allodiali e il Palazzo passa nelle mani della famiglia Bianchi, eminenti avvocati e notai in \"Montaldo\" e Acqui Terme.\nInfine, dopo due secoli, il Palazzo ritorna alla famiglia Schiavina, quando nel 1878 il cav. Michele Schiavina, proprietario terriero e sindaco del paese, lo acquista e vi risiede, arricchendolo di porticato, terrazzo e giardini.\nCantina \"Tre Castelli\".\nNel 1955, per volont\u00e0 di pochi soci, a \"Montaldo Bormida\" nasce la \"Cantina Tre Castelli\". Si tratta di una cooperativa alla quale i soci conferiscono i prodotti dei propri vigneti per la produzione e lavorazione del vino e per la vendita all'ingrosso e al minuto di quest\u2019ultimo. La struttura, con la sua caratteristica torre, sorge e si ingrandisce nei decenni ai piedi del paese, a confine con il comune di Carpeneto, sulla strada SP 197.\nAttualmente la Cantina conta circa 200 soci per un totale di circa 420 ettari di superficie coltivata a vite e una lavorazione di uve che si aggira tra le 3 000 e le 4 000 tonnellate.\nAi terreni di tipo argilloso/limoso delle zone di Rocca Grimalda e Montaldo Bormida si aggiungono quelli di tipo calcareo delle zone di Ovada, Trisobbio e Carpeneto. Questa mescola di diverse tipologie di terreno dona ai vini prodotti dalla Tre Castelli diverse caratteristiche organolettiche; inoltre il particolare microclima del territorio delle colline dell\u2019Alto Monferrato, a ridosso dell\u2019Appennino Ligure, permette alle uve di raggiungere un\u2019ottima maturazione, che insieme alle moderne tecniche di vinificazione, fa s\u00ec che si ottengano alcuni dei pi\u00f9 importanti vini piemontesi.\nGrazie a un\u2019accurata selezione delle uve, la Cantina Tre Castelli offre ai suoi clienti il Dolcetto nelle sue diverse sfumature di vino novello giovane e di vino invecchiato in botti di rovere.\nParte della produzione viene venduta ai consumatori all\u2019interno della Bottega del Vino, aperta tutti i giorni sabato e domenica compresi. Altri punti vendita si trovano ad Alessandria, Genova e Milano.\nOltre al Dolcetto si producono anche: Barbera, Cortese Alto Monferrato, Chardonnay, Moscato, Brachetto e Freisa.\nA circa 20 metri di altezza, sulla sommit\u00e0 della torre vinaria, sorge un ristorante che negli anni ha cambiato diverse gestioni. Data l\u2019altezza, la struttura offre lo splendido panorama delle colline dell\u2019Alto Monferrato, da cui si riesce a vedere lo skyline di \"Montaldo Bormida\" e i Comuni limitrofi di Carpeneto e Trisobbio con i loro castelli. Oggi la struttura porta il nome di \u201cTerrazza Tre Castelli\u201d e offre il servizio di ristorante e pizzeria.\nOgni anno tra fine agosto e inizio settembre, presso la Tre Castelli, si svolge la tradizionale Sagra dello Stoccafisso. Negli ultimi tempi la festa si \u00e8 spostata presso la struttura Palavino Palagusto, sempre nelle vicinanze della cantina.\nEnoteca Comunale.\nNel 2008 \u00e8 stata portata a termine la nuova Enoteca Comunale. Quest\u2019ultima \u00e8 stata realizzata presso le cantine del Municipio, grazie a un cospicuo finanziamento regionale che ha consentito la copertura dell'intero importo dei lavori.\nPalavino Palagusto.\nSi tratta di una nuova costruzione all\u2019interno di un progetto di ristrutturazione e valorizzazione, che comprende anche un \u201cmuseo della grappa\u201d nell'adiacente antica distilleria. La struttura \u00e8 sede di sagre e feste e ha ospitato diverse edizioni di \u201cGardering in collina\u201d, mostra-mercato florovivaistica.\nMuseo della grappa.\nIl 2009 ha visto la realizzazione, nei locali del Palavino-Palagusto, del \"Museo della Grappa\u201d. Il museo, per il quale \u00e8 stato stanziato un finanziamento da parte del Servizio Musei della Regione, permette percorsi di visita articolati mediante cartelli didattico-esplicativi che vengono distribuiti a ogni visitatore.\nParco Dotto.\nSi tratta di un giardino risalente ai primi del Novecento, a pianta irregolare e con struttura a terrazze. Il parco ha sempre vissuto di vita propria; la casa patronale (oggi Residenza Dotto Assistenziale per la Terza et\u00e0) cui era dipendenza \u00e8 separata da esso.\nL\u2019arredo \u00e8 semplice e tra tutto spicca un lungo pergolato. Il percorso centrale \u00e8 in terra battuta, con al centro una striscia in cemento. Nel giardino sono presenti panche in muratura, alcune fontane in cemento, alcuni giochi per bambini e una terrazza belvedere da dove si vede il paese di Carpeneto e la vallata verso Trisobbio.\nIl parco ha un accesso principale e uno di servizio. Dall\u2019ingresso principale si snodano tre percorsi: il pergolato a monte, il sentiero di mezza costa e il declivio che conduce alla terrazza. Da qualunque punto si pu\u00f2 decidere di cambiare indirizzo, percorrendo sentieri o scale che collegano i tre percorsi.\nNel parco si possono trovare diverse variet\u00e0 di piante e alberi ad alto fusto.\nIl Parco Dotto ha la duplice valenza di parco urbano e di punto di inizio o fine del Percorso verde ed \u00e8 di propriet\u00e0 del Comune.\nPercorso verde.\nIl Percorso verde, detto anche \u201cAvsein au rian\u201d, collega \"Montaldo Bormida\" a Trisobbio seguendo per circa 2\u00a0km il percorso del rio Stanavazzo.\nSi parte dal Parco Dotto, al limite del centro storico di Montaldo, e si scende percorrendo via Cesare Bianchi. Seguendo i cartelli, si passa dietro alla Cantina Tre Castelli per poi proseguire verso gli impianti sportivi del paese, muniti di area giochi per i bambini, di campo da calcio e da tennis con spogliatoi annessi e di un\u2019area pic-nic. Da qui si inizia ad affiancare il rio Stanavazzo, fino ad arrivare alla conclusione del Percorso, presso le Piscine di Trisobbio.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nGemellaggi.\n Sigoul\u00e8s\nSport.\nPodismo.\nDa anni nel mese di marzo si svolge la gara podistica \"La via dei Tre Castelli - Memorial Don Bisio\" che attira sempre numerosi partecipanti.\nCicloescursionismo.\nIl territorio dell'alessandrino vanta una tradizione legata alla bicicletta, dovuta alla fama di Girardengo e di Coppi e delle loro imprese sportive. Per favorire l\u2019attivit\u00e0 sportiva e il turismo della bicicletta, a \"Montaldo Bormida\" si \u00e8 pensato a un itinerario cicloescursionistico che mettesse in collegamento i percorsi ciclabili di pianura con i territori collinari e montani dell'alessandrino e che attraversasse i luoghi che hanno visto le gesta dei due campionissimi piemontesi. \nLa variante di tappa che da Monte Colma porta a Montaldo Bormida attraversa il territorio dell\u2019ovadese che vanta la maggiore concentrazione in Europa di castelli medievali. Lungo il percorso si possono ammirare i castelli di Molare, Cremolino, Trisobbio, Carpeneto, Montaldo e si passa accanto all\u2019area camper di Trisobbio.\nIl percorso \u00e8 segnalato con pannelli e cartellonistica dedicata."}
{"id": "36222", "revid": "1516566", "url": "https://it.wikipedia.org/wiki?curid=36222", "title": "Montecastello", "text": "Montecastello (\"Moncast\u00e9\" in piemontese) \u00e8 un comune italiano di abitanti della provincia di Alessandria in Piemonte.\nGeografia fisica.\nSituato sulle rive del fiume Tanaro in territorio collinare, il paese comprende le frazioni di San Bernardo e San Zeno. Un castello di origine medievale domina dall'alto l'abitato del capoluogo.\nStoria.\nSimboli.\nLo stemma e il gonfalone del comune di Montecastello sono stati concessi con decreto del presidente della Repubblica del 20 giugno 1961.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nIl comune di Montecastello venne soppresso nel 1928, nell'ambito delle fusioni fasciste. Il suo territorio verr\u00e0 inglobato nel comune di Pietra Marazzi e, in piccola parte, in quello di Bassignana. Montecastello riacquister\u00e0 la propria autonomia solo nel 1956. Dal 1859 al 1927 fu parte del mandamento di Bassignana e del circondario di Alessandria, fino alla soppressione degli enti mandamentali e circondariali nel 1927."}
{"id": "36223", "revid": "1516566", "url": "https://it.wikipedia.org/wiki?curid=36223", "title": "Montechiaro d'Acqui", "text": "Montechiaro d'Acqui (\"Monciar\" in piemontese) \u00e8 un comune italiano di abitanti della provincia di Alessandria, in Piemonte.\nIl comune \u00e8 suddiviso nettamente in due parti: la frazione Piana a fondovalle, attraversata dalla Strada statale 30 di Val Bormida Alessandria-Savona (la zona pi\u00f9 popolata, ricca di negozi e attivit\u00e0 produttive) e il borgo storico di Montechiaro Alto, sede del comune, arroccato su una collina dov'era un antico castello abbattuto nel XVII secolo dagli Spagnoli. Il borgo Alto \u00e8 ancora oggi molto suggestivo grazie alle sue vie in acciottolato, alle antiche costruzioni, alle scalinate in arenaria e alle bellissime viste sulle valli dell'Erro e del Bormida di Spigno.\nStoria.\nLe prime tracce dell'abitato si riscontrano nelle vicinanze della cosiddetta \"Pieve del Cauro\" (VII secolo), attualmente sita in ruderi poco fuori dalla frazione Piana \u2014 con tutta probabilit\u00e0 \u00e8 da collocare qui la statio di \"Crixia\" lungo la romana Via Aemilia Scauri \u2014 sotto l'influenza dell'abbazia di San Quintino di Spigno Monferrato.\nA partire dall'XI-XIII secolo, con l'incremento dei traffici verso il mare lungo i percorsi di crinale e per la necessit\u00e0 di una maggiore difesa, sorse l'attuale borgo medioevale di Montechiaro Alto (\"Mons Cauri\"). In tale periodo, il marchese Delfino del Bosco don\u00f2 Montechiaro ad Alessandria e gli abitanti giurarono la sottomissione. Tuttavia, gi\u00e0 nel 1284, gli abitanti si legarono ai Del Carretto stipulando un trattato.\nPervenuto sotto il controllo del Ducato di Milano, dopo la morte di Filippo Maria Visconti (1447), Montechiaro fu occupato dalle truppe di Francesco Sforza e poi nel 1454 fu ceduto ai Del Carretto di Bossolasco, i quali lo passarono agli Scarampi di Cairo Montenotte. Nuove permute e vendite portarono al dominio del paese i Marchesi di Canelli, gli Scarampi-Crivello, i Cavoretti di Belvedere e i Gianazzo di Pamparato, che mantennero il feudo anche dopo il giuramento di fedelt\u00e0 alla Casa Savoia prestato nel 1736. Da tale data ha fatto parte del Regno di Sardegna, del Regno d'Italia e, infine, della Repubblica italiana.\nSituato lungo una delle direttrici di passaggio tra la pianura Padana e il porto di Savona, il territorio comunale ha sub\u00ecto il passaggio degli eserciti impegnati nella guerra dei trent'anni (battaglia di Mombaldone tra franco-sabaudi e spagnoli, 1637) e nella Campagna d'Italia (1796-1797) di Napoleone Bonaparte. Nel corso della seconda guerra mondiale, il comune ha visto il dispiegarsi delle attivit\u00e0 dei gruppi partigiani in contrasto alle truppe tedesche e della Repubblica sociale italiana.\nMontechiaro \u00e8 stato patria di adozione e \"buen retiro\" di grandi pittori del Novecento (Eso Peluzzi, Alberto Caffassi).\nSimboli.\nLo stemma e il gonfalone del comune di Montechiaro d'Acqui sono stati concessi con decreto del presidente della Repubblica del 31 marzo 1983.\nMonumenti e luoghi d'interesse.\nNella chiesa parrocchiale di San Giorgio sono custoditi un pulpito ligneo intagliato e una \"Madonna\" settecentesca della scuola del Maragliano. L'antica chiesetta dei Battuti (XVI secolo) \u00e8 ora adibita a piccolo Museo Contadino che raccoglie reperti, oggetti e attrezzature della locale civilt\u00e0 rurale. Nel borgo antico \u00e8 possibile vedere l'antica osteria ed alcuni ricordi del pittore Eso Peluzzi.\nIsolato sotto il Bricco delle Forche si trova il santuario della Madonna della Carpeneta, costruzione settecentesca eretta attorno ad un pilone cinquecentesco del quale esiste ancora un affresco raffigurante la \"Madonna della Misericordia\".\nNella frazione Piana, situata nel fondovalle della Bormida di Spigno, si possono ammirare i ruderi dell'antica Pieve e l'antistante chiesa di S. Anna di inizio Novecento contenente un antico fonte battesimale di epoca pre-medioevale (X secolo).\nAl centro dell'abitato svetta l'imponente ciminiera, ultimo cimelio della fabbrica di mattoni e del suo forno (inizio XX secolo). Di interesse per lo stile architettonico si possono ricordare \"Villa Veirana\" (situata nella zona polisportiva-ciminiera) e \"Villa Anna\", la prima in stile liberty anni '30 e la seconda di inizio XX secolo.\nLuogo caratteristico per un momento di relax e pace immersi nella natura \u00e8 la zona verde dei \"Laghetti\", ricavata dall'ex cava di materiale argilloso per la fabbricazione di mattoni, divenuto negli anni Novanta un parco con due laghetti artificiali.\nNatura e trekking.\nNel territorio comunale sono presenti due percorsi di trekking segnalati dal CAI e dalla Provincia di Alessandria, sul sito:Sentieri dell'Acquese.\nI percorsi prevedono passaggi in zone umide e con guadi, prima di intraprendere l'escursione, si consiglia:\nSociet\u00e0.\nEvoluzione demografica.\nL'evoluzione demografica del paese si \u00e8 ampiamente ridotta nel corso dell'ultimo secolo, in particolare con la concentrazione dei 2/3 degli abitanti nella frazione Piana, posta nel fondovalle, ed il restante 1/3 suddiviso tra le campagne e il Borgo sito sulla cima della collina.\nDurante gli anni Trenta del XX secolo il comune venne unito con il vicino paese di Denice creando il Comune di Montechiaro-Denice. Tale ente territoriale dur\u00f2 fino alla fine degli anni Quaranta quando i due comuni originari ritornarono autonomi.\nIstituzioni, enti e associazioni.\nNel territorio comunale sono presenti diverse associazioni che animano le attivit\u00e0 e gli eventi presenti durante l'anno.\nCultura.\nFeste e tradizioni.\nIl commercio delle acciughe sotto sale, attivit\u00e0 storica del comune, viene rievocato nelle festa annuale dell\"Anciuada der castlan\", la prima domenica di maggio a Montechiaro Alto. In quella stessa giornata si svolge la solenne processione religiosa della Confraternita di Santa Caterina, che custodisce la venerata reliquia delle Sante Spine.\nOgni anno il 12 agosto, nella frazione Piana si svolge l'annuale \"Fera\" (termine dialettale per fiera e esposizione dei prodotti locali), principale manifestazione per la contrattazione dei capi bovini, unica in provincia di Alessandria. Tale evento, riprende una tradizione gi\u00e0 descritta nei testi del XIX secolo di Goffredo Casalis.\nTale manifestazione si estende anche nel periodo invernale con la \"Fera\" del Bue Grasso\", che si tiene ogni anno il giorno 8 dicembre, festa dell'Immacolata Concezione.\nFilm.\nSul territorio comunale sono state girate alcune scene del film \"Il partigiano Johnny\" (2000) di Guido Chiesa, ispirato all'omonimo romanzo di Beppe Fenoglio.\nInfrastrutture e trasporti.\nStrade.\nMontechiaro d'Acqui \u00e8 situato lungo la Strada Provinciale 30 di Valle Bormida.\nFerrovie.\nMontechiaro d'Acqui \u00e8 dotato di una stazione ferroviaria, di categoria \"bronze\" posta sulla linea ferroviaria Alessandria-San Giuseppe di Cairo, denominata \"Stazione di Montechiaro-Denice\" e localizzata all'interno della frazione Piana.\nCollegamenti Internet.\nAttualmente il comune \u00e8 inserito tra le zone a maggiore divario digitale del territorio nazionale per i collegamenti cablati ADSL. Dal 2014 alcuni operatori di Servizi locali stanno fornendo il servizio di connessione dati tramite l'utilizzo di ponti radio in tecnologia Hyperlan, fornendo standard comparabili con quelli presenti nei grandi centri abitati.\nNotizie.\nBiodistretto \"Suol d'Aleramo\".\nIl comune di Montechiaro d'Acqui, rientra nel progetto di creazione e sviluppo del primo biodistretto regionale. Il territorio, essendo stato poco industrializzato e tradizionalmente vocato all'agricoltura, si presta ad un naturale assecondamento dei ritmi e delle tecniche non invasive in ambito agricolo.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nNel 1929 il comune venne soppresso e il suo territorio aggregato al comune di Denice nel neocostituito comune di Montechiaro Denice. Montechiaro riacquister\u00e0 la propria autonomia nel 1946. Durante il Regno d'Italia il comune fece parte del circondario di Acqui dal 1859 fino alla sua soppressione nel 1926. Per un anno fece poi parte del circondario di Alessandria, fino alla soppressione degli enti circondariali nel 1927. Faceva parte del mandamento di Spigno Monferrato."}
{"id": "36224", "revid": "76069", "url": "https://it.wikipedia.org/wiki?curid=36224", "title": "Montegioco", "text": "Montegioco (\"Monzeugh\" in piemontese) \u00e8 un comune italiano di abitanti della provincia di Alessandria, in Piemonte, situato sulle colline alla sinistra del torrente Grue.\nStoria.\nCitato nel 1152 per la prima volta, fu una localit\u00e0 del distretto di Tortona, come riportato sugli Statuti cittadini (XIV secolo). Nel 1305 il castello di Montegioco era sotto il controllo di Pietro Opizzone. Nel 1406 sub\u00ec gravi danni da parte dei guelfi in lotta contro il partito ghibellino dei Visconti, appoggiato dagli Opizzone. Delle sue strutture non \u00e8 rimasta pi\u00f9 traccia. Nel censimento del 1541 risultavano presenti 22 abitanti, molti dei quali massari del nobile Antonio Francesco Opizzone. Nel 1576 gli abitanti della parrocchia erano gi\u00e0 saliti a 200. La piccola comunit\u00e0, dietro versamento di una cospicua somma alla Camera Ducale, evit\u00f2 di essere infeudata nel 1647 a Nicol\u00f2 Busseti, ma in seguito rinunci\u00f2 all'autonomia e fu infeudata ai fratelli Biagio Gaetano e Carlo Alessandro elevandola a marchesato dal 22 settembre 1689 a cui fu aggiunta la signoria di Casasco (1698), poi col titolo di marchesato nel 1773, Cerreto Grue (1693), Corneliasca (1698), Montebore, Oliva, Rocca del Grue, Montebello, Berzano di Tortona (1733). \nI Bussetti ricevettero l'investitura imperiale anche per i villaggi di Segagliate, Palazzo Bussetti e Pragasso.. Nel 1798 fu costituita una municipalit\u00e0 repubblicana. Nel regio decreto del 1818 il comune di Montegioco fu compreso nel mandamento di Volpedo.\nIn localit\u00e0 Palazzo fu costruito gi\u00e0 nella prima met\u00e0 del XVII secolo, una residenza nobiliare dai Busseti di Tortona, dotata di estesi caseggiati rustici e di un mulino. Attualmente il palazzo si presenta ristrutturato nel XX secolo con le fattezze di un castello sormontato da una torre merlata e con gli spigoli della costruzione ornati da bertesche, recentemente restaurato. Solo un piccolo campanile a vela testimonia le origini seicentesche dell\u2019edificio. Bene allodiale dei Busseti, pass\u00f2 in propriet\u00e0 ad Emilio Signoris-Busseti (nominato nel 1810 dall\u2019imperatore Napoleone I barone di Montegioco), mentre\u00a0 dopo il 1817, anno della sua morte, rimase alla vedova Sofia Valesa e alla figlia Eugenia Signoris\u00a0 sposata Guasco di Bisio, che nel 1881 ne fece vendita alla contessa Luigia Veglio di Castelletto. Dal 1899 al 1933 fu propriet\u00e0 della contessa \u201cPepita\u201d Franzini Ribaldi, figlia della contessa Veglio, e in seguito degli eredi Di Bernardo di Palermo proprietari fino agli anni \u201960 del secolo scorso.\nSimboli.\nLo stemma e il gonfalone del comune di Montegioco sono stati concessi con decreto del presidente della Repubblica del 18 luglio 1958.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nIl comune faceva parte della Comunit\u00e0 montana Valli Curone Grue e Ossona."}
{"id": "36225", "revid": "38427", "url": "https://it.wikipedia.org/wiki?curid=36225", "title": "Montemarzino", "text": "Montemarzino (\"Montmarsen\" in piemontese) \u00e8 un comune italiano di 319 abitanti della provincia di Alessandria, in Piemonte.\nGeografia fisica.\nTerritorio.\nIl territorio comunale faceva parte della Comunit\u00e0 Montana Valli Curone Grue e Ossona.\nOrigine del nome.\nCompare citato nel 1074 con il nome di \"Monsmorixinus\", divenuto \"Monsmorisinus\" e poi forme simili fino a \"Montemurixino\", quindi con il senso di Monte Mauricino, ossia Monte dei Mori, con riferimento a uno stanziamento di tali popolazioni.\nStoria.\nAntico feudo imperiale dell'Oltrep\u00f2 pavese, dal 1595 ne sono proprietari i marchesi Doria da cui passa per successione nel 1685 al ramo spagnolo degli Spinola, marchesi di los Balbases, duchi di Severino e Sesto, signori di Casalnoceto, Rosano e Barisonzo. Governato con sistema feudale dai marchesi Paolo Vincenzo detto Ambrogio (1685-99) e da Carlo Filippo Antonio (1699-1721), Ambrogio II Gaetano (1721-1724), nel 1753 Gioacchino cede lo staterello feudale ai Savoia.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "36226", "revid": "1516566", "url": "https://it.wikipedia.org/wiki?curid=36226", "title": "Morano sul Po", "text": "Morano sul Po (\"Moran\" in piemontese) \u00e8 un comune italiano di abitanti della provincia di Alessandria in Piemonte, situato a ad ovest rispetto alla citt\u00e0 di Casale Monferrato.\nStoria.\nLa nascita dell'attuale centro urbano \u00e8 fatta risalire a prima dell'anno 1000: infatti uno dei primi documenti in cui compare il nome di Morano risale al 961.\nAntecedentemente a questo agglomerato si sapeva dell'esistenza di un villaggio romano, probabilmente preceduto da insediamenti galli e prima ancora da popolazioni liguri.\nLa scoperta di una necropoli, avvenuta negli anni novanta del XX secolo, in localit\u00e0 Pobietto, ha fatto s\u00ec che le origini si spostassero ulteriormente nel tempo, fino all'et\u00e0 del bronzo finale, ovvero intorno all'XI secolo a.C.\nIncerta anche l'origine del nome: infatti parrebbe che il primo toponimo fosse \"Aurianus\" in riferimento ad alcuni giacimenti auriferi che si sarebbero trovati nelle aree alluvionali del Po; successivamente, visto l'impiego di schiavi negri (mori) per estrarre il prezioso metallo, il nome si trasform\u00f2 in \"Maurianus\".\nAltra ipotesi vorrebbe derivare il nome dalla presenza di grandi quantit\u00e0 di piante di gelso (in piemontese \"moron\" ) utilizzate per l'allevamento dei bachi da seta, attivit\u00e0 che nella zona era molto diffusa. Infine, l'ultima ipotesi \u00e8 quella che fa risalire il nome a bande di cavalieri mori che, dopo essere stati sconfitti, dovettero lasciare le terre di Frassinello Monferrato ed Ottiglio e si rifugiarono su una grande isola in mezzo al Po nelle vicinanze del paese.\nIntorno all'anno Mille Morano era possedimento della Diocesi di Vercelli; nell'agosto 1182, con atto notorio, pass\u00f2 al Marchese del Monferrato. Nel 1431 Morano fu occupata da truppe sabaude del Duca di Savoia, ma nel 1435 dovette essere restituita al Marchese del Monferrato. Nel 1538 il borgo veniva infeudato ad Alberto Bobba di Lu.\nSeguirono anni di continue dominazioni, di presenza costante di eserciti anche stranieri, sovente mercenari. Nel 1685, estintosi il casato dei Cattaneo, pass\u00f2 ai Marchesi Paleotti-Lanzoni, quindi nel 1720 il Duca Vittorio Amedeo II conferm\u00f2 il feudo ai Marchesi Mossi.\nTrascorsero quindi alcuni decenni di relativa tranquillit\u00e0.\nGhigliottinato Luigi XVI, in Francia viene proclamata la Repubblica e conseguentemente tutta l'Europa si arma contro il nuovo Stato. Anche Re Vittorio Amedeo III si allea con Austria, Prussia e Spagna. Napoleone Bonaparte vince a Marengo il 16 giugno 1800 e sconfigge l'esercito austriaco. Il Piemonte diventa cos\u00ec nel 1801 la XXVII divisione militare di Francia.\nCon il tramonto di Napoleone i Savoia ritornano sul trono e Morano segue le sorti del Piemonte prima e dell'Italia poi.\nSociet\u00e0.\nEvoluzione demografica.\nNegli ultimi cento anni, a partire dal 1911, la popolazione residente si \u00e8 dimezzata.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "36227", "revid": "848247", "url": "https://it.wikipedia.org/wiki?curid=36227", "title": "Morsasco", "text": "Morsasco (\"Morzasch\" in piemontese) \u00e8 un comune italiano di 631 abitanti della provincia di Alessandria in Piemonte.\nSituato nel Monferrato Ovadese a 350 metri di altitudine s.l.m., dista circa 11\u00a0chilometri da Ovada e 12\u00a0chilometri da Acqui Terme.\nStoria.\nIl paese fu feudo dei Marchesi del Bosco, quindi dei Malaspina, dei conti Lodron, dei Gonzaga, dei Centurione e dei Pallavicino.\nSimboli.\nNello stemma \u00e8 raffigurato un castello con merli guelfi, su campo azzurro, come dal regolamento comunale:\nEconomia.\nPrevalentemente agricola; vigne di Dolcetto d'Ovada DOCG e Barbera del Monferrato DOC e Cortese dell'Alto Monferrato DOC. Sul territorio \u00e8 presente anche un importante trafileria.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nGli sport tipici sono il tamburello, che viene praticato nella frazione Caramagna, ed il calcio a 5, con la squadra del paese l'A.C. Morsasco, ed infine le bocce. \nIl campo principale della squadra \u00e8 il comunale di Morsasco in fondo sintetico, l'impianto sportivo \"Gaetano Scirea\".\nI colori sociali sono il giallo e il blu. \nIn paese \u00e8 presente anche un bocciodromo (Bocciofila morsaschese) composto da un bar, 4 giochi illuminati da volo e 4 giochi illuminati da piede fermo, che nel periodo estivo aggrega con i propri eventi sportivi numerosi giocatori."}
{"id": "36228", "revid": "1590006", "url": "https://it.wikipedia.org/wiki?curid=36228", "title": "Murisengo", "text": "Murisengo (\"Ambrus\u00e8ngh\" in piemontese) \u00e8 un comune italiano di circa abitanti situato nel lato nord-ovest estremo della provincia di Alessandria, in Piemonte, al confine orientale della Valle Cerrina. La citt\u00e0 \u00e8 conosciuta per aver dato i natali a Luigi Lavazza, fondatore dell'omonimo marchio e dell'industria di caff\u00e8 diffusa a livello internazionale.\nStoria.\nSimboli.\nLo stemma e gonfalone del comune di Murisengo sono stati concessi con decreto del presidente della Repubblica del 18 marzo 1985.\nStemma di Corteranzo.\nCorteranzo, comune autonomo fino al 1928, aveva uno stemma civico \"d'argento, alla pianta di ginepro al naturale, terrazzata di verde; con il capo d'oro, all'aquila di nero, coronata dello stesso, sostenuto dalla fascia d'azzurro, caricata di tre stelle d'oro\".\nLa pianta di ginepro \u00e8 un riferimento alla famiglia Giunipero di Corteranzo.\nMonumenti e luoghi d'interesse.\nCastello di Murisengo.\nA celebrare la storia e l'imponenza di questo antico castello \u00e8 rimasta la grande torre, rimaneggiata (forse ricostruita) nel 1510, data citata in una targa apposta sulla torre e oggi perduta, e ancora nel XIX secolo; la torre \u00e8 probabilmente la parte pi\u00f9 antica dell'edificio, le cui prime attestazioni indirette risalgono al XI e XII secolo, ma che \u00e8 stato interamente ricostruito a partire dal XVII secolo.\nCon la caduta dei Marchesi del Monferrato il castello sub\u00ec molti danni e successive ricostruzioni che lo portarono a perdere la sua \"forma\" primitiva. Il castello appartenne prima ai Radicati di Brozolo, poi agli Scozia dal 1420 fino al 1883, anno in cui pass\u00f2 al marito di Donna Tarsilla Scozia, Francesco Guasco Gallarati Marchese di Bisio e di Francavilla, oggi identificabili nel paese di Francavilla Bisio.Dopo un lungo restauro, committente un privato, il castello dalla met\u00e0 del 2012 \u00e8 disponibile per visite guidate durante manifestazioni, eventi, mostre e cerimonie.Tra le mura di questo castello, nel 1813 Silvio Pellico scrisse la tragedia \"Francesca da Rimini\".\nFontana \"La Pir\u00e8nta\".\nLa fonte di acqua solforosa, detta \"La Pir\u00e8nta\", \u00e8 posta ad est del paese, alle radici del Montelungo, e nasce da un terreno tufaceo-calcareo. L'acqua solforosa \u00e8 oleosa al tatto e tramanda un odore di gas idrosolforato; un tempo si adoperava con successo nei disturbi gastrointestinali e nelle malattie cutanee di natura scabbiosa ed erpetica.\nTra la fine del XVIII e l'inizio del XIX secolo qui fior\u00ec uno stabilimento termale, che divenne un centro turistico molto apprezzato, poi ridimensionato nel periodo tra le due guerre mondiali. L'area venne successivamente riconvertita ad uso industriale ed oggi ospita una polveriera.\nAncora all'inizio del XIX secolo l'acqua veniva convogliata in due vasche di pietra nelle quali, in estate, si macerava la canapa. Oggi le vasche non sono pi\u00f9 visibili e l'acqua scaturisce da una sola bocca leonina incastonata in una fontana di gusto neogotico, risalente al 1859.\nSociet\u00e0.\nEvoluzione demografica.\nIl comune ha avuto un forte decremento della popolazione nel corso dell'ultimo secolo, pari ad una \"perdita del 43% dei residenti\" dal 1911.\nCultura.\nEventi.\nQui si svolge la fiera del tartufo, che dal 1967 viene tenuta ogni anno a novembre.\nGeografia antropica.\nFrazioni.\nNel comune sono presenti quattro frazioni: San Candido, Corteranzo, Sorina e Casa Battia.\nCorteranzo \u00e8 stato un comune autonomo fino al 1928, anno della sua annessione al comune di Murisengo. Questa localit\u00e0 prese il nome dai nobili Ranzo.\nInfrastrutture e trasporti.\nLa stazione di Montiglio-Murisengo, attivata nel 1912, era posta lungo la cessata ferrovia Chivasso-Asti, il cui esercizio fu definitivamente sospeso nel 2011.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "36229", "revid": "1516566", "url": "https://it.wikipedia.org/wiki?curid=36229", "title": "Occimiano", "text": "Occimiano (\"Aussimian\" in piemontese) \u00e8 un comune italiano di abitanti della provincia di Alessandria in Piemonte.\nStoria.\nSimboli.\nLo stemma e il gonfalone del comune di Occimiano sono stati concessi con decreto del presidente della Repubblica del 29 ottobre 1971.\nDi origine risorgimentale, lo stemma riecheggia le due partiture araldiche pi\u00f9 importanti della grande arme dei Savoia, vale a dire i mori di Sardegna e l'aquila spiegata e coronata, con lo scudo sabaudo nel petto.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "36230", "revid": "6923", "url": "https://it.wikipedia.org/wiki?curid=36230", "title": "Odalengo Grande", "text": "Odalengo Grande (\"Audalengh Grand\" in piemontese) \u00e8 un comune italiano di 418 abitanti della provincia di Alessandria, in Piemonte.\nStoria.\nSimboli.\nLo stemma e il gonfalone del comune di Odalengo Grande sono stati concessi con decreto del presidente della Repubblica n. 1832 del 25 marzo 1988.\nIl rosso e l'argento sono i colori del Monferrato; la parte inferiore riprende il blasone della famiglia Gozzani o Gozani (\"inquartato: nel primo e quarto d'azzurro, al giglio d'argento; nel secondo e terzo d'oro, alla testa di moro al naturale, cinta sulla fronte da una banda d'argento\") che nel 1673 ricevettero il feudo di Odalengo Grande.\nMonumenti e luoghi d'interesse.\nSi hanno prove anche della presenza di un antico cimitero, a poco a poco rosicchiato dalle alluvioni del vicino corso d'acqua, che insieme ai ritrovamenti di macerie, rottami, armi e vecchie monete, sono una delle pi\u00f9 importanti testimonianze che nella zona vi fosse un insediamento abbastanza importante, probabilmente derivante da un antico pago romano.\nIn un documento del 29 maggio 1725 Pietro Secondo Radicati, vescovo di Casale, descrive la chiesa nei seguenti termini:\n\"Questa chiesa ha tre navate, di cui quella centrale in volta e le altre due a col nudo tetto, questo tetto si trova in pessimo stato ed \u00e8 sul punto di cadere.\"\nLo stile \u00e8 romanico, realizzato con l'alternarsi di tufo e laterizio, con la presenza di diversi ordini di archetti pensili. Si hanno tre ordini di finestre, l'ultimo costituito da bifore.\nLa costruzione \u00e8 in tufo grigio, nel primo tratto chiuso da eleganti e classici archetti incrociati, e poi di mattoni rossi e rosei. Strette monofore sono poste nel secondo e nel terzo pezzo e quattro bifore sulla sommit\u00e0 sono sormontate da archetti pensili di coronamento.\nSociet\u00e0.\nEvoluzione demografica.\nNegli ultimi cento anni, a partire dal 1911, la popolazione residente si \u00e8 ridotta di due terzi.\nGeografia antropica.\nIl territorio del comune comprende alcune frazioni sviluppatesi sul lato sinistro della Strada statale 590 della Val Cerrina verso Casale Monferrato e pi\u00f9 precisamente:\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "36231", "revid": "848247", "url": "https://it.wikipedia.org/wiki?curid=36231", "title": "Odalengo Piccolo", "text": "Odalengo Piccolo (\"Audalengh Cit\" in piemontese) \u00e8 un comune italiano di 266 abitanti della provincia di Alessandria, in Piemonte.\nStoria.\nSimboli.\nLo stemma e il gonfalone del comune di Odalengo Piccolo sono stati concessi con decreto del presidente della Repubblica del 26 luglio 2002.\nSu un'antica lapide, scolpita sulla facciata interna del castello di Pessine e datata 1386, era raffigurato l'Agnus Dei che \u00e8 riprodotto sullo stemma comunale. Il giglio in campo azzurro \u00e8 ripreso dal blasone della famiglia Gozzani, conti di Odalengo.\nSociet\u00e0.\nEvoluzione demografica.\nIn cento anni la popolazione residente si \u00e8 ridotta \"ad un terzo\" rispetto a quella presente nell'anno 1911.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "36232", "revid": "1516566", "url": "https://it.wikipedia.org/wiki?curid=36232", "title": "Olivola", "text": "Olivola (\"Aul\u00ecvola\" in piemontese) \u00e8 un comune italiano di abitanti della provincia di Alessandria in Piemonte. Si trova su una collina, a 280 metri quota, del Basso Monferrato, a 19 chilometri di distanza da Casale Monferrato e 30 chilometri da Alessandria.\nMonumenti e luoghi d'interesse.\nIl centro storico comprende la chiesa parrocchiale di San Pietro con campanile romanico.\nEconomia.\nL'economia \u00e8 essenzialmente agricola.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "36233", "revid": "1516566", "url": "https://it.wikipedia.org/wiki?curid=36233", "title": "Orsara Bormida", "text": "Orsara Bormida (\"L'Ursera\" in piemontese) \u00e8 un comune italiano di 410 abitanti della provincia di Alessandria, in Piemonte, sulla riva destra del fiume Bormida.\nMonumenti e luoghi d'interesse.\nDi rilievo sotto l'aspetto architettonico \u00e8 la torre di avvistamento del locale castello, eretta nel 1000; nel XIV secolo vi fu aggiunta una seconda torre ottagonale; ha annesso un oratorio. Fa parte del sistema dei \"Castelli Aperti\" del Basso Piemonte. \nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nHa fatto parte dell'Unione di Comuni Unione dei Castelli tra l'Orba e la Bormida, assieme ad altri cinque paesi: Trisobbio, Montaldo Bormida, Castelnuovo Bormida, Cremolino, Carpeneto."}
{"id": "36234", "revid": "1232112", "url": "https://it.wikipedia.org/wiki?curid=36234", "title": "Ottiglio", "text": "Ottiglio (\"Autij\" in piemontese) \u00e8 un comune italiano di 614 abitanti della provincia di Alessandria in Piemonte.\nStoria.\nSimboli.\nLo stemma e il gonfalone del comune di Ottiglio sono stati concessi con decreto del presidente della Repubblica del 6 agosto 1988.\nNei due grappoli d'uva presenti nello stemma comunale, vengono ricordati la Barbera e il Grignolino, i due vitigni fondamentali per l'economia del paese. Le otto stelle ricordano invece le otto famiglie di feudatari che dominarono Ottiglio nei secoli passati: Belloni, Burzi, Carelli, Guarneri, Montiglio, Plani, Rampini e Curioni-Guazzi.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "36235", "revid": "6923", "url": "https://it.wikipedia.org/wiki?curid=36235", "title": "Oviglio", "text": "Oviglio (\"J'Ovij\" o \"J'Oij\" in piemontese) \u00e8 un comune italiano di abitanti della provincia di Alessandria in Piemonte.\nStoria.\nFondazione di Alessandria.\nOviglio fu uno degli otto insediamenti, chiamati \"statielli\", che contribuirono alla fondazione della citt\u00e0 di Alessandria nella seconda met\u00e0 del XII secolo.\nNata la citt\u00e0 di Alessandria essa si fond\u00f2 in un primo momento dall'unione demica di \"Gamondium\" (Gamondio), \"Marenghum\" (Marengo) e \"Bergolium\" (Bergoglio). Questo si evince nel testo dei reclami contro Cremona del 1184 dell'imperatore Federico ove indica i promotori ed autori della fondazione della nuova citt\u00e0: \"de tribus locis, Gamunde vicelicet et Meringin et Burgul\". Non \u00e8 descritto il nome del luogo dell'incontro, anche se pare gi\u00e0 indicato con una certa precisione nella specificazione del sito sul Tanaro dove il trasferimento fu pi\u00f9 breve: Bergoglio.\nAi tre luoghi citati si aggiunsero in seguito \"Roboretum\" (Rovereto), \"Solerium\" (Solero), \"Forum\" (Villa del Foro), Vuilije (Oviglio) e \"Quargnentum\" (Quargnento). In questo le popolazioni furono supportate, economicamente, dalla \"Superba\" e dai comuni della Lega Lombarda in contrasto con il marchesato del Monferrato, principale alleato di Federico Barbarossa.\nLa data ufficiale di fondazione di Alessandria \u00e8 il 3 maggio 1168, anche se in quel momento ha gi\u00e0 raggiunto una configurazione topografica, urbanistica ed amministrativa definita. Il nome \"Alessandria\", confermato in seguito, sar\u00e0 assunto in onore di Papa Alessandro III, ampio sostenitore delle azioni della Lega Lombarda contro il Sacro Romano Impero e che aveva scomunicato Federico Barbarossa.\nSimboli.\nLo stemma e il gonfalone del comune di Oviglio sono stati concessi con decreto del presidente della Repubblica del 6 dicembre 1963.\nMonumenti e luoghi d'interesse.\nIl Castello Reale di Oviglio.\nCastello Medioevale del 1300 che sorge su un precedente edifizio, un castrum con una cinta bastionata e fortificatae che racchiudeva un borgo (borgo medioevale) di cui negli ovigliesi \u00e8 rimasta la tradizione del nome dato al cosiddetto \u201cborgo di dentro\u201d ossia borgo dentro la cinta fortificata.\nDi propriet\u00e0 di diverse famiglie piemontesi, tra cui i Perboni e Calcamuggi. Prese il nome di Castello Reale, in quanto acquistato da Sua Maest\u00e0 la regina Maria Cristina di Borbone-Napoli, nata infanta delle Due Sicilie, augusta vedova di Sua Maest\u00e0 il Re Carlo Felice di Savoia.\nI Conti Calcamuggi, durante il loro possesso vi profusero somme ingenti per riadattamenti e sistemazioni, per migliorare il severo aspetto dei due fianchi est e sud, per edificarvi dalle fondamenta la graziosa e artistica entrata ad est e la magnifica torre che la sovrasta, venne ricostruita l'entrata ovest, e restaurato il vasto salone padronale.\nA istanza del Ministero della pubblica istruzione il Castello Reale di Oviglio venne dichiarato monumento nazionale, pregevole di arte e di storia in data 4 giugno 1908.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "36236", "revid": "1318658", "url": "https://it.wikipedia.org/wiki?curid=36236", "title": "Ozzano Monferrato", "text": "Ozzano Monferrato (\"Ausan\" in piemontese) \u00e8 un comune italiano di abitanti della provincia di Alessandria, in Piemonte, sito nel Monferrato Casalese, a circa 10 chilometri da Casale Monferrato. Una parte del territorio comunale \u00e8 stato iscritto alla lista del patrimonio mondiale UNESCO nell'anno 2014 come parte integrante dei paesaggi vitivinicoli del Piemonte: Langhe-Roero e Monferrato.\nDal 13 dicembre 2017 il comune \u00e8 insignito della Bandiera arancione T.C.I.\nGeografia fisica.\nTerritorio.\nIl paese \u00e8 sito in area collinare lungo la strada che collega Casale Monferrato ad Asti. Il nucleo storico si estende sul versante sud della collina, ai piedi dell'antico castello e della chiesa parrocchiale di San Salvatore. In area pianeggiante, lungo la statale Casale-Asti \u00e8 invece il nucleo abitato denominato \"Lavello\" consistente nell'ampliamento ottocentesco conseguenza dell'industrializzazione legata all'estrazione e alla lavorazione della calce e del cemento. Il borgo antico ha mantenuto caratteristiche storico culturali di notevole pregio tanto da poter essere considerato a ragione come uno dei paesi artisticamente e architettonicamente pi\u00f9 ricchi dell'intero territorio del Monferrato Casalese. Il borgo \u00e8 caratterizzato anche dalla presenza di ville ed abitazioni private di particolare pregio architettonico in molti casi dotate di splendidi parchi pertinenziali. Rilevante \u00e8 anche la presenza sul territorio comunale di emergenze di archeologia industriale.\nStoria.\nSimboli.\nLo stemma e il gonfalone del comune di Ozzano Monferrato sono stati concessi con decreto del presidente della Repubblica del \n30 maggio 1953.\nMonumenti e luoghi d'interesse.\nParrocchiale di Ozzano.\nDomina i tetti dell'abitato dall'alto, proprio sotto al parco e ai giardini pensili dell'antico castello, dal 1911 \u00e8 dichiarata dalla sovrintendenza \u201cOpera pregevole d'arte\u201c.\nStoria.\nLa bolla pontificia di Papa Innocenzo II del 1143 \u00e8 il primo documento storico conosciuto a trattare della presenza di edifici ecclesiastici nel territorio comunale di Ozzano Monferrato.\nTuttavia datando l'attuale struttura (nelle sue parti pi\u00f9 antiche) al trecento si potrebbe essere di fronte al rifacimento di una preesistente chiesa divenuta inadeguata allo sviluppo del borgo.\nL'edificio attuale \u00e8 il risultato dei diversi interventi che nel corso dei secoli hanno apportato elementi decorativi dei vari stili architettonici che si sono succeduti nella storia dell'arte, andando ad alterare la base trecentesca con elementi rinascimentali, barocchi e ottocenteschi.\nLa chiesa \u00e8 storicamente legata alla diocesi di Vercelli cos\u00ec come documentato dai diversi diplomi imperiali che interessavano l'infeudamento di Ozzano.\nTuttavia nel 1474 con la creazione della diocesi di Casale Monferrato, legata al progetto di modernizzazione della capitale Monferrina voluta dal Marchese Guglielmo VIII Paleologo, la giurisdizione ecclesiastica passer\u00e0 a Casale.\nA tale periodo e pi\u00f9 precisamente all'epoca che va dalla fine del Quattrocento agli inizi del Cinquecento appartengono i pregevoli affreschi delle pareti delle navate laterali la cui qualit\u00e0, soprattutto per quanto riguarda la lunetta dell'Annunciazione e il trittico di Santi sottostante chiama in causa la scuola di Giovanni Martino Spanzotti, assoluto protagonista del Cinquecento piemontese e massimo esponente della scuola casalese che si form\u00f2 negli anni tra quattrocento e cinquecento nella capitale del Marchesato e che lavor\u00f2 alle innumerevoli fabbriche che la reggenza di Guglielmo VIII intraprese (Castello, Nuove mura, S. Domenico e innumerevoli palazzi nobiliari).\nAll'epoca barocca risale la creazione di altari quali quello estremamente pregevole della Madonna del Rosario che termina la navata destra.\nNel 1904 con la posa dell'organo a canne si apportarono ulteriori variazioni; si chiuse la finestra a semicerchio sita al centro della facciata principale, proprio sopra al portale d'ingresso e si sostituirono le piccole finestrelle tonde della navata laterale destra con una serie di grandi monofore.\nEsterno.\nCampanile:\npregevole costruzione in laterizio di pianta quadrata, alto circa 20,00 metri, singolarmente distaccato dal corpo della chiesa e scenograficamente addossato ad una parete tufacea presenta decorazioni di epoca romanica ed ha cella campanaria aperta da quattro grandi monofore.\nL'attuale collocazione inglobata nelle mura perimetrali dei giardini del castello potrebbe erroneamente far pensare ad una funzione originaria di carattere difensivo o comunque civile, nella realt\u00e0 le mura del castello erano in epoca medioevale molto meno ampie delle attuali.\nSagrato:\nrealizzato parzialmente con pietre di fiume disposte a composizione di motivi geometrici (si notino fiori della vita) regala un bel panorama sui tetti dell'abitato e sull'anfiteatro di colline dalle quali emergono il castello di San Giorgio la Torre Veglio nel comune di Terruggia.\nFacciata:\nRealizzata in cotto, a salienti divisa da quattro contrafforti terminanti in pinnacoli ottagonali, sono presenti due monofore laterali e si pu\u00f2 ancora notare, dalla disposizione dei mattoni, la finestra tripartita a semicerchio chiusa nel 1904 a seguito della posa dell'organo.\nIl portale \u00e8 decorato da un timpano neoclassico anch'esso in laterizio a vista e dispone di un portone settecentesco in legno restaurato nel 1990 grazie ai fondi raccolti dai parrocchiani.\nIl prospetto laterale destro, in cotto \u00e8 sull'esterno rinforzato da contrafforti in laterizio, seguendone lo sviluppo si arriver\u00e0 all'abside pentagonale, anch'essa in cotto con contrafforti che ne scandiscono la divisione delle facce.\nLa parte opposta dell'abside cos\u00ec come il prospetto laterale sinistro sono invece nascosti dagli addossati edifici della sacrestia.\nInterno.\nA pianta rettangolare (28\u00a0m X 13\u00a0m), con abside pentagonale orientato verso est sporgente di circa 2,50\u00a0m dal corpo di fabbrica, l'edificio \u00e8 suddiviso in tre navate scandite da massicci pilastri tondi, la navata centrale \u00e8 alta 10,15\u00a0m. Ed \u00e8 coperte da una volta a botte completamente affrescata. Le navate laterali sono invece suddivise in campate e coperte da volte a crociera con caratteristici costoloni l'altezza massima \u00e8 di 6,60\u00a0m.\nGli archi che collegano i pilastri sono del tipo a tutto sesto, mentre l'arco di trionfo ha una leggera curvatura \"gotica\", nelle navate laterali sono inoltre presenti mezzi pilastri addossati alla muratura che trovano il loro corrispondente esterno nella serie di contrafforti del lato sud.\nEntrati in Chiesa, dopo il suggestivo sguardo d'insieme che potr\u00e0 godersi dal fondo della navata centrale si inizier\u00e0 la visita dalla navata laterale destra dove sul muro perimetrale della prima campata si potranno ammirare dei pregevoli affreschi di fine Quattrocento, rappresentanti da destra verso sinistra: \"San Martino di Tours\" (fortemente degradato), una \"Madonna in trono con Bambino\", il \"Martirio di sant'Agata\" ed una santa non identificata.\nLa pittura \u00e8 prettamente rinascimentale nella tipologia degli abiti ma trae ancora echi dalla passata epoca gotica, basti osservare la flessuosit\u00e0 delle braccia e delle mani rappresentate, il senso di pace che trasmette il volto di sant'Agata e la dolcezza dell'abbraccio tra la Vergine ed il Bambino.\nLa seconda campata presenta una porzione di affresco di dimensioni 190 x 65 dove viene raffigurato san Giovanni Battista che regge tra le braccia l'agnello simbolo del Cristo, alla sua destra la figura di un frate francescano con in mano un libro chiuso e alla sinistra san Francesco regge un libro aperto.\nL'immagine si presenta mutilata nelle sue parti superiore ed inferiore dall'avvenuta apertura della sovrastante monofora.\nL'osservazione delle braccia del Battista e della tipologia di massima della pittura ci suggeriscono di attribuire l'affresco alla stessa mano di quelli della campata precedente.\nSempre nella stessa campata si notino gli affreschi della volta a crociera rappresentanti il tetramorfo su fondo rosso sono un leone (S. Marco), un bue (S. Luca), una figura di angelo (S. Matteo) e un'aquila (S. Giovanni).\nIl tipo di rappresentazione ben si adatta alle volte a crociera perch\u00e9 riesce a sfruttare e a coprire i quattro spicchi in cui la copertura si divide e in questo senso i simboli del tetramorfo sono alternativi e/o complementari con altre rappresentazioni tetrapartite (es. i dottori della Chiesa).\nIl tetramorfo ha origine da una visione dell'Apocalisse di Giovanni, ripresa dal libro del profeta Ezechiele \"in mezzo al trono e intorno al trono vi erano quattro esseri viventi pieni d'occhi davanti e dietro. Il primo vivente era simile ad un leone, il secondo aveva l'aspetto di un vitello, il terzo vivente aveva l'aspetto di un uomo e il quarto era simile a un'aquila mentre vola\". nella tradizione cristiana le quattro figure vengono associate ai quattro evangelisti.\nGiungiamo cos\u00ec al termine della navata dove, dopo due scalini, al di l\u00e0 della balaustra in marmo \u00e8 la cappella barocca della Vergine del Rosario, in una nicchia \u00e8 la statua settecentesca della Vergine, le pareti e le volte sono decorate a stucchi bianchi e azzurri, sulla volta quattro angeli sostituiscono i costoloni fondendo nello stesso elemento la funzione decorativa con la struttura architettonica.\nA centro della volta la colomba simbolo dello Spirito Santo e alla parete una vetrata che tratta il tema del Sacro Cuore di Ges\u00f9.\nSi giunge ora nell'abside pentagonale dove si potr\u00e0 ammirare la struttura architettonica con le nervature a costoloni che la caratterizzano, l'unica finestra presente \u00e8 una monofora con vetrata rappresentante il \"Pellicano\", simbolo del Cristo in quanto uccello che nella tradizione, si priva delle proprie interiora per nutrire i piccoli.\nNell'abside \u00e8 anche un coro ligneo settecentesco in situazione di degrado.\nSopra; sull'arco di Trionfo \u00e8 un crocifisso ligneo laccato di scuola altoatesina e sotto l'altare in marmo bianco di Carrara dove sono rappresentate le figure a tutto tondo dei dodici apostoli ai lati del Santissimo Sacramento.\nPassando alla cappella che chiude la navata sinistra, sopra il paliotto in stucco policromo vi \u00e8 un interessante pala di scuola moncalvesca restaurata dal maestro Nicola di Aramengo.\nIn venerazione della Vergine con bambino sono rappresentati san Bovone in abiti militari che regge lo stendardo raffigurante un bue e san Carlo Borromeo in abiti cardinalizi (si noti il pregevole lavoro di rappresentazione dei pizzi e dei ricami del rocchetto).\nSi giunge cos\u00ec alla parete di maggior pregio artistico, proprio sopra la porta che d\u00e0 accesso alla sacrestia le rappresentazioni della lunetta dell'Annunciazione e il trittico raffigurante i \"Santi Rocco, Sebastiano\".\nLa scena dell'Annunciazione si svolge in un ambiente prettamente rinascimentale dominato dalla prospettiva: rinascimentali sono gli abiti dei personaggi e gli edifici rappresentati, ma rinascimentale \u00e8 anche l'uso della prospettiva che per cos\u00ec dire diviene nella lunetta il centro dell'immagine.\nLe figure sono inserite su di un piano orizzontale prossimo all'osservatore e occupano le estremit\u00e0 del piano stesso cos\u00ec da dare risalto alla profondit\u00e0 trasmessa dalla serie di edifici e dalle loro linee di fuga che convergono sotto l'immagine di Dio Padre.\nDio che squarcia i cieli mentre benedice con la mano destra, invia la colomba dello Spirito Santo verso la Vergine Maria con quella sinistra, domina il vertice della lunetta, sotto i personaggi per cos\u00ec dire \"principali\" l'arcangelo Gabriele e la Madonna si trovano sui due lati opposti della strada, inseriti in fabbricati \"aperti\" che non rispettano ancora le proporzioni del reale ma che devono soltanto fungere da \"scatole contenitive\" delle figure rappresentate.\nL'Arcangelo, a sinistra dell'osservatore \u00e8 degradato, dietro di lui l'immagine di una Santa monaca che si vuole identificare con santa Radegonda.\nSul lato opposto del dipinto sono invece la figura della Vergine, giovane donzella rinascimentale, moderna nell'acconciatura e nelle vesti, figura tenera e umana come le madonne della letteratura cortese e dietro di lei san Giorgio cavaliere senza macchia, casto guerriero della cristianit\u00e0.\nIl trittico sottostante vede, inserite in un arco rinascimentale, le figure di tre santi, san Rocco a sinistra dell'osservatore, san Sebastiano al centro e una figura ormai illeggibile che tuttavia per la presenza di tracce di pittura che raffigurano un bordone (caratteristico bastone del pellegrino) si potrebbe identificare con san Cristoforo protettore dei pellegrini, sulla destra.\nElemento comune che lega san Sebastiano a san Rocco \u00e8 l'intercessione contro la peste, autentico flagello del mondo dell'et\u00e0 di mezzo, tale legame deriva dal fatto che Rocco durante il pellegrinaggio da Montpellier, sua citt\u00e0 natale a Roma guar\u00ec molti appestati e fu colpito egli stesso dal morbo, invece Sebastiano fu martirizzato da un plotone di arcieri e questo lega il concetto mitologico secondo il quale le malattie sono portate dalle frecce sparate dal dio Apollo alla simbologia iconografica cristiana.\nLa mano che ha eseguito il trittico \u00e8 la stessa che ha eseguito l\"Annunciazione\", a riprova si noti che le decorazioni floreali della tenda bianca dietro a san Sebastiano sono le stesse del panno rosso presente dietro l'immagine di Maria nell\"Annunciazione\".\nPer gli affreschi ozzanesi si \u00e8 anche parlato di un'attribuzione ad Aimo Volpi che ebbe bottega in Casale con il fratello Balzarino e con il cognato Martino Spanzotti, tuttavia per quanto possa risultare non sempre semplice una attribuzione certa, indubbiamente la tipologia degli affreschi ci permette di individuare la presenza della scuola dello Spanzotti.\nProseguendo ora per la navata sinistra in direzione dell'uscita, si noteranno nelle nicchie che un tempo adornavano gli altari oggi scomparsi di San Bovone e dell'Addolorata sono le statue di \"San Giovanni Battista dell'Addolorata\" nonch\u00e9 un pregevole \"Cristo morto\" di recente restauro.\nRitornati all'ingresso possiamo ora concentrare la nostra attenzione sulla navata centrale e pi\u00f9 precisamente sulla volta completamente affrescata che nel suo insieme costituisce una superficie pittorica di ben 240\u00a0m\u00b2.\nGli affreschi della volta sono sicuramente molto rilevanti dal punto di vista quantitativo ma non si deve dimenticare anche il rilevante aspetto qualitativo rimarcato anche da personale della sovrintendenza.\nL'immagine centrale \u00e8 quella di una Vergine in abito rosso, circondata da angeli e da nuvole, la conformazione del ventre lascia intendere che la Madonna possa essere gravida. attorno sono decorazioni pittoriche ornamentali e scene di carattere mitologico o leggendario.\nSull'arco di trionfo troneggia l'immagine di Dio mentre sopra i pilastri, a reggere le sorti della Chiesa le figure di sei profeti.\nPrima di uscire ed ultimare cos\u00ec la visita si osservi anche l'organo a canne \"Gandini\" di Varese datato 1904.\nChiesa di Santa Maria Assunta.\nChiesa sita appena fuori dal nucleo storico al termine di via Santa Maria. primo ampliamento fuori le mura del borgo (XVI secolo) dedicata a Santa Maria Assunta.\nL'opera fu realizzata con funzioni di oratorio estivo dalla Compagnia dei Disciplinanti, su autorizzazione vescovile.\nI Disciplinanti, antica confraternita dedita alla preghiera e alle opere di carit\u00e0, utilizzavano la chiesa nei mesi estivi, mentre in inverno veniva ancora usato il primitivo oratorio dell'Assunta, oggi scomparso e situato entro la cinta muraria nei pressi del vicolo dei Battuti (si raggiunge facendo il giro delle mura del castello).\nL'edificio, data la decentrata posizione, in occasione di varie epidemie ebbe anche la funzione di lazzaretto, e le pareti interne, affrescate, vennero quindi coperte da calce.\nLa struttura attuale risale al XVIII secolo ed ha subito un restauro della facciata nel 1856.\nIl campanile barocco, situato posteriormente sul lato destro, non \u00e8 in asse con l'edificio attuale.\nAll'esterno, sul fianco sinistro, \u00e8 murato un bel capitello medievale trecentesco probabile elemento decorativo di una precedente struttura.\nL'interno a navata unica (6,4 x 17,8 m), come caratteristica delle chiese delle confraternite, presenta volta a botte con al centro la colomba simbolo dello Spirito Santo, abside semicircolare e unico altare.\nNella chiesa sono custodite interessanti pale perlopi\u00f9 seicentesche.\nNell'abside contornata da una elaborata architettura decorativa \u00e8 la pala dell'Assunta, di buona fattura (sec. XVIII). L'opera rappresenta Maria Assunta che si leva dalla tomba terrena piena di fiori e va con le braccia protese verso il cielo ad incontrare il figlio che la incoroner\u00e0.\nAlla parete destra sono invece la Madonna con sant'Antonio abate (invocato contro il fuoco di Sant'Antonio) e sant'Agata (invocata contro il fuoco). La tela \u00e8 di fine XIX secolo. Procedendo verso l'altare si incontra l\"Estasi di S. Antonio da Padova\" e poi una \"Madonna coi santi Pietro martire e Francesco d'Assisi\" (sec. XVII).\nAlla parete sinistra sono: \"La messa di san Gregorio Magno\", con la particolarit\u00e0 rappresentata della raffigurazione dell'anima dell'imperatore Traiano tratta in salvo dall'inferno.\nUltima tela \u00e8 la rappresentazione dell\"Immacolata Concezione\" (sec. XVII) che contornata dai simboli tipici, calpesta la bestia dalle sette teste (Apocalisse).\nA sinistra dell'altare una pregevole statua barocca in legno della \"Madonna Assunta\", con piedistallo per il trasporto processionale restaurata nel 1989 ad Aramengo dal maestro Nicola su iniziativa di una famiglia locale. Nella chiesa \u00e8 conservata una lettera del vescovo di Casale Benedetto Erba, datata 20 luglio 1576, in cui si confermano privilegi alla confraternita dei Disciplinanti.\nChiesetta di San Giovanni Battista.\nSita in bellissima posizione, nei pressi del castello e incorniciata dal verde.\nL'attuale edificio, in stile neogotico con mattone a faccia vista venne costruito nel 1878 per espresso desiderio della popolazione ozzanese, i Visconti proprietari del castello misero a disposizione il lotto di terreno mentre le offerte della popolazione coprirono le spese dell'opera.\nLa chiesetta \u00e8 dedicata al santo patrono di Ozzano ed \u00e8 per questo il luogo di celebrazione della messa serale del 24 giugno.\nIn facciata \u00e8 murata una formella circolare con un biondo san Giovanni Battista e sullo sfondo il castello di Ozzano e lo stemma araldico con il biscione visconteo.\nCastello di Ozzano.\nIl pi\u00f9 antico documento disponibile \u00e8 datato 1224 ed \u00e8 una carta di mutuo del marchese Guglielmo VI del Monferrato (in partenza per la Terrasanta) a favore dell'imperatore Federico II dove \u00e8 elencato Ozzano tra i luoghi tenuti dai vassalli marchionali (Bergonzo-Sannazzarro) e si parla di un \"castrum\", cio\u00e8 di un borgo fortificato con castello.\n\u00c8 probabile che l'origine del maniero sia legata alla fase dell'incastellamento che interess\u00f2 l'Europa intera negli anni intorno tra l'800 e il 1000 e dettato da esigenze di difese contro le continue incursioni saracene e ungare.\nL'edificio che ci appare, ad opera dei signori Gattinara-Lignana, ha nel '500 perso le sue caratteristiche difensive medioevali ed ha assunto i connotati della residenza civile di rango elevato che per\u00f2 come comprovano gli alti muraglioni pu\u00f2 ancora sviluppare una forza difensiva non trascurabile.\nle trasformazioni dell'edificio interessarono anche l'interno dove si conservano ancora soffitti a cassettoni.\nRisulta che il pittore settecentesco Francesco Guala soggiorn\u00f2 presso il castello lasciando opere di carattere mitologico (\"Leggenda di Pigmalione\" e \"Miracolo di sant'Uberto\").\nIl tratto murario visibile in prossimit\u00e0 del cancello di accesso \u00e8 quello pi\u00f9 antico e risale al XV secolo, si tratta di una porzione di parete terminante con tre merli bifidi (a coda di rondine) e sulla quale si aprono delle finestrelle a doppia ghiera.\nil lato ovest (su via Rocca) fa intravedere la cappella gentilizia.\nPercorrendo il suggestivo giro delle mura si arriva al sagrato della parrocchiale dove prospettano gli splendidi giardini pensili, ampliamento ottocentesco che in una parete tufacea ha inglobato la torre campanaria.\nIl castello \u00e8 oggi propriet\u00e0 della famiglia Visconti ed \u00e8 chiuso al pubblico, in occasione di alcune manifestazioni per\u00f2 viene reso accessibile il parco con i suoi giardini all'italiana, i giardini pensili e il pluricentenario cedro del Libano.\nPiazza Vittorio Veneto.\nLa Piazza, come la vediamo oggi \u00e8 il frutto di un intervento del 1938.\nFino al 1894 la piazzetta San Giovanni Battista era l'unica piazza del borgo, poi a partire da tale anno venne creata la piazza a due livelli con cisterna idrica poi smantellata nel 1938.\nDurante i lavori del 1938, quando si port\u00f2 la piazza su di un unico livello, venne anche smantellata una torre di cortina posta a ridosso del muraglione.\nSulla piazza \u00e8 il palazzo Comunale di semplice fattura con struttura di base risalente al XV secolo ampiamente modificata a partire dal XVII secolo.\nSulla facciata due lapidi ricordano il 4 novembre e i caduti ozzanesi.\nPiazza San Giovanni e Casa Bonaria Simonetti.\nLa piazzetta si trova appena all'interno di quella che era la cinta muraria medioevale e per oltre otto secoli ha svolto la funzione di piazza pubblica.\nSu questa piazza sono passati tutti coloro che scrissero la storia del paese, su tutti il pi\u00f9 noto feudatario, il cardinale Mercurino Arborio di Gattinara (1521).\nQui convergono tutte le strade del centro storico, via Trento (delle Fucine), via Battisti, via Sosso e via IV novembre (Mongarano).\nSulla Piazza affaccia la casa Bonaria-Simonetti, raro esempio di architettura civile abitativa, risalente al XV secolo. Si tratta dell'edificio privato pi\u00f9 antico del paese, con finestre ad arco acuto (gotico).\nLa pianta \u00e8 rettangolare (8\u00a0m x 6,10\u00a0m) per un'altezza di circa 6\u00a0m. Il fabbricato si sviluppa su due piani: il piano terra costruito con blocchi di tufo locale, dove si notano due archi chiusi che lasciano supporre la presenza di un locale commerciale medioevale ed il piano primo realizzato in mattoni a vista.\nIl solaio \u00e8 in legno con pavimento in cotto, molto particolare \u00e8 l'altana in legno, ad angolo, sorretta da grandi travi in rovere e sporgente di circa 1,30\u00a0m dal muro perimetrale.\nL'edificio ha subito due restauri nel 1973 e nel 2000.\nSulla piazza prospetta anche l'edificio di origine seicentesca, anticamente sede della municipalit\u00e0 dove si fa notare il loggiato a tre arcate visibile da via Trento.\nSulla facciata dell'edificio che divide via Sosso da via IV Novembre \u00e8 una stampa raffigurante il santo patrono Giovanni Battista.\nL'originale, reinterpretazione dall'analoga opera di Tiziano conservata alle Gallerie dell'Accademia di Venezia \u00e8 visibile in Municipio ed \u00e8 stato eseguito dal pittore Gianfranco Bonaria.\nVia Battisti e via Rocca.\nLe vie Battisti e Rocca sono particolarmente pregevoli per gli scorci medioevali che offrono.\nSalendo dalla Casa Bonaria-Simonetti, lungo la via Battisti, si va verso la parte alta del centro storico, prima dell'inizio della lunga scalinata, sulla sinistra \u00e8 uno slargo, tipico esempio di architettura rurale residenziale, con basse case costruite a semicerchio intorno al cortile comune e al pozzo per l'approvvigionamento idrico.\nSopra l'alto muro \u00e8 il parco di villa Braccio (accesso a met\u00e0 scalinata) mentre salendo ancora, a destra della scalinata la facciata dell'ex oratorio in laterizio a faccia vista.\nGiunti alla cima della scalinata, la strada prosegue sterrata sotto le mura del castello cambiando denominazione e divenendo \"Via Rocca\", prima di imboccare via Rocca \u00e8 possibile girare a destra ed entrare nel sagrato della parrocchiale.\nPercorrendo invece la via Rocca si hanno delle belle visuali sul castello e sul suo parco.\nSulla sinistra della via Rocca si incontra anche l'imbocco del piccolo sentiero denominato \"vicolo dei Battuti\" che collega la \"Rocca\" alla ex via delle Fucine.\nIl vicolo dei Battuti \u00e8 legato all'oratorio invernale, oramai andato perduto, della Compagnia dei Disciplinanti.\nBelvedere di largo Pellegano.\npunto panoramico sulla vallata del \"Lavello\" e nelle giornate limpide sull'arco alpino. Il largo \u00e8 incrocio di quattro strade del centro (via Sosso, via Piave, via Trento e via Diaz).\nTratto di mura e torre di cortina in Via Bianco.\nVia Giovanni Bianco prende il nome dall'ozzanese Giovanni Bianco Cerchietto, che nel 1494 don\u00f2 con testamento tutti i suoi beni al comune al fine di costituire un fondo a favore dei poveri locali.\nL'Opera Pia Bianco rimase attiva fino al XIX secolo.\nLe antiche mura delle quali restano tracce, furono realizzate in laterizio, con decorazioni a scaletta al fine di circondare il borgo passando per via IV Novembre e per via Trento.\nL'accesso al borgo avveniva in piazza San Giovanni attraverso una porta delimitata da due torri di cortina.\nOggi, nel primo tratto della discesa di Via Giovanni Bianco si pu\u00f2 ancora osservare un tratto della vecchia muratura di cortina e di una delle due torri a guardia dell'accesso al borgo.\nA ben guardare infatti un pregevole edificio in laterizio a faccia vista, caratterizzato da un bel loggiato con archi a tutto sesto su colonne (XVI secolo) utilizza come base un tratto della vecchia cinta muraria dove sono ancora visibili le decorazione a scaletta dei mattoni.\nSubito dopo l'edificio \u00e8 la torre di cortina a base quadrata.\nScendendo per la via Bianco (nel medioevo via di accesso al borgo) si noteranno i bei giardini della casa Barbano, la facciata sul retro di palazzo Squassi e poi la fila di case che seguono il tracciato delle vecchie mura di via Mongarano.\nPalazzi, ville e parchi del centro storico.\nParticolarit\u00e0 del borgo sono le molte abitazioni e ville di pregio architettonico, perlopi\u00f9 dotate anche di notevoli parchi, esse, nella loro conformazione attuale, risalgono perlopi\u00f9 all'Ottocento e denunciano la funzione residenziale di rango che all'epoca aveva evidentemente il paese. In Via IV novembre, strada che ripercorre l'antico tracciato delle mura, \u00e8 la Casa \"Barbano\", con splendidi giardini aperti e visitabili in occasioni di varie manifestazioni, subito dopo \u00e8 il palazzo Squassi, quasi un palazzo di citt\u00e0 in un contesto di piccolo centro, l'edificio presenta un grande scalone con volta affrescata, e se visto da Via Bianco, imponenti terrazzamenti in cotto. Con accesso da via Battisti \u00e8, immersa nel suo parco, la ottocentesca Villa Braccio, ben visibile dalla Piazza Vittorio Veneto e poi in via Sosso, con ampio parco e bei giardini pertinenziali \u00e8 la casa \"Massa\" ex Calleri dove, immersa nel parco \u00e8 anche una struttura ricettiva. Infine in via Santa Maria, vi \u00e8 una villa Liberty.\nChiesa di San Giuseppe in zona \"Lavello\".\nSul finire del XIX secolo grazie a due lasciti in denaro dei fratelli Pietro e Giovanni Sosso, pionieri dell'industria cementizia, vincolati alla realizzazione di una chiesa nel quartiere \"Lavello\" il Vescovo diede incarico all'Ingegner Alzona di progettazione della chiesa.\nI lavori iniziarono nel 1910 e il 13 ottobre 1912 la chiesa cos\u00ec come ci appare oggi venne consacrata.\nLa facciata in paramano risulta incompiuta nei tre rosoni e nei due portali laterali mai realizzati.\nL'edificio \u00e8 in stile neogotico a tre navate largo 21,00\u00a0m e lungo 25.\nL'abside semicircolare di chiusura della navata centrale \u00e8 costruita in pietra da cantone e doveva essere provvisoria in quanto si prevedeva di procedere con la realizzazione del progetto e di portare cos\u00ec la navata alla lunghezza prevista di 40 metri.\nL'interno \u00e8 diviso dalle sei colonne a fascio con capitello neobizantino.\nAll'interno \u00e8 un interessante \"Via Crucis\" in olografia da originale di Luigi Morgari.\nDietro l'altare \u00e8 un elegante trittico in terracotta di Giovanni Bonardi (2004).\nLe navate laterali sono chiuse da altari in cemento su cui sono poste statue di \"San Giuseppe\" e della \"Madonna\".\nInteressanti due tele in controfacciata in corrispondenza dei mai aperti altari laterali, l'una in bella cornice lignea, \u00e8 di Luigi Morgari e rappresenta la \"Trinit\u00e0 con i santi Pietro e Giovanni\". L'altra, ben pi\u00f9 antica e interessante rappresenta la Trinit\u00e0 nel registro superiore, la famiglia del Battista che va a trovare quella di Ges\u00f9 nel registro mediano e santi nel registro inferiore.\nAltri punti di interesse in localit\u00e0 \"Lavello\".\nPiazza della stazione.\nUnica piazza del \"Lavello\" aperta verso la ex statale Casale-Asti \u00e8 dominata dall'edificio della ex stazione ferroviaria e al centro presenta il monumento del 1913 dedicato al caporal maggiore degli alpini Beniamino Ferraris, medaglia di bronzo al valor militare, caduto in terra di Libia.\nl'opera \u00e8 dello scultore casalese Guido Capra.\nSulla facciata della Banca del Piemonte, una lapide ricorda il partigiano Alfredo Piacibello, medaglia d'oro al valor militare che qui fu fucilato dopo la cattura avvenuta a Castagnone di Pontestura.\nPozzo di San Bastian.\nIl pozzo ha una valenza storica in quanto rappresenta il nucleo originario attorno al quale si \u00e8 sviluppato il \"lavello\".\nChiesa di Santi Cosma e Damiano in localit\u00e0 Cinaglio.\nLa prima citazione della Chiesa risale al 1118. di certo nel 1590 versava in condizioni di rudere tanto che nel XVII secolo dovette essere riedificata.\nL'edificio \u00e8 dedicato ai santi medici Cosma e Damiano dei quali la parrocchiale di Ozzano conserva le reliquie.\nNel 1670 il Vescovo Miroglio istitu\u00ec una compagnia sotto il titolo dei Santi Cosma e Damiano che amministr\u00f2 la chiesetta fino agli inizi del XVIII secolo.\nCaduta in rovina viene nuovamente ricostruita a met\u00e0 del '700 da parte della comunit\u00e0 ozzanese. Un'ultima riedificazione, con l'utilizzo degli antichi materiali, avvenne nel 1952.\nLa chiesetta \u00e8 luogo di arrivo dell'annuale pellegrinaggio del 1\u00ba maggio.\nLa facciata \u00e8 a capanna con un campaniletto a vela, esternamente sono presenti decorazioni di pietra calcarea con richiami romanici.\nAll'interno resti di colonne e capitelli rustici, su un lato dell'altare \u00e8 scritto \"Votum 1762 pro sanitate fratris\" legato ad una guarigione. Interessante il quadro che ritrae i due santi titolari in adorazione della vergine risalente al XVII secolo.\nArcheologia industriale.\nPassata la linea ferroviaria, in largo Artigianato sono le strutture murarie dell'officina di macinazione del cemento Portland dell'italiana di Bergamo (1920 circa) poco oltre \u00e8 l'imponente struttura costituita da sei forni verticali da cemento in muratura della fabbrica di calce e cemento Milanese e Azzi.\nProseguendo lungo la valle del rio Fontanola \u00e8 l'ingresso della galleria \"Laurenta\", lunga 2721 metri e sicuramente la pi\u00f9 importante miniera del casalese (1901).\nSalendo ancora per Via Fontanola, sulla destra sono i \"resti \" della fabbrica dell'Unione Cementi Marchino che occupa il sito in cui sorgeva la fornace dei fratelli Sosso (1887), si notino i tre forni verticali da cemento.\nContinuando poi lungo la strada a destra vi sono i degradati fabbricati realizzati come abitazione per gli operai bergamaschi quando nel 1921 fi furono cinque mesi di sciopero dei cavatori locali.\nPoco oltre sul lato opposto \u00e8 il Pozzone Cavallera, pozzo del diametro di 4,00 metri profondo 101 metri utilizzato per scendere alle gallerie di estrazione della calce. L'edificio \u00e8 esternamente pregevole grazie anche all'effetto della bicromia data dalla struttura in calcestruzzo con tamponature in laterizio.\nIl pozzo fu realizzato nel 1909 e rimase attivo fino al 1936.\ncontinuando il percorso, sulla sinistra un fabbricato rurale ingloba l'accesso alla galleria \"Verro\" del 1898.\nNel paesaggio collinare sono poi presenti piloni della teleferica, pozzi per le prese d'aria e altri manufatti minori che raccontano la storia della prima industrializzazione del territorio. I volontari dell'Associazione culturale OperO organizzano, su appuntamento, visite guidate ai siti di archeologia industriale presenti in regione Fontanola.\nMiCeM - Minatori e Miniere del cemento del Monferrato casalese.\nMiCeM \u00e8 un museo che racconta, in un'area espositiva di circa 250 mq una storia che parte da molto lontano, da quando, milioni di anni fa, i movimenti della terra decretarono che in questa piccola parte di territorio del Monferrato casalese si formasse una pietra calcareo marnosa che, cotta in fornaci, d\u00e0 origine a calce e cemento. Il museo racconta come uomini d'ingegno e di scienza, gli imprenditori cementieri abbiano saputo nel tempo manipolare quella pietra, inventando tecniche sempre pi\u00f9 sofisticate di estrazione, di cottura, di macinazione, di produzione di materiali pi\u00f9 avanzati e complessi.\nIl MiCeM racconta di come l'uomo contadino abituato a lavorare in superficie , si sia deciso a scendere nelle viscere della terra per divenire minatore, affrontando fatiche immani e rischiando spesso la vita per cavare cemento, materiale utile alla costruzione della nuova nazione.\nIl museo si apre poi sul territorio in quella che possiamo definire la \"valle dei Templi\" dell'archeologia industriale cementiera, valle Fontanola, luogo unico per la scoperta e la conoscenza di quest' epopea. Camminando, immersi nel paesaggio delle colline monferrine si possono scoprire resti di monumentali architetture, ciminiere, ingressi di gallerie e tracce di industriosa attivit\u00e0 del passato.\nCultura.\nIl paese dispone di scuola materna, scuole elementari e scuole medie.\nL'edificio scolastico \u00e8 una palazzotto di inizio 900 realizzato in epoca fascista.\nIn Via Trotti, \u00e8 presente anche una biblioteca civica.\nIl paese \u00e8 interessato da pi\u00f9 manifestazioni di carattere culturale che si svolgono nell'arco dell'anno e nel corso delle quali \u00e8 facile trovare giardini privati aperti al pubblico nonch\u00e9 visite guidate gratuite.\nInfrastrutture e trasporti.\nLa fermata di Ozzano Monferrato \u00e8 posta lungo la ferrovia Castagnole-Asti-Mortara, il cui traffico \u00e8 sospeso dal 2012.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "36237", "revid": "1516566", "url": "https://it.wikipedia.org/wiki?curid=36237", "title": "Paderna", "text": "Paderna (\"Paderna\" in piemontese) \u00e8 un comune italiano della provincia di Alessandria, in Piemonte, situato sulle estreme propaggini collinari dell'Appennino, sulla destra dello Scrivia.\nDescrizione.\nPiccola comunit\u00e0 collinare, di origine medievale, la cui economia \u00e8 di tipo prettamente agricolo. I padernesi, che presentano un indice di vecchiaia tra i pi\u00f9 alti della regione, vivono totalmente nel capoluogo comunale. Il territorio presenta un profilo geometrico ondulato, con variazioni altimetriche non molto accentuate. L'abitato, interessato da forte espansione edilizia, \u00e8 in posizione panoramica su uno sperone che si dirama da un contrafforte interposto tra le valli dei corsi d'acqua.\nStoria.\nIl toponimo \u00e8 attestato, dall'anno 1200, attraverso la forma di \u201cPaderna\u201d, derivante, molto probabilmente, dall'ellissi del sintagma \"(Praedia) Paterna\" (il cui significato \u00e8 \"(fondi) ereditati dal padre)\" o da \"(Villa) Paterna\". Fondata in epoca medievale, dagli abitanti della vicina Tortona, probabilmente sul sito di una precedente localit\u00e0, posta tra l'attuale insediamento e Spineto. Le prime notizie storiche si hanno a partire dal 1155, anno in cui i Montemerlo, signori locali, accorsero in aiuto ai tortonesi nel momento in cui vennero assediati da Federico Barbarossa. Successivamente venne ceduta in feudo alla signoria degli Spinola prima e a quella dei Carbone poi. Tra il 1676 e il 1688 gli abitanti riuscirono a ottenere il riscatto del feudo, al fine di avere una maggiore indipendenza. Nel 1630, come molti altri centri della zona, venne devastata dalla terribile peste di manzoniana memoria. Il suo emblema monumentale \u00e8 la parrocchiale di San Giorgio, la cui mole divide la parte inferiore dell'insediamento da quella superiore. Il suo orientamento lascerebbe credere che sia stata costruita in et\u00e0 antica; la navata centrale \u00e8, probabilmente, di periodo paleocristiano, mentre le laterali risalgono al XIII e XIV secolo. La facciata \u00e8 stata costruita nel Quattrocento e all'interno \u00e8 possibile ammirare due tele raffiguranti \"San Sebastiano\" e la \"Madonna col Bambino\". Degni di visita sono anche il palazzo municipale, posto sul sito di un antico castello, e il campanile romanico, unico resto di un'antichissima pieve che venne costruita nella conca di Vezzano.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "36238", "revid": "1543377", "url": "https://it.wikipedia.org/wiki?curid=36238", "title": "Pareto (Italia)", "text": "Pareto (\"Par\u00e8j\" in piemontese e in ligure) \u00e8 un comune italiano di 544 abitanti della provincia di Alessandria in Piemonte, al confine con la provincia di Savona.\nIl comune ha legami linguistici e economici con Savona e la Riviera di Ponente da cui dista solo 30\u00a0km.\nIl paese inoltre dista 27\u00a0km da Acqui Terme, 37\u00a0km da Ovada, 60\u00a0km da Genova e da Alessandria.\nFa parte della unione dei comuni Suol d'Aleramo.\nOrigini del nome.\nIl nome del borgo \u00e8 stato interpretato erroneamente secondo una paretimologia che lo connette al Latino \"piretus\", 'pereto'. Trattasi evidentemente di paretimologia, derivando, invece, il toponimo dalla radice indoeuropea \"*br- / *bar-\", col significato di 'roccia', 'pietra', 'collina', 'montagna', 'pendio', = Latino \"p\u01cer\u01d0\u0113s\", 'parete di roccia', 'parete di una montagna'. Il toponimo avrebbe avuto origine in epoca indoeuropea (\"Par-eto\" ~ \"Par-\" &lt; PIE \"*br- / *bar-\", 'pietra', 'collina', 'montagna', 'pendio', + \"-eto\" [&lt; Latino \"-etum\", 'villaggio'] = \"*breto / *bar-eto\" \u2192 \"*par-eto\" = \"Pareto\", 'borgo che sorge su una collina').\nStoria.\nFin dall'epoca longobarda il territorio era inserito nei possedimenti dell'abbazia di San Colombano di Bobbio (PC) attraverso il controllo dell'abbazia di San Salvatore di Giusvalla e che dipendeva quindi in ultima istanza dalla Santa Sede, assieme ai tanti possedimenti, il territorio era inserito nel grande feudo reale ed imperiale monastico.\nDopo l'assalto e la distruzione dell'abbazia di Giusvalla ad opera dei Saraceni e le continue scorrerie sul territorio, dopo pochi anni tali episodi convinsero Anselmo, figlio del marchese Aleramo, ad erigere la nuova abbazia di San Quintino di Spigno Monferrato nell'alessandrino, come forma di contrasto alle scorrerie e difesa dei pellegrini e della via commerciale lungo la via tra Savona e Acqui Terme.\nIl borgo venne quindi compreso nella Marca Aleramica dal X secolo, e divenne possesso di Bonifacio del Vasto nel 1091, nel 1142 divenne dominio feudale della famiglia dei Del Carretto.\nNei secoli successivi il territorio cambi\u00f2 pi\u00f9 volte proprietario signorile, passando prima nel Marchesato di Ponzone e poi per divisione nel Marchesato di Bosco.\nFino al 1\u00ba gennaio 1880 apparteneva alla provincia di Genova; in tale data pass\u00f2 a quella di Alessandria.\nSimboli.\nLo stemma e il gonfalone del comune di Pareto sono stati concessi con decreto del presidente della Repubblica dell'11 settembre 1996.\nMonumenti e luoghi d'interesse.\nIl paese \u00e8 dominato dalla chiesa parrocchiale di San Pietro e dal castello, trasformato in residenza privata, nei cui sotterranei una leggenda locale narra la presenza di un misterioso vitello d'oro. \nAltri edifici religiosi sono:\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "36239", "revid": "1516566", "url": "https://it.wikipedia.org/wiki?curid=36239", "title": "Pecetto di Valenza", "text": "Pecetto di Valenza (\"Aps\u00e8j\" in piemontese) \u00e8 un comune italiano di abitanti della provincia di Alessandria in Piemonte.\nStoria.\nDi origini era noto come \"Pecetum Valentinum\" in quanto localizzato in prossimit\u00e0 dell'attuale Valenza, allora importante presidio a guardia degli attraversamenti sul Po. Era costruito attorno ad una grande \"villa\", la tipica struttura economica patrizia del tardo periodo repubblicano e del primo impero romano, una combinazione di residenza di campagna, fattoria e fabbrica.\nFu probabilmente evangelizzato dal vescovo di Pavia, San Siro e dopo la dominazione Longobarda entr\u00f2 a fare parte della Marca Aleramica attorno all'anno Mille, per poi essere feudo del vescovo di Vercelli e dei signori di Occimiano nell'XI e XII secolo.\nLa posizione dominante su una diramazione della romana via Julia Augusta che conduceva all'attuale Asti, i cui resti sono stati ritrovati nella sottostante Pellizzari, in prossimit\u00e0 della moderna provinciale, ne faceva un luogo di rilevante importanza economica e militare. Sulla sommit\u00e0 della rupe tufacea che domina la parte nord del paese fu infatti costruito un castello, menzionato in una bolla imperiale del XIII secolo che elenca i benefici accordati ai Marchesi del Monferrato. Di esso non rimangono che le fondamenta di una torre ed il nome \"La Rocca\" che designa il luogo, posto immediatamente alle spalle del moderno edificio comunale: Pecetto fu infatti lungamente contesa tra i Visconti e gli Aleramici ed una volta annessa al Ducato di Milano fu poi coinvolta nella guerra tra Francesi e Spagnoli per il dominio in Italia, nel corso della quale il castello fin\u00ec distrutto nel 1557.\nPassata ai Savoia non si menzionano fatti particolari in et\u00e0 napoleonica, risorgimentale e moderna, salvo l'impiego come posto di osservazione delle mosse dell'esercito austriaco da parte di Vittorio Emanuele II durante la Seconda Guerra di Indipendenza, a riprova della sua importanza militare.\nSimboli.\nLo stemma e il gonfalone del comune di Pecetto di Valenza sono stati concessi con decreto del presidente della Repubblica del 9 settembre 1999.\nMonumenti e luoghi d'interesse.\nLa Rocca (giardino naturalistico e parco astronomico).\nIl progetto di recupero ed apertura al pubblico de \"La Rocca\" quale giardino botanico e parco astronomico fu impostato nel 1996 e completato nel 2009 come contributo per l'anno Internazionale dell'Astronomia grazie al contributo dell'amministrazione comunale e del gruppo astrofili \"Galileo\" di Alessandria.\nIl sito dell'antico castello ospita una collezione di antichi strumenti astronomici comprendenti meridiane, cerchi, plinti ed una grande rosa dei venti, nonch\u00e9 postazioni per l'installazione di telescopi.\nDi grande interesse \u00e8 il \"Sentiero dei Pianeti\", un percorso che si sviluppa sul perimetro della rupe e che ospita a distanze proporzionali alla distanza relativa dal Sole i simboli, le immagini, i dati relativi ai maggiori corpi del Sistema Solare. Il parco ospita specie vegetali locali, indicazioni naturalistiche, geografiche e storiche ed un punto panoramico alla sua estremit\u00e0 nord in corrispondenza delle fondamenta della torre dotato di stazione meteorologica.\n\"La Rocca\" ospita manifestazioni, lezioni di scienze naturali ed astronomia a beneficio degli studenti della provincia di Alessandria e serate pubbliche di osservazione e divulgazione astronomica in occasione di particolari eventi celesti, in condizioni di accettabile inquinamento luminoso grazie alla posizione sopraelevata rispetto al paese. \u00c8 accessibile dal cortile posteriore dell'edificio comunale.\nEconomia.\nL'economia del paese si basa sulle attivit\u00e0 agricole ed artigianali legate alla lavorazione dei gioielli, in virt\u00f9 della vicinanza a Valenza, cui ha sottratto un certo numero di abitanti attirati dalla panoramicit\u00e0 del luogo. La collocazione su una lunga e verdeggiante prominenza collinare orientata da sud a nord ne fa inoltre meta ideale di escursioni cicloturistiche, con salite impegnative da Alessandria attraverso Valle San Bartolomeo e da Valenza attraverso Pellizzari o lungo strada Citerna.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "36241", "revid": "1652635", "url": "https://it.wikipedia.org/wiki?curid=36241", "title": "Piovera", "text": "Piovera ([pi\u00f2-ve-ra]; \"Pi\u00f2vra\" in piemontese) \u00e8 stato un comune italiano di 789 abitanti della provincia di Alessandria, in Piemonte. Il 1\u00ba gennaio 2018 si \u00e8 fuso con Alluvioni Cambi\u00f2 per formare il nuovo comune di Alluvioni Piovera.\nStoria.\nSimboli.\nLo stemma del comune di Piovera era stato concesso con decreto del presidente della Repubblica del 4 aprile 2007.\nMonumenti e luoghi d'interesse.\nDi rilievo, sotto l'aspetto architettonico, il castello gi\u00e0 possedimento dei Visconti nel XIV secolo. Passato successivamente ai Balbi della Repubblica di Genova, conserva parti tinteggiate a lutto per la morte di Napoleone Bonaparte. Dagli anni sessanta il castello passa al Conte Niccol\u00f2 Calvi di Bergolo che decide di aprire le sale al pubblico. Ospita laboratori d'arte ed \u00e8 inserito nel sistema dei \"Castelli Aperti\" del Basso Piemonte.\nInfrastrutture e trasporti.\nTra il 1880 e il 1933 il comune fu servito dalla tranvia Alessandria-Sale.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "36242", "revid": "848247", "url": "https://it.wikipedia.org/wiki?curid=36242", "title": "Pomaro Monferrato", "text": "Pomaro Monferrato (\"Pomar\" in piemontese, \"Pum\u00e0\" nella variante locale) \u00e8 un comune italiano di 369 abitanti della provincia di Alessandria in Piemonte.\nGeografia fisica.\nPomaro Monferrato \u00e8 un piccolo borgo medievale sito nel Monferrato Casalese. Si sviluppa su un terreno di 1347 ettari alla quota di 142 metri di altitudine sul livello medio del mare. L'abitato, che si erge su un poggio a ridosso dell'imponente castello, \u00e8 confinato dalla sponda destra del torrente Grana.\nLa sua posizione geografica delimita il confine tra la piana della Lomellina e il territorio collinare del Monferrato.\nStoria.\nIl nome deriva da quello comune latino \"pomarium\" (\u2018pometo\u2019) e infatti in Italia ci sono varie localit\u00e0 che lo portano; abbiamo dunque Pomaro Piacentino, Pomaro nel Monferrato, Pomaro di Monte Acuto. Gi\u00e0 esistente come accampamento romano, compare per la prima volta in un editto di Federico Barbarossa nel 1156. La storia di Pomaro Monferrato \u00e8 strettamente legata alla storia del suo castello.\nLa data in cui furono posate le prime pietre del maniero non \u00e8 nota con certezza ma, lo storico locale Giacinto Saletta ne il Ducato del Monferrato del 1711, attribuisce agli Aleramici la sua costruzione nel XII secolo.\nAll'epoca il castello fu eretto nel punto pi\u00f9 alto del colle e rivolto a settentrione, inoltre le prime case costituenti il borgo erano raccolte entro un \"receptum\" costituito da un'opera muraria.\nL'opera di cinta fu edificata sulla sommit\u00e0 del colle a scopo difensivo, ne \u00e8 di testimonianza la torre di appostamento e parte del fossato all'entrata del castello.\nL'antica torre di guardia, parte delle mura di cinta originarie, e un breve tratto del fossato all'entrata del castello, sono ancora visibili in prossimit\u00e0 della piazza centrale del paese.\nLa posizione strategica occupata dal borgo di Pomaro, posto su un'altura ai confini del marchesato dei Monferrato, ha fatto s\u00ec che fosse sempre al centro di continue tensioni e scontri per il controllo del territorio. Come testimonia Francesco Cognasso ne Il Piemonte nell'et\u00e0 Sveva, nel XIII secolo Pomaro fu merce di scambio tra i marchesi monferrini e Pavia.\nNel XV secolo, il paese sotto il potere dei Paleologi, fu coinvolto nella guerra tra questi ultimi e i Visconti, e venne invaso e saccheggiato da Francesco Sforza.\nI Paleologi trasformarono, come riferisce B. Sangiorgio nella Cronica del Monferrato del 1636, il paese, il castello e il prospiciente parco, in una delle dimore pi\u00f9 belle e confortevoli a disposizione dei marchesi del Monferrato.\nNel XVII secolo, durante i continui conflitti tra spagnoli e francesi Pomaro, nel 1536, diviene propriet\u00e0 dei Gonzaga.\nNell'ottobre del 1637 l'esercito degli spagnoli, sotto il comando del marchese di Legan\u00e9s, giunse in prossimit\u00e0 del castello e smantell\u00f2 gran parte delle fortificazioni esterne.\nMa prima di penetrare nel borgo venne messo in ritirata dal sopraggiungere del duca di Cr\u00e9quy.\nNel settembre dell'anno successivo il Legan\u00e9s ritent\u00f2 l'impresa, questa volta ne usc\u00ec vittorioso, ma solo dopo aver minato il castello e le rimanenti fortificazioni.\nI danni furono ingenti, come riporta un manoscritto del 1697 (archivio storico di Pomaro), del maniero, dopo lo scontro, rimasero solo un locale verso settentrione.\nNel 1685 il castello e il feudo di Pomaro divengono propriet\u00e0 degli Ardizzone, i quali si mettono subito all'opera per, recuperare i resti dell'edificio rimasti intatti dopo l'attacco, e ricostruire le parti distrutte, al fine di trasformare l'edificio da baluardo difensivo a residenza aristocratica.\nL'ultimo erede diretto degli Ardizzone si spegne nel 1734 cos\u00ec nel 1745, tramite una sentenza camerale, il feudo viene ceduto a Giuseppe Dalla Valle Ardizzoni.\nNel 1842 diviene signore di Pomaro Giuseppe Rolando Dalla Valle, sindaco di Casale Monferrato nel 1841.\nL'opera, le attenzioni, gli abbellimenti di quest'ultimo nei confronti del paese, della popolazione, del castello e del giardino sono degni di menzione. Infatti in questi anni il paese \u00e8 devastato da una terribile epidemia di colera e la popolazione decimata riesce a riprendersi grazie all'aiuto del marchese Dalla Valle, diventato senatore del Regno di Sardegna il 3 aprile 1848 (da una testimonianza del dott. A. Giorcelli tratta da Sulla epidemia cholerosa di Pomaro Monferrato del 1867). Alla sua morte la propriet\u00e0 di Pomaro pass\u00f2 ai figli Luigi e Alessandro. Quest'ultimo spos\u00f2 Paola, nata dai Baroni Guidobono Cavalchino Roero Sanseverino, dama di corte della regina Elena.\nAlessandro si occup\u00f2 con grande interesse del castello e del giardino, ma fu soprattutto la Marchesa Paola a dare un notevole impulso all'abbellimento del paese.\nInoltre a lei si devono le opere di restauro apportate nel 1929 dall'architetto Vittorio Tornelli, il quale intervenne rimuovendo gli intonaci esterni del castello e curando il parco adiacente.\nIl 6 ottobre del 1935 viene inaugurato l'asilo, fatto costruire sempre grazie all'interesse della Marchesa Paola Dalla Valle.\nNel 1935 fu ospite della Marchesa la Regina Elena, la quale impressionata dalla bellezza del parco del castello, lo volle proclamare \u201cil pi\u00f9 bel giardino d'Europa\u201d.\nAlessandro e Paola Dalla Valle non ebbero figli e alla loro morte fu designato come erede del castello il Conte Carlo Calvi nel 1950.\nIl 2 novembre del 1950, il Ministero della Pubblica Istruzione, in base all'articolo 71 della legge 1089 del 1939, mette sotto la tutela dello stato la tenuta e il castello di Pomaro, ritenendoli di notevole interesse storico e artistico.\nNel 1924 il Conte Calvi sposando Jolanda di Savoia, lega la storia di Pomaro a quella della Casa Reale.\nL'ultimo erede Pier Francesco nel 1958 spos\u00f2 l'attrice Marisa Allasio, con la quale visse stabilmente in Pomaro presso il castello fino agli anni settanta.\nDal 1982 il castello e il suo parco sono di propriet\u00e0 privata.\nSimboli.\nLo stemma e il gonfalone del comune di Pomaro Monferrato sono stati concessi con decreto del presidente della Repubblica del 22 giugno 2012.\nSociet\u00e0.\nEvoluzione demografica.\nNegli ultimi cento anni, il comune ha subito un forte decremento di popolazione, pari al 61% degli abitanti censiti nell'anno 1911.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "36243", "revid": "124326111", "url": "https://it.wikipedia.org/wiki?curid=36243", "title": "Pontestura", "text": "Pontestura (\"Pundast\u00fcra\" in piemontese) \u00e8 un comune italiano di abitanti della provincia di Alessandria in Piemonte.\nOrigini del nome.\nIl nome deriva da \"Pons Turris\" (ponte con torre), che appare anche nello stemma del Comune.\nStoria.\nPontestura fu residenza estiva dei Paleologi (marchesi del Monferrato). Nel castello del paese nacquero tre marchesi del Monferrato e fu tenuto prigioniero Ludovico il Moro. Nel 1510 vi nacque Margherita Paleologa, le cui nozze con Federico II Gonzaga saranno fondamentali per il passaggio del Marchesato di Monferrato tra i possedimenti del Ducato di Mantova.\nIl castello venne abbattuto in epoca napoleonica e la piazza principale del paese ne conserva il nome. L'attuale spianata fino alla fine degli anni Ottanta fu utilizzata come campo da calcio, mentre oggi \u00e8 per la maggior parte della sua superficie un grande prato verde usato in occasione delle manifestazioni che animano la vita del borgo (\"Riso &amp; Rose\", Festa in Piazza di inizio luglio e Mercatini dell'Antiquariato).\nSociet\u00e0.\nEvoluzione demografica.\nNegli ultimi cento anni, a partire dal 1911, la popolazione residente si \u00e8 praticamente \"dimezzata\". \nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nIl territorio comunale dopo l'Unit\u00e0 d'Italia ha conosciuto alcuni cambiamenti.\nIl comune di Quarti, costituito verso la met\u00e0 del secolo XVII, venne soppresso e aggregato a Pontestura nel 1928.\nAnalogamente il comune di Coniolo fu soppresso e aggregato a Pontestura nel 1928, ma dopo la seconda guerra mondiale nel 1947 venne nuovamente separato e ricostituito."}
{"id": "36244", "revid": "125324101", "url": "https://it.wikipedia.org/wiki?curid=36244", "title": "Ponti (Italia)", "text": "Ponti (\"P\u00fait\" in piemontese) \u00e8 un comune italiano di 580 abitanti del Monferrato alessandrino, che sorge sulle rive del fiume Bormida, situato nella Provincia di Alessandria, in Piemonte.\nStoria.\nLe origini del comune di Ponti sono da ricercare nell'epoca preromana, fonti storiche datano la sua fondazione in contemporanea con la vicina Acqui Terme (Aquae Statiellae).\nDurante la dominazione romana al borgo venne dato il nome di Pontum, dai ponti che i romani costruirono sul fiume Bormida durante la costruzione della via Emilia Scauri. Ancora oggi a memoria di questa importante via di comunicazione romana si pu\u00f2 osservare una colonna Antonina (un cartello stradale di epoca romana) nel porticato del palazzo civico del comune.\nIn tempi ancora pi\u00f9 remoti l'area che oggi \u00e8 Ponti fu abitata dai liguri Stazielli che sono i fondatori dell'attuale Acqui Terme.\nSimboli.\nLo stemma comunale riprende i simboli della famiglia Del Carretto.\nCultura.\nEventi.\nLa sagra del polentone.\nLa sagra del polentone \u00e8 la pi\u00f9 importante festa del paese e si svolge tutti gli anni la penultima domenica di carnevale.\nIl fondatore del polentone risale alla seconda met\u00e0 del XVI secolo, il Marchese Cristoforo del Carretto noto per la sua cortesia e carit\u00e0. Per questi motivi un gruppo di calderai provenienti da Dipignano, paese nel Cosentino, nell'anno 1571 giunsero a Ponti, ed al cospetto del Marchese gli chiesero asilo e dei viveri. In cambio offrirono al nobile la loro maestria ed abilit\u00e0 nella preparazione di vettovaglie.\nFu cos\u00ec che il Marchese diede loro un enorme paiolo promettendo loro di riempirlo di farina qualora fossero riusciti a ripararlo.\nRiusciti nell'impresa il nobile Cristoforo del Carretto mantenne la parola consegnando loro una ingente quantit\u00e0 di farina da polenta.\nI polentari pontesi di oggi fanno parte dei Maestri Polentari d'Italia.\nLa tradizione della polenta \u00e8 inoltre il motivo del gemellaggio pontese con Dipignano.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nCalcio.\nIl Ponti Calcio ASD.\nL'associazione sportiva dilettantistica del Ponti Calcio nacque nel luglio 2007 da un gruppo di giovani pontesi.\nIl campo della squadra si trova in via Campo Sportivo a Ponti. La squadra gioca attualmente nel campionato FIGC di seconda categoria.\nI colori della squadra sono il rosso e l'oro."}
{"id": "36245", "revid": "1318658", "url": "https://it.wikipedia.org/wiki?curid=36245", "title": "Ponzano Monferrato", "text": "Ponzano Monferrato (\"Ponsan\" in piemontese) \u00e8 un comune italiano di 331 abitanti della provincia di Alessandria, in Piemonte.\nStoria.\nSimboli.\nLo stemma del Comune si blasona:\nSociet\u00e0.\nEvoluzione demografica.\nNegli ultimi cento anni, a partire dal 1911, la popolazione residente si \u00e8 \"ridotta di tre quarti\".\nGeografia antropica.\nFrazioni.\nSalabue.\nPonzano Monferrato ha un'unica frazione di 107 abitanti, Salabue, distante circa 1,6\u00a0km dal centro principale. Ospita il castello di Salabue, storica dimora dei signori del feudo omonimo.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nInfrastrutture e trasporti.\nLa Stazione di Ponzano Monferrato si trova nella frazione di Salabue sulla linea Castagnole-Asti-Mortara ed \u00e8 stata soppressa nel 2003. A Ponzano Monferrato passa la SP19 che la collega a Serralunga di Crea passando per il Sacro Monte di Crea e la SP23 che da Ponzano Monferrato passa per Salabue e finisce presso la Strada statale 457."}
{"id": "36246", "revid": "1543377", "url": "https://it.wikipedia.org/wiki?curid=36246", "title": "Ponzone", "text": "Ponzone (\"Punson\" o \"Ponson\" in piemontese) \u00e8 un comune italiano di abitanti della provincia di Alessandria, in Piemonte.\nLa zona del Ponzonese \u00e8 da considerarsi una zona collinare di interesse ambientalistico, ricca di flora e fauna.\nStoria.\nFin dall'epoca longobarda il territorio era inserito nei possedimenti dell'abbazia di San Colombano di Bobbio (PC) attraverso il controllo dell'abbazia di San Salvatore di Giusvalla e che dipendeva quindi in ultima istanza dalla Santa Sede, assieme ai tanti possedimenti, il territorio era inserito nel grande feudo reale ed imperiale monastico.\nDopo l'assalto e la distruzione dell'abbazia di Giusvalla ad opera dei Saraceni e le continue scorrerie sul territorio, dopo pochi anni tali episodi convinsero Anselmo, figlio del marchese Aleramo, ad erigere la nuova abbazia di San Quintino di Spigno Monferrato nell'alessandrino, come forma di contrasto alle scorrerie e difesa dei pellegrini e della via commerciale lungo la via tra Savona e Acqui Terme.\nIl borgo venne quindi compreso nella Marca Aleramica dal X secolo.\nNel XII e XIII secolo Ponzone fu il centro del marchesato di Ponzone, infeudato a un ramo degli Aleramici.\nCultura.\nCucina.\nLa cucina della zona stagionalmente offre piatti tipici come: funghi, cinghiale, castagne.\nInfrastrutture e trasporti.\nLa frazione Cimaferle \u00e8 il punto di arrivo della SP 208 \"Strada Provinciale Cassinelle - Cimaferle\". Sempre da Ponzone parte la SP 212 \"Strada Provinciale della Pieve\" che collega localit\u00e0 Cappelletta con la strada statale 334 del Sassello, in prossimit\u00e0 del confine con i comuni di Cartosio e Malvicino. Il territorio comunale \u00e8 attraversato dalla strada provinciale 210 Acqui-Palo.\nGeografia antropica.\nFrazioni.\nIl comune comprende tra frazioni e localit\u00e0: Losio, Ciglione, Caldasio, Moretti di Caldasio, Carmine, Galli, Bistolfi, Manfrinetti, Ognibene, Pille, Chiappino primo, Chiappino secondo, Pianlago, Foi, Molara, Fontanazzo, Cimaferle, Toleto, Abasse, Verzella, Zerba, Piancastagna, Mongorello, Rizzi, Sed Luvien, Bric Berton e Moretti di Ponzone\nCiglione.\nLa frazione di Ciglione appartiene al comune di Ponzone dal quale dista 3,74 chilometri.\nEssa \u00e8 a 492 metri sul livello del mare e ha circa 80 abitanti.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "36247", "revid": "125483681", "url": "https://it.wikipedia.org/wiki?curid=36247", "title": "Pozzol Groppo", "text": "Pozzol Groppo (\"Posseu 'd Greupo\" in dialetto tortonese e in dialetto oltrepadano) \u00e8 un comune italiano di 298 abitanti nel Tortonese, della provincia di Alessandria, in Piemonte, situato su un crinale spartiacque tra la val Curone (AL) e la valle Staffora (PV), al confine con la Lombardia.\nSi tratta di un comune sparso poich\u00e9 il territorio comunale risulta essere una \"federazione di frazioni\", non esistendo un vero capoluogo con il nome di Pozzol Groppo. La sede municipale si trova a S. Lorenzo, una delle 13 frazioni. Quest'ultima risulta seconda, tra le frazioni, per numero di abitanti.\nLa frazione pi\u00f9 popolata \u00e8 Biagasco (o Groppo), con circa 60 abitanti.\nOrigine del nome.\nCompare con il nome \"Puzolum\" nel 1176 e come \"Pozolio de Gropo\" nel 1202, derivato dal latino \"puteum\", pozzo, con il suffisso diminutivo \"-olus\", ossia piccolo pozzo, probabilemente in riferimento a qualche sorgente o abbeveratoio. Il termine Groppo fa riferimento alla frazione di Biagasco, nota anche come Groppo, nel senso di altura.\nStoria.\nDocumenti provano che Pozzol Groppo, denominato \"Pozzolo del Groppo\", sia stato sotto il dominio di Tortona sin dal XII secolo, tant'\u00e8 che accorse in aiuto di quest'ultima quando fu assediata da Federico Barbarossa nel 1155.\nNel 1449 il paese pass\u00f2 sotto il controllo degli Sforza di Milano che nel 1480 inviarono una spedizione per punire il paese, accusato di essere un covo di banditi.\nNel 1530 il marchese Cesare Malaspina di Godiasco ne prese il controllo e ricostru\u00ec il castello, poi vennero i marchesi di Gavi e infine, nel 1595, gli Spinola per conto del Ducato di Milano.\nUnito con il Bobbiese al Regno di Sardegna nel 1743, in base al Trattato di Worms, entr\u00f2 a far parte poi della provincia di Bobbio. Nel 1801 il territorio \u00e8 annesso alla Francia napoleonica fino al 1814. Nel 1818 passa alla provincia di Voghera e nel 1859 alla provincia di Pavia.\nNel 1928 il comune del Groppo venne aggregato a Pozzolo, costituendo l'attuale Pozzol Groppo e venendo inserito nella provincia di Alessandria.\nDurante la Resistenza fu teatro delle lotte fra partigiani e fascisti.\nIl 31 gennaio 1945, nella frazione di Biagasco, la SA sorprese ed uccise nella notte, probabilmente grazie ad una spia, alcuni membri della Divisione \u201cAliotta\u201d: il comandante della brigata Cornaggia, Alberto Piumati \u201cStaffora\u201d, il commissario della brigata Carlo Covini \u201cOscar\u201d, la staffetta Anna Maria Mascherini, lo studente e responsabile politico del PCI Lucio Martinelli, Fulvio Sala e Giovanni Torlaschi.\nSimboli.\nLo stemma e il gonfalone del comune di Pozzol Groppo sono stati concessi con decreto del presidente della Repubblica del 19 luglio 1999.\nMonumenti e luoghi d'interesse.\nIl castello Malaspina, potente e nobile famiglia feudataria e signora per secoli delle terre di Pozzol Groppo, fu costruito sul luogo dove sorgeva una torre di avvistamento d'epoca romana. L'imponente costruzione conserva al suo interno un bel cortiletto con pozzo medioevale e sontuose sale con camini, soffitti lignei e la decorazione ad affresco, mantenendo vivo il prestigio di un passato illustre.\nLa chiesa parrocchiale, dedicata a san Lorenzo, \u00e8 documentata per la prima volta nel XVI secolo.\nNella frazione Biagasco si trova la chiesa pi\u00f9 antica del paese, citata in documenti del XII secolo, con un campanile di stile romanico. Vicino alla chiesa \u00e8 stato eretto un sacrario che ricorda l'eccidio del 1945, realizzato dall'architetto Giampiero Codebue.\nCultura.\nQuesto paese fa parte del territorio culturalmente omogeneo delle Quattro Province (Alessandria, Genova, Pavia, Piacenza), caratterizzato da usi e costumi comuni e da un importante repertorio di musiche e balli molto antichi. Strumento principe di questa zona \u00e8 il piffero appenninico che accompagnato dalla fisarmonica, e un tempo dalla m\u00fcsa (cornamusa appenninica), guida le danze e anima le feste.\nInfrastrutture e trasporti.\nLa fermata di Pozzol Groppo, in localit\u00e0 Costiola, sorgeva lungo la ferrovia Voghera-Varzi, attiva fra il 1931 e il 1966.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nIl comune faceva parte della Comunit\u00e0 Montana Valli Curone Grue e Ossona.\nFa parte della Comunit\u00e0 Montana Terre del Giarolo."}
{"id": "36248", "revid": "2039709", "url": "https://it.wikipedia.org/wiki?curid=36248", "title": "Prasco", "text": "Prasco (\"Prasch\" in piemontese) \u00e8 un comune italiano di 498 abitanti della provincia di Alessandria, in Piemonte.\nUn piccolo abitato distaccato \u00e8 situato in localit\u00e0 Valcrosa.\nStoria.\nSimboli.\nLo stemma e il gonfalone del comune di Prasco sono stati concessi con decreto del presidente della Repubblica del 3 marzo 1998.\nMonumenti e luoghi d'interesse.\nIl comune \u00e8 conosciuto per il suo castello, inserito nel sistema dei \"Castelli Aperti\" del Basso Piemonte. Tre torrioni semicircolari caratterizzano la struttura, risalente al XII secolo e gi\u00e0 sede feudale. Ne furono signori, tra gli altri, i Malaspina, i de Rege, gli Spinola e infine i Piuma. Ospita il Centro per la promozione degli studi su Giorgio Gallesio.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "36249", "revid": "6923", "url": "https://it.wikipedia.org/wiki?curid=36249", "title": "Quargnento", "text": "Quargnento (\"Quargnent\" in piemontese) \u00e8 un comune italiano di abitanti della provincia di Alessandria nella piana di Alessandria, in Piemonte, al confine Nord occidentale con le colline del Monferrato casalese.\nOltre all'abitato sono presenti sul territorio comunale molte cascine sparse, costruite per lo sfruttamento agricolo delle terre.\nStoria.\nOrigini.\nL'origine romana di Quargnento \u00e8 testimoniata, oltre che da citazioni storiche anche da alcuni ritrovamenti archeologici, tra i quali una lapide sepolcrale di epoca romana che cita la \"gens Posilla\", famiglie romane stabilmente insediate nella non lontana Derthona intorno al 200 a.C. Sorto presumibilmente come guarnigione militare romana in posizione strategica per controllare la trib\u00f9 degli Statielli, che occupava ampie zone dell'Appennino e del Monferrato, Quargnento fu conservato come insediamento stabile dei Romani anche dopo la fine della guerra Gallica e si trasform\u00f2 a poco a poco in un grosso borgo agricolo, cui certamente ricorrevano per le loro necessit\u00e0 le vicine citt\u00e0 romane di Hasta Pompeia, Derthona, Augusta Taurinorum.\nX secolo.\nCon la caduta dell'Impero romano d'Occidente Quargnento divenne appannaggio del vescovo-conte di Asti, che rappresentava il pi\u00f9 vicino centro di potere costituito. Verso la fine di questo periodo storico, nel 907 si verific\u00f2 un episodio importante, la traslazione delle reliquie del martire cristiano Dalmazio a Quargnento, ordinata dal Vescovo di Asti, Audace, essendo Pedona soggetta alle scorrerie dei Saraceni. Anche in questo caso, pur essendo certo il fatto (le reliquie sono tuttora custodite e venerate in Quargnento), esistono contrasti sulla data dell'avvenimento, da alcuni fatto risalire ad epoca anteriore.\nXI secolo.\nQuargnento fu oggetto di importanti privilegi regali ed imperiali: Berengario e Adalberto, entrambi Re d'Italia a dei Longobardi, istituirono un mercato alle Calende di ogni mese; l'Imperatore Enrico III, , confermato poi da papa Eugenio III il , individuava fra le terre in possesso del Vescovo di Asti, Quargnento con castello, chiesa e pertinenze.\nFondazione di Alessandria.\nQuargnento fu uno degli otto insediamenti, chiamati \"statielli\", che contribuirono alla fondazione della citt\u00e0 di Alessandria nella seconda met\u00e0 del XII secolo. Quaranta famiglie, per disposizione del Vescovo di Asti, si stabilirono dunque nella \"civitas nova\".\nNata la citt\u00e0 di Alessandria essa si fond\u00f2 in un primo momento dall'unione demica di \"Gamondium\" (Gamondio), \"Marenghum\" (Marengo) e \"Bergolium\" (Bergoglio). Questo si evince nel testo dei reclami contro Cremona del 1184 dell'imperatore Federico ove indica i promotori ed autori della fondazione della nuova citt\u00e0: \"de tribus locis, Gamunde vicelicet et Meringin et Burgul\". Non \u00e8 descritto il nome del luogo dell'incontro, anche se pare gi\u00e0 indicato con una certa precisione nella specificazione del sito sul Tanaro dove il trasferimento fu pi\u00f9 breve: Bergoglio.\nAi tre luoghi citati si aggiunsero in seguito \"Roboretum\" (Rovereto), \"Solerium\" (Solero), \"Forum\" (Villa del Foro), Vuilije (Oviglio) e \"Quargnentum\". In questo le popolazioni furono supportate, economicamente, dalla \"Superba\" e dai comuni della Lega Lombarda in contrasto con il marchesato del Monferrato, principale alleato di Federico Barbarossa.\nLa data ufficiale di fondazione di Alessandria \u00e8 il 3 maggio 1168, anche se in quel momento ha gi\u00e0 raggiunto una configurazione topografica, urbanistica ed amministrativa definita. Il nome \"Alessandria\", confermato in seguito, sar\u00e0 assunto in onore di Papa Alessandro III, ampio sostenitore delle azioni della Lega Lombarda contro il Sacro Romano Impero e che aveva scomunicato Federico Barbarossa.\nXIII secolo.\nNel XIII secolo trovarono definitiva conclusione le annose controversie tra le giurisdizioni vescovili di Asti ed Alessandria sulla \"mensa vescovile\" di Quargnento, con l'assunzione del territorio quargnentino ad Alessandria. Da questo momento la storia di Quargnento segue quella del vicino capoluogo: Comune contro Federico Barbarossa, che pare avesse stabilito proprio a Quargnento il suo quartier generale, sub\u00ec la rappresaglia dell'Imperatore il quale, adirato per l'insuccesso nell'assedio di Alessandria, distrusse ed incendi\u00f2 il castello di Quargnento al punto che di tale costruzione non rimase traccia, salvo il detto dialettale \"an cast\u00e8\" (al castello) per indicare la zona ove questo sorgeva.\nXV secolo.\nQuargnento pass\u00f2 in seguito sotto la dominazione dei Visconti-Sforza di Milano, al cui Ducato fu dato in feudo nel 1467.\nXVI-XVII secolo.\nNei secoli XVI e XVII segu\u00ec le alterne vicende delle guerre franco-ispane; una circostanza miracolosa (ancor oggi ricordata ogni anno con una cerimonia religiosa detta delle \"Allegrezze\" in onore della Madonna del Rosario) fece s\u00ec che Quargnento fosse immune dalla peste del 1630.\nXVIII secolo.\nNel 1723 Quargnento, divenuto parte del Regno di Sardegna, fu assegnato alla Marchesa Vittoria Ghilini Cuttica di Cassine, la cui ultima discendente, Giulia, si imparent\u00f2 nei primi anni del XX secolo con la nobile casata dei Baroni Guidobono Cavalchini Garofoli di Tortona, tuttora proprietaria dei terreni e della settecentesca villa edificata nel 1763.\nSimboli.\nLo stemma e il gonfalone del comune di Quargnento sono stati concessi con decreto del presidente della Repubblica del 22 ottobre 1987.\nNello stemma sono simboleggiati i periodi pi\u00f9 importanti della storia del Comune: sotto la giurisdizione vescovile di Asti (la croce d\u2019argento e la mitra vescovile in campo rosso) e sotto quella di Alessandria (d'argento, alla croce di rosso) e in seguito sotto i Visconti-Sforza di Milano (il biscione).\nTempi recenti.\nIl 5 novembre 2019 il paese \u00e8 stato teatro di un grave episodio di cronaca nera che ha visto come vittime tre vigili del fuoco; evento che prese il nome di strage di Quargnento.\nInfrastrutture e trasporti.\nTra il 1883 e il 1935 Quargnento fu servita dalla tranvia Alessandria-Altavilla.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "36250", "revid": "1516566", "url": "https://it.wikipedia.org/wiki?curid=36250", "title": "Quattordio", "text": "Quattordio (\"Quat\u00f2rdi\" o \"Cat\u00f2rdi\" in piemontese) \u00e8 un comune italiano di abitanti della provincia di Alessandria, in Piemonte.\nIl paese si sviluppa accanto alla strada statale 10, fra Asti e Alessandria. L'abitato \u00e8 diviso dal torrente Chiesetta che separa il nucleo antico da quello moderno.\nStoria.\nL\u2019origine del paese di Quattordio risale all\u2019epoca romana, quando nel Monferrato e nei suoi dintorni si andava sviluppando una \u201cmicrocolonizzazione\u201d che aveva lo scopo di affiancare alle preesistenti citt\u00e0 di Alba, Asti, Tortona ed Acqui una miriade di piccoli centri identificabili nelle attuali Chieri, Valenza, Libarna e molti altri. In alcune di queste localit\u00e0 si trovavano pietre miliari, costituite da grandi lapidi, cippi e colonne, che indicavano le distanze tra le principali citt\u00e0. Quattordio deve il suo nome per la presenza della pietra miliare indicante la distanza di 14 miglia da Asti. \u00c8 importante notare come in questo periodo non esista ancora il paese di Quattordio, ma tale localit\u00e0 sia nota solo per la presenza appunto del cippo miliare che si suppone si trovasse in prossimit\u00e0 della spianata antistante l\u2019attuale chiesa parrocchiale.\nIl 21 marzo 967 pu\u00f2 essere considerato il giorno che divide la preistoria di Quattordio dalla sua storia vera e propria, la conoscenza tramandata oralmente dalle vicende storicamente documentate con precisione. Quel giorno, infatti, si sancisce la nascita del Monferrato quale territorio politicamente delimitato. Il dominio di questa parte di Piemonte passa dall\u2019Imperatore Ottone I ad Aleramo. \u00c8 nel XII secolo che questa regione assume un aspetto un po\u2019 pi\u00f9 stabile, sempre usando questo termine con molta cautela, dati i continui passaggi di propriet\u00e0 di paesi \u00e8 contrade. Si formano in questo periodo due nuovi Stati che, in breve tempo, acquisiscono territori e forza militare: il Comune di Asti, nato nel 1095, ed il Comune di Alessandria, la cui fondazione si fa risalire al 1168. Le lotte tra questi due Comuni, ora alleati ed ora nemici, con i Marchesi del Monferrato, coinvolgono completamente questa zona e Quattordio in particolare.\nIl Comune di Asti nasce per iniziativa del suo Vescovo, nella cui diocesi era quasi sicuramente compreso Quattordio, anche se non vi sono documenti ufficiali che ne comprovino la reale esistenza. Nel periodo in cui si registra la nascita di Alessandria (1168), Quattordio si trova ad essere un crocicchio tra astigiani ad ovest, alessandrini ad est, monferrini a nord, Marchesi Incisa della Rocchetta a sud.\nNella sua seconda calata, il Barbarossa sottomette Asti e nel verbale che ratifica la pace raggiunta, firmato a Marengo il 15 Febbraio 1159, egli si impegna a tenere sotto la sua speciale podest\u00e0 il comune di Asti e quarantasei villaggi ad esso circostanti. Tra questi compare, per la prima volta in un documento ufficiale, il nome di Quattordio. Si pu\u00f2 sicuramente ritenere che tra il 1095, anno in cui \u00e8 fissata la costituzione del Comune di Asti, ed il 1379 anno del passaggio di Asti sotto il Ducato di Milano, Quattordio sia sempre appartenuto al Comune, diventato poi Repubblica di Asti. Il territorio di questa Repubblica giungeva ad ovest fino a Carmagnola ed a Dusino, a nord comprendeva Cocconato, Grazzano, Moncalvo, Vignale, venendo verso levante includeva Fubine, Quargnento, Solero e Oviglio, a sud arrivava addirittura alle Alpi nell\u2019alta valle del Tanaro, oltre Ceva e Garessio, infine a sud-ovest si incuneava nelle Langhe con i possedimenti di Bra e Cavallermaggiore. Nel suo insieme, Asti aveva un\u2019estensione circa doppia rispetto all\u2019attuale provincia.\nNel 1526, le terre di Quattordio furono invase dagli Spagnoli, che incendiarono, saccheggiarono e devastarono il paese. In seguito, nel Febbraio del 1527, il Barone Lodran ed il Conte Alberico Belgioioso mandarono i loro lanzichenecchi nell\u2019Alto Monferrato, chiedendo alla reggente Marchesa un contributo di 16000 scudi d\u2019oro e, poich\u00e9 questa somma tardava a pervenire, essi si infuriarono sulle popolazioni, \u201cdevastando parecchi borghi intorno ad Asti\u201d. Altri saccheggi e devastazioni si abbatterono sulle terre di Quattordio e nelle zone vicine dopo circa un secolo, intorno alla met\u00e0 del \u2018600. Secondo dati precisi, infatti, il paese fu saccheggiato ed arso dai francesi nel 1642 e, nove anni dopo, dai gallo-piemontesi. Gli spagnoli, ormai tristemente noti per le loro cicliche invasioni foriere di distruzione e destabilizzazione, conquistarono Quattordio nel 1655, con rapine ed estorsioni lo taglieggiarono e lo dominarono fino al 1706, \u201cnel qual tempo venne in potere dei Savoia che lo tennero per la pace di Utrecht\u201d. La provincia alessandrina pass\u00f2 nel 1707-1708 sotto il controllo dei Savoia, in virt\u00f9 della cessione prevista dal trattato segreto concluso con gli Imperiali.\nDopo la caduta dell\u2019antico regime in Piemonte (1798) entro la maglia amministrativa francese, Quattordio segu\u00ec le sorti dell\u2019intero territorio della provincia di appartenenza, aggregato, senza sostanziali alterazioni, a una circoscrizione di estensione variabile avente per capoluogo Alessandria. Si tratt\u00f2 dapprima del dipartimento del Tanaro, creato durante il primo effimero periodo di occupazione (1799), e, dopo il ritorno dei Francesi e in seguito alla riorganizzazione amministrativa del 1801, del dipartimento di Marengo, circondario (\"arrondissement\") di Alessandria. Non toccato dal successivo rimaneggiamento del 1805, l\u2019inquadramento amministrativo del circondario e dunque di Quattordio non mut\u00f2 fino alla Restaurazione. Dopo la parentesi napoleonica, Quattordio rientr\u00f2 a far parte della ricostituita provincia di Alessandria. Il paese segu\u00ec le sorti del Piemonte prima e del Regno d\u2019Italia poi.\nIl paese \u00e8, a partire dagli anni trenta del XX secolo, sede di numerose fabbriche. Tali industrie hanno contribuito allo sviluppo demografico dell'ultimo secolo. Sul territorio comunale passano l'autostrada Torino-Piacenza e, seppur marginalmente, un tratto di ferrovia.\nSimboli.\nLo stemma del comune di Quattordio \u00e8 stato concesso con decreto del presidente della Repubblica del 2 maggio 1963.\nIl cippo miliare con la cifra XIV fa riferimento al nome di Quattordio che deriva dal latino \"Quattuordecimum\" (\"quattordicesimo\"), dalla distanza di quattordici miglia romane dalla citt\u00e0 di Hasta (Asti).\nMonumenti e luoghi d'interesse.\nFra i luoghi d'interesse figurano la chiesa di San Pietro, il Palazzo Negri di Sanfront, attuale sede del Comune, Palazzo Tapparone-Canefri e Palazzo Olivazzi.\nParrocchiale di San Pietro.\nLa chiesa parrocchiale \u00e8 stata costruita intorno al 1781. Ha una sola navata, con sei cappelle laterali ornate da fregi e stucchi dorati; all'interno, la statua della \"Madonna del Rosario\" dello scultore Carlo Giuseppe Plura. Lo stile \u00e8 il classico barocco piemontese. Di un certo interesse l'organo, collocato sulla controfacciata, e il campanile, che raggiunge un'altezza di 42 metri. La chiesa \u00e8 stata restaurata tre volte nel corso degli ultimi cento anni.\nPalazzo Olivazzi.\nLa famiglia Olivazzi, feudataria, insieme ai Civalieri, del paese, aveva la propria residenza nell'omonimo Palazzo; questo presenta una vastissima corte rurale, denominata Cascina Palazzo, definita agli estremi da due palazzi. L'ampia corte rurale, interamente edificata in mattoni a vista, presenta edifici risalenti al '600 ed altri pi\u00f9 recenti, come l'ampia stalla 'moderna', a 7 voltoni con soprastante fienile che delimita la Statale Padana in centro al paese. Tale edificio fu realizzato dagli Olivazzi nel 1844 e presenta murature in mattoni pieni spesse oltre un metro, per fini di isolamento termico. Si racconta che per cuocere tali mattoni fu realizzata una fornace direttamente all'interno dell\u2019ampia corte e che, per produrli, fu utilizzata la terra del posto, ricca di argilla. All'interno della cascina \u00e8 ancora attiva l'azienda agricola.\nCastello di Lajone.\nPoco distante da Quattordio, nella cornice delle colline piemontesi del Monferrato, \u00e8 possibile scoprire un delizioso castello realizzato nel 1600 e successivamente ampliato e abbellito. Inserito fra i \"Castelli Aperti\" del Basso Piemonte\noggi \u00e8 un ambiente che custodisce gelosamente il suo splendore, conservando intatta l'originale bellezza.\n\u00c8 dotato di un roseto e di un parco a giardino con querce, sequoie e cedri del Libano.\nGeografia antropica.\nFrazioni.\nSerra.\n\"Serra\" (\"la S\u00e8ra\" in piemontese) \u00e8 una piccola frazione di circa 100 abitanti situata a poca distanza dal confine con la provincia di Asti, in corrispondenza dei comuni di Castello di Annone e di Refrancore.\nLa morfologia del territorio \u00e8 caratterizzata da un terreno pianeggiante, in cui spicca il colle su cui sorge l'abitato. Attraversano la pianura diverse stradine non asfaltate, che, passando attraverso i campi, consentono di raggiungere la regione \"Brezzi\", nel comune di Refrancore e la piana di \"Piepasso\", l'altra frazione di Quattordio.\nIl centro della frazione \u00e8 la piazzetta antistante la chiesetta dedicata al patrono San Francesco, dove si affacciano i locali del \"Centro ricreativo\" e della vecchia scuola elementare ora non pi\u00f9 utilizzata. Gli insediamenti abitativi, composti per lo pi\u00f9 da case coloniche, sono disposti lungo strada Montemagno e altre vie minori. Nelle vicinanze sono presenti anche ville e cascine.\nPiepasso.\n\"Piepasso\" (\"Piepass\" in piemontese) si trova sulla strada che porta a Viarigi. La chiesa del paese \u00e8 dedicata all'Assunta e fu parrocchia autonoma fino a quando venne incorporata in quella del capoluogo.\nEconomia.\nFino agli anni '30 del XX secolo, l'economia \u00e8 stata prevalentemente agricola, basata sulle coltivazioni di grano, mais, orzo, avena e girasoli (ma nei pressi del torrente \"Gaminella\" si possono trovare boschi di pioppo, destinati alla produzione di legname; non mancano, inoltre, alcune vigne); dagli anni '30 in poi, si sviluppa una fiorente area industriale (chimica, cavi smaltati, indotto FIAT ecc) cresciuta nei decenni, che porter\u00e0 Quattordio ad essere uno principali poli industriali della provincia di Alessandria. Con la crisi economica degli inizi del XXI secolo, Quattordio risente di una forte diminuzione occupazionale.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "36251", "revid": "1516566", "url": "https://it.wikipedia.org/wiki?curid=36251", "title": "Ricaldone", "text": "Ricaldone (\"Ricald\u00f2n\" in piemontese) \u00e8 un comune italiano di 650 abitanti della provincia di Alessandria in Piemonte.\nOrigini del nome.\nRicaldone trae origine nel Medioevo ed \u00e8 costituito da due vocaboli: Runcus e Aldo, quest'ultimo nella forma del genitivo Aldonis. \"Runcus\" significa roncola, arma d'asta corta, ma pu\u00f2 voler dire anche un attrezzo per estirpare i rovi e quindi si ricollega a sterpeto, roveto, terreno incolto con spine. La seconda parte \u00e8 costituita dal patronimico Aldo, nome che venne introdotto in Italia nel VII secolo nella forma latinizzata \"Aldo, Aldonis\". In definitiva Ricaldone sta per \"lo sterpeto del germano Aldo\" il quale, a capo dell'etnia longobarda, nel 642-643 occup\u00f2 questi territori.\nStoria.\nLa comunit\u00e0 di Ricaldone si resse sempre con Statuti propri: i vari feudatari acquistavano diritti su territori che vendevano successivamente al miglior acquirente. In epoca antica vi furono tre famiglie di origine manfredinga che governarono Ricaldone: furono i signori di Canelli, poi i signori di Ricaldone, ramo della famiglia dei signori di Canelli, che ebbero il feudo per eredit\u00e0 da Alberto Montabone. Infine i Colombo, signori di Cuccaro, nel basso Monferrato che ebbero anche una parte della giurisdizione su Ricaldone.\nNel 1100 sono i signori di Canelli a dominare il feudo di Ricaldone che nella marca aleramica fece parte del consortile di Barberio-Alice, uno dei sei (con Agliano, Canelli, Calamandrana, Lanerio, Melazzo) paesi che costituirono il comitato di Acquesana nell'XI secolo. Nel 1178 fu citato tra i beni dell'abbazia di San Quintino di Spigno. Nel 1199 fu distrutto dagli Alessandrini.\nIl 3 agosto del 1240 Federico II invest\u00ec alcuni marchesi come regnanti di Ricaldone.\nNel 1430 i Marchesi di Incisa, alleati di Milano e del Monferrato, ottennero la signoria di Ricaldone dai Visconti, che fu confermata da una bolla dell'imperatore Sigismondo.\nNel 1518 il marchese Guglielmo lasci\u00f2 Ricaldone alla moglie Anna d'Alen\u00e7on; poi il paese pass\u00f2 in varie mani, dai Paleologi, dai Colombo, dai Beccio, dai Peretti fino a giungere alla famiglia Gandolfi di Melazzo, originaria di Porto Maurizio.\nNel 1774 conquist\u00f2 l'indipendenza.\nSimboli.\nLo stemma comunale \u00e8 stato concesso con il decreto del Consiglio dei ministri del 24 febbraio 1995.\nMonumenti e luoghi d'interesse.\nChiesa dei Santi Simone e Giuda Taddeo.\nLa Chiesa dei Santi Simone e Giuda Taddeo sostitu\u00ec, verso la met\u00e0 del XVI secolo, la chiesa di San Michele, che rimane ora all'ingresso del paese. Le date fanno riferimento ad alcune incisioni sul portale maggiore (14 luglio 1566), da altre due indicazioni anteriori poste una sull'altare policromo di San Francesco (1533) e sulla vetrata di Santa Barbara (1553). La costruzione dell'edificio, per\u00f2, sembra risalire a un'epoca antecedente. Gi\u00e0 alcuni Statuti del 1493 parlano di una chiesa dedicata ai Santi Simone e Giuda.\nLa struttura interna \u00e8 oggi a quattro navate, ma in origine erano tre; la retronavata, alla destra di chi entra, fu aggiunta in parte nel XVII secolo e in parte nel 1750. Sette erano in origine gli altari: quello maggiore, fu demolito e rifatto in marmo, insieme alla balaustra; a sinistra di chi entra si trova quello dedicato a San Francesco, la cui mensa venne ricostruita in marmo. Alla destra di chi entra e di fronte alla navata laterale destra, esiste tuttora l'altare del Suffragio detto anche di San Sebastiano, su cui \u00e8 domina una tela seicentesca che raffigura la Beata Vergine con San Simone Stock e San Sebastiano e in basso le anime del purgatorio. Accanto a questo \u00e8 posta un'edicola dedicata a Sant'Antonio da Padova. Del periodo cinquecentesco rimangono oggi anche le due pregevoli volte delle cappelle della Madonna del Rosario e di San Giuseppe, che presentano le decorazioni in stucco ancora intatte; del secolo successivo rimane l'altare del Suffragio (detto di San Sebastiano).\nNel cimitero di Ricaldone \u00e8 sepolto il cantautore Luigi Tenco, morto nella notte tra il 26 e il 27 gennaio 1967 durante il Festival di Sanremo.\nGeografia antropica.\nFrazioni.\nBaiascera, Battigia, Bicogno, Borella, Boschi, Bricco, Broglio, Caldana, Campolungo, Camporinaldo, Cappelletta, Celle, Costa, Cuniggio, Fontana Perla, Gazzolo, Guasasco, Imperiale, Madonna, Mezzane, Molinetta, Mont\u00e0, Monticelli, Peceto, Predamonte, Quarto, Rioglio, Rocche, Rovile, San Bernardo, San Sebastiano, Sant'Angelo, Sarogna, Sgorlo, Spessa, Vallerenzo, Valmorana, Valporcile, Vantiggi, Violina\nEconomia.\nLa pi\u00f9 importante attivit\u00e0 imprenditoriale di Ricaldone \u00e8 la viticoltura. La cantina sociale, denominata \"Tre Secoli s.c.a.\" a seguito della fusione nel 2008 con la cantina sociale di Mombaruzzo, riunisce oltre 200 soci e trasforma oltre 60\u00a0000 quintali di uva, producendo circa 50\u00a0000 ettolitri di vini a denominazione di origine controllata e garantita.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "36252", "revid": "1516566", "url": "https://it.wikipedia.org/wiki?curid=36252", "title": "Rivalta Bormida", "text": "Rivalta Bormida (\"Arv\u00e0uta\" in piemontese) \u00e8 un comune italiano di abitanti della provincia di Alessandria, in Piemonte. \u00c8 situato a 130 metri s.l.m. e si estende per circa 1000 ettari.\nOrigini del nome.\nIl toponimo risulta gi\u00e0 attestato nel 985 (\"Ripa alta\"); quindi nel 1191 troviamo \"Ripalta Vallis Burmide\" e, nello stesso anno, \"Castri de Rivalta de valle Burraie\".\nTrae il nome da una \"ripa alta\", sponda elevata rispetto al fiume Bormida che la costeggia.\nStoria.\nNel Marchesato Aleramico fu tenuta in suffeudo dai Monferrato da Pietro Tibaldeschi (5 aprile 1477), Pietrine Bobba (27 marzo 1489), Costantino Comneno, principe di Tessaglia (24 febbraio 1492), Marcantonio Arborio di Gattinara (14 marzo 1521), che la lasci\u00f2 alla figlia Elisa di Lignana - Gattinara signora di Settimo (25 luglio 1529).\nFabrizio, suo nipote, ne fu investito col comitato (9 aprile 1637); la figlia Barbara la trasmise ai figli Giovanni Battista e Mercurino di Sannazzaro (13 luglio 1679), i cui discendenti vendettero il 2 maggio 1680, per 62.000 lire milanesi, il feudo a Giacomo Ottaviano Ghilini, marchese di Maranzana.\nSimboli.\nLa fascia ondulata d'argento simboleggia la Bormida.\nMonumenti e luoghi d'interesse.\nA Rivalta vi sono due monumenti ai caduti e due lapidi, una in onore di Giuseppe Garibaldi e l'altra in onore di Giuseppe Baretti.\nCastello.\nIl castrum rivaltese presenta una forma quadrangolare con vie ortogonali formanti contrade. Dal fossato d'entrata nella citt\u00e0 vecchia si nota il paramento in cotto delle antiche mura di cinta, in passato delimitate dalle quattro torri angolari che servivano da difesa alle due porte di accesso (la porta degli Orti a Sud e la porta della Contrada Lunga ad Est) delle quali rimane soltanto un troncone del sec. XIV.\nTra gli edifici di rilevanza storica nel centro di Rivalta figurano Palazzo Bovio della Torre (oggi sede della casa parrocchiale), Palazzo Bruni (che ospita oggi un ristorante ed ampi spazi espositivi), Palazzo Lignana di Gattinara (secoli XVI-XVIII), antica residenza dei feudatari di Rivalta e attuale sede del Centro Culturale Ebraico dell'Alto Monferrato e della Fondazione Elisabeth de Rothschild.\nCultura.\nEventi.\nLa Pro Loco organizza il secondo sabato di giugno la Raviolata e il primo sabato di luglio la Sagra del pesce.\nDa pi\u00f9 di vent'anni si ripete la \"rosticciata\", che avviene l'ultimo sabato di luglio; in occasione della festa patronale di San Domenico vengono organizzate la manifestazione \"Orti Aperti\" e la Sagra dello Zucchino."}
{"id": "36253", "revid": "1702319", "url": "https://it.wikipedia.org/wiki?curid=36253", "title": "Rivarone", "text": "Rivarone (\"Rivar\u00f2n\" in piemontese) \u00e8 un comune italiano di 406 abitanti della provincia di Alessandria in Piemonte. \u00c8 bagnato dal fiume Tanaro. \nPaese conosciuto per le ciliegie, il prodotto tipico della cittadina \u00e8 la ciliegia \"precoce\", famosa perch\u00e9 matura pi\u00f9 in fretta delle altre.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nNel 1928, nell'ambito delle fusioni fasciste, il comune di Rivarone venne soppresso e il suo territorio aggregato al comune di Bassignana. Il comune di Rivarone verr\u00e0 poi ricostituito nel 1948. Dal 1859 fu parte del mandamento di Bassignana e del circondario di Alessandria, fino alla soppressione degli enti circondariali e mandamentali nel 1927."}
{"id": "36254", "revid": "466539", "url": "https://it.wikipedia.org/wiki?curid=36254", "title": "Roccaforte Ligure", "text": "Roccaforte Ligure (\"La R\u00f2uca\" in piemontese, \"A R\u00f2uca\" in ligure) \u00e8 un comune italiano di 129 abitanti della provincia di Alessandria in Piemonte, posto sullo spartiacque tra val Sisola (tributaria della val Borbera) e la valle Spinti.\nStoria.\nAntico territorio dell'abbazia di San Colombano di Bobbio (posto nel feudo monastico di Avi) e dell'abbazia di Vendersi nell'Alto Medioevo, fu soggetto attorno al X secolo al potere temporale dei Vescovi di Tortona e poi a quello dei Malaspina. Citato come \"Rocca di Pi\u00e9\" pass\u00f2 ai signori di Montalto, e poi sotto il dominio diretto del comune di Tortona dal 1295. All'inizio del XV secolo divenne feudo della potente famiglia genovese degli Spinola. Nel 1644 la signoria viene elevata a marchesato con la Rocchetta, Vigo e Centrassi, associandola alla contea di Ronco e alle consignorie di Busalla, Montessoro e Borgo de' Fornari.\nAvendo incrementato le entrate a seguito della concessione imperiale di istituire i pedaggi sulle merci di passaggio lungo la Via del Sale o Via dei Feudi imperiali (con inizio da Genova, Passo d'Orero, Casella, Croce, Val Vobbia, Mongiardino) che dal porto di Genova sale fino alla Lombardia, Napoleone erige il nuovo centro commerciale di Borgonuovo della Rocchetta sulla riva opposta del Sisola che confluisce nel Borbera, dotandolo di osterie, granai, un macello, una pesa per il bestiame e le merci, stalle, fontane ed abbeveratoi, lavatoi coperti, mulini, una polveriera, varie case per ospitare i mulattieri di passaggio, un mercato giornaliero, una stamperia (1673, ove sono pubblicati gli Statuti dell'Ordine di Malta), un nuovo palazzo feudale (1666-1678), un palazzo pretorio sede degli esattori delle gabelle sulle merci e per ospitare personaggi importanti di passaggio (come il ministroplenipotenziario imperiale arrivato nel 1722 per processare la popolazione in concorso nella diserzione di alcuni soldati dall'esercito imperiale) ed infine una zecca (1669-1721). Il fratello del marchese, religioso, fa erigere la grande chiesa di Sant\u2019 Antonio Abate. Gli succedono Stefano III (1633-1687), Carlo Napoleone (1671-1736) che erige un moderno ospedale a Borgo de\u2019 Fornari, Giovan Battista (1707-1772).\nCon Carlo Napoleone II (1741-1805) il feudo decade rapidamente per la pessima amministrazione, provocando il dissesto finanziario, finch\u00e9 il marchese viene interdetto dal governo imperiale per insolvenza nel 1784. Privo di eredi , nel 1784 lascia l\u2019amministrazione dei suoi beni ai cugini Giovan Antonio (1760-55) e Giacomo Filippo Raggi (1777-54) e il marchesato che amministrano fino al 1797. Per alcune quote anche i Doria e dal 1714 i Gentile sono comproprietari di Busalla, Montessoro e Borgo dei Fornari. Aboliti i Feudi Imperiali nel 1797, fu oggetto di devastazioni ad opera dell'esercito napoleonico, quali l'incendio dell'archivio marchionale, inteso a eliminare i documenti attestanti l'antica propriet\u00e0. Incorporata nella divisione di Genova e nella Provincia di Novi in Liguria, nel Regno di Sardegna, fu con la riforma Rattazzi, unita alla provincia di Alessandria nel 1859. Nel 1863 il comune di Roccaforte assunse la nuova denominazione di \"Roccaforte Ligure\". Nel 1968 ha ceduto le frazioni di C\u00e0 di Lemmi e di Lemmi al comune di Grondona.\nNel 1822 in frazione Chiappella, fu rinvenuto un cippo recante l'iscrizione \"Maironi - Ciribius - Niposusin\"; su un lato \u00e8 scolpito un piatto e sull'altro un'anfora. Secondo un'interpretazione, che gli ha valso il nome di \"Ara delle matrone\", celebrerebbe lo scioglimento di un voto fatto da Caio Tiberio alle Matrone. L'antichissima frazione Avi, sorta come sede feudale dipendente dalla grande corte monastica di Casasco, \u00e8 raggiungibile solo tramite sentieri piuttosto impervi, \u00e8 completamente disabitata e presenta i ruderi di antiche case contadine.\nMonumenti e luoghi d'interesse.\nLa chiesa parrocchiale risale al XVI secolo. Le navate laterali ospitano sei altari adornati di pregevoli stucchi. Degni di nota sono una tela raffigurante la \"Vergine del Rosario con san Domenico e santa Caterina da Siena\", opera di Giovanni Andrea De Ferrari, il coro in legno di noce intagliato, che si trova nell'abside, e l'organo a 600 canne in legno lavorato.\nSociet\u00e0.\nEtnie e minoranze etniche.\nAll'ultimo censimento della popolazione i residenti di nazionalit\u00e0 straniera ammontavano a 10 cittadini.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "36255", "revid": "125270285", "url": "https://it.wikipedia.org/wiki?curid=36255", "title": "Rocchetta Ligure", "text": "Rocchetta Ligure (\"Roch\u00ebtta (Ligurin-a)\" in piemontese, \"A Rocheta\" in ligure) \u00e8 un comune italiano della provincia di Alessandria, in Piemonte, di 129 abitanti, situato alla confluenza del torrente Sisola nel Borbera, in val Borbera.\nPer molti secoli fece parte dei Feudi imperiali liguri come dominio della famiglia genovese degli Spinola, durante la breve Repubblica Ligure fu capoluogo del dipartimento dei Monti Liguri Occidentali.\nMonumenti e luoghi d'interesse.\nPalazzo Spinola.\nPalazzo Spinola fu voluto nel 1650 da Napoleone IV Spinola signore del feudo di Roccaforte per avere una residenza estiva.\nDopo il 1797 rimase disabitato e in abbandono. Oggi \u00e8 sede del Comune, dal 1999 al 2005 \u00e8 stata la sede europea del Living Theatre di New York, aperto con contributi dell'Unione europea, e attualmente ospita il Museo della Resistenza e della Vita Sociale in Val Borbera \"Giambattista Lazagna\".\nLa Via del Sale.\nUscendo verso sud dall'abitato lungo l'antica via del sale si incontra un nucleo di case quattrocentesche preesistenti al \u201cBorgo Nuovo\u201d di Rocchetta Ligure, chiamate \u201cI Marughi\u201d dal cognome degli antichi abitanti e proprietari, con la rustica porta di Valle Sisola, punto di sosta per il pagamento del dazio.\nIl Museo della Resistenza \"Giambattista Lazagna\".\nIl Museo della Resistenza e della Vita Sociale in Val Borbera ha sede in palazzo Spinola, come precedente detto e fu fondato nel 1990 per iniziativa del Comune e della Regione Piemonte.\nRaccoglie immagini fotografiche, armi, proiettili, oggetti come radio da campo, borracce, borse, zaini e altri utennsili dei partigiani della zona. Inoltre tramite anche un percorso didattico iconografico in ordine cronologico dove sono illustrati con testi e foto le fasi della Guerra di Liberazione dal 1943 al 1945.\nNel 2003 \u00e8 stato dedicato a Giambattista Lazagna.\nL'ex ospedale di Palazzo Tassorello.\nL'ospedale nacque per volont\u00e0 del savonese Tito Tosonotti, di famiglia valborberina che insieme al vecchio amico l'avv. Luciano Pertica di Rocchetta, riusc\u00ec a recuperare a Genova l'attrezzatura chirurgica e apr\u00ec il 13 agosto 1944 un ospedale a Palazzo Tassorello che funzion\u00f2 fino alla fine della guerra curando sia partigiani che nazifascisti.\nCultura.\nLibri.\nRocchetta Ligure \u00e8 il paese natale di Valerio e Ferruccio (Uccio) Spinola, fratelli ciclisti immaginari, protagonisti del libro \"In piedi sui pedali\" di Luigi Garlando.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "36256", "revid": "1444396", "url": "https://it.wikipedia.org/wiki?curid=36256", "title": "Rosignano Monferrato", "text": "Rosignano Monferrato (\"Arsgnan\" o \"Arzgnan\" in piemontese) \u00e8 un comune italiano di abitanti della provincia di Alessandria, in Piemonte.\nMonumenti e luoghi d'interesse.\nNella frazione Colma \u00e8 presente Villa Maria, dimora estiva del pittore Angelo Morbelli, luogo di creazione di molte sue opere artistiche, occasionalmente aperta al pubblico.\nSociet\u00e0.\nEvoluzione demografica.\nNegli ultimi cento anni, a partire dall'anno 1911, la popolazione residente \"si \u00e8 dimezzata\".\nEconomia.\nArtigianato.\nPer quanto riguarda l'artigianato \u00e8 molto rinomata l'attivit\u00e0 della liuteria.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "36257", "revid": "122882713", "url": "https://it.wikipedia.org/wiki?curid=36257", "title": "Sala Monferrato", "text": "Sala Monferrato (\"La Sala\" in piemontese) \u00e8 un comune italiano di 342 abitanti della provincia di Alessandria, in Piemonte.\nMonumenti e luoghi d'interesse.\nNella chiesa parrocchiale di San Giacomo sono conservate tre opere di Guglielmo Caccia detto \"il Moncalvo\".\nSociet\u00e0.\nEvoluzione demografica.\nIl forte spopolamento del Comune ha portato, in cento anni, alla perdita \"del 75% della popolazione\" residente dall'anno 1911 ad oggi.\nEconomia.\nL'economia del comune si basa in primo luogo sulla coltivazione di uva da tavola e per la produzione di vini; in secondo luogo \u00e8 praticata la coltivazione di cereali quali frumento e granturco, e quella di semi da olio.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "36258", "revid": "580", "url": "https://it.wikipedia.org/wiki?curid=36258", "title": "San Giorgio Monferrato", "text": "San Giorgio Monferrato (\"San Gi\u00f2rs Monfr\u00e0\" in piemontese) \u00e8 un comune italiano di abitanti della provincia di Alessandria in Piemonte.\nPaese del Monferrato Casalese situato a 281 metri di altezza sul livello del mare, si sviluppa su una superficie di 710 ettari.\nL'abitato si concentra attorno al castello che da una piccola altura domina la strada di collegamento Asti-Casale. Il maniero \u00e8 inserito nel sistema dei \"Castelli Aperti\" del Basso Piemonte.\nStoria.\nIl territorio di San Giorgio fece parte fin dai tempi pi\u00f9 remoti del cosiddetto \"distretto\" di Sant'Evasio. L'omonimo castello, sotto il profilo documentale, \u00e8 pure da ritenersi, secondo valenti storici, il pi\u00f9 antico fra i castelli del Monferrato.\nLa prima attestazione riferibile comunque alla presenza di San Giorgio \u00e8 quella contenuta nel diploma di Ottone III del 7 maggio 999, che confermava a Leone, vescovo di Vercelli, \"districtus S. Evasi a Pado usque in Sturam, in Fraxaneto, Paxiliano, Ticinesse, Sarmaza et Sancto Georgio et in Ozano ultra tria miliara\".\nFederico Barbarossa con diploma del 1152 da Vitzemburg confermava al vescovo vercellese Ugozione la propriet\u00e0 del castello e del nascente borgo.\nNel corso delle guerre fra i comuni di Alessandria, Asti e Vercelli da una parte e Bonifacio I dall'altra, che resero convulse le vicende di questo territorio, comparvero i Signori di San Giorgio. Da quel momento la storia del castello e del borgo fu strettamente legata alle famiglie nobiliari che si succedettero nel possesso del feudo.\nNel 1216 il castello pass\u00f2 a Roberto Avogadro di Collobiano. \u00c8 comunque probabile che gi\u00e0 all'inizio del Trecento gli uomini di San Giorgio fossero organizzati in libero Comune, anche se non conosciamo, per la scarsit\u00e0 di documenti, il grado di autonomia rispetto al potere signorile locale. Per certo, il castello viene confermato ai marchesi di Monferrato con i diplomi dell'imperatore Carlo IV, re di Boemia, del 17 marzo 1355 e dell'8 marzo 1359.\nA dimostrare l'esistenza di una comunit\u00e0 organizzata ai piedi del castello, contribuiscono certamente la stesura, nel 1393, delle regole di comportamento, i cosiddetti \"Statuti\". Suddivisi in 94 capitoli, essi contengono regole di diritto civile e penale.\nSuccessivamente il castello figura fra la dote di Lucrezia, figlia naturale del Marchese Guglielmo VIII, la quale aveva sposato Bartolomeo del Carretto nel 1464. Il marchese Gian Giorgio donava il feudo, nel 1532, al figlio naturale Flaminio Paleologo, morto in carcere nel 1571, accusato di aver fatto parte dei rivoltosi di Oliviero Capello, colpevoli di aver attentato alla vita del duca Guglielmo Gonzaga.\nIl maniero fu inoltre sede del Tribunale dell'Inquisizione. Durante l'epidemia di peste del 1530, la citt\u00e0 di Casale e il suo circondario vissero per un decennio sotto l'incubo della malattia. Molte persone vennero denunciate con l'accusa di essere untori e processati da un tribunale del marchesato, presieduto dall'integerrimo Commissario Necco. Il tribunale si riun\u00ec nel castello di San Giorgio il 17 giugno del 1530 per giudicare una quarantina di persone accusate di aver sparso il contagio. La macchina della tortura riusc\u00ec a strappare negli interrogatori confessioni delittuose, complicit\u00e0 e delazioni. Il processo si protrasse per un mese e si chiuse con la condanna a morte di trenta persone colpevoli di aver perpetrato crimini per ben sette anni, dal 1522 al 1529, un primato mai pi\u00f9 eguagliato nelle storia delle unzioni in Italia.\nNel 1600 le vicende di San Giorgio furono strettamente collegate con la lotta per la conquista di Casale tra le potenze che si contendevano il predominio sulla penisola: Savoia, Gonzaga, Francia e Spagna. Chiunque volesse assediare la citt\u00e0 dovette, giocoforza, assicurarsi il controllo della collina e la conquista del castello di San Giorgio divenne un'operazione strategica necessaria e determinante.\nSempre nel Seicento e nel secolo successivo un contributo importante alla vita sociale del paese fu portato dalle confraternite religiose, molto vitali e rissose. Queste associazioni di fedeli, organizzate per esercitare opere di carit\u00e0, possedevano rendite proprie (chiese e terreni), frutto dei legati cui erano beneficiarie.\nVerso la met\u00e0 del sec. XVII il castello, gi\u00e0 di propriet\u00e0 di Gaspare Maria Galeazzi Salvati, pass\u00f2 a Giovanni Gozani che l'aveva comprato per 2.100 doppie d'oro (21.000 testoni), poi ai conti Cavalli d'Olivola. Negli anni '50 venne acquistato dall'industriale Angelo Ricaldone che fece apporre sulla porta d'entrata il motto: \"Tutto fu d'altri e tutto torner\u00e0 ad altri\". Ancora oggi il maniero \u00e8 ricordato come castello San Giorgio o Ricaldone .\nOnorificenze.\nCon deliberazione del Consiglio Comunale del 7 dicembre 1918 San Giorgio Monferrato confer\u00ec la cittadinanza onoraria al presidente degli Stati Uniti d'America Thomas Woodrow Wilson \"per i meriti eccezionali acquisiti nella Grande Guerra combattuta per la libert\u00e0 e la giustizia del mondo\".\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nInfrastrutture e trasporti.\nLa fermata di San Giorgio Casale \u00e8 posta lungo la ferrovia Castagnole-Asti-Mortara, il cui traffico \u00e8 sospeso dal 2012."}
{"id": "36259", "revid": "15756", "url": "https://it.wikipedia.org/wiki?curid=36259", "title": "San Salvatore Monferrato", "text": "San Salvatore Monferrato (\"San-Salvadur Munfr\u00e0\" in piemontese) \u00e8 un comune italiano di abitanti della provincia di Alessandria in Piemonte. Situato 10\u00a0chilometri a nord del capoluogo, sulle colline che separano le zone pianeggianti del casalese e dell'alessandrino.\nStoria.\nDi origini probabilmente romane, nota come \"Villa ad Vites\" e dal 1048 \"castrum Sancti Salvatoris\".\nGuglielmo V del Monferrato la ottenne dal Barbarossa nel 1164.\nDal XIV secolo al 1708 (quando pass\u00f2 sotto i Savoia), fece parte a fasi alterne del ducato di Milano o del marchesato del Monferrato (Paleologo e Gonzaga).\nDurante la seconda guerra d'indipendenza, nell'aprile del 1859, fu sede del quartier generale di Vittorio Emanuele II.\nUmberto I, re d'Italia, il 30 dicembre 1894 ha conferito a San Salvatore Monferrato il titolo di \"citt\u00e0\".\nComune agricolo, collegato prevalentemente alla cultura del vino, produzione messa in crisi alla fine dell'Ottocento dal flagello della fillossera, ha legato la sua crescita economica allo sviluppo di industrie manifatturiere (calzaturifici, abbigliamento sportivo, mobili) e al successo del distretto dell'oro che fa capo alla confinante Valenza, attirando, negli anni del boom economico, un vigoroso flusso migratorio, soprattutto dai comuni di Agerola e Leonforte.\nIl paesaggio di San Salvatore \u00e8 quello del basso Monferrato, colline e filari di viti a perdita d'occhio. Queste vedute sono state spesso riprodotte e idealizzate da artisti, come il sansalvatorese Antonio Panelli e l'alessandrino Franco Sassi (Alessandria 1912-1993) pittore, disegnatore e incisore, che dedic\u00f2 a San Salvatore acquerelli di piccola dimensione e di grande effetto: \"Vedute di Valparolo\", \"Colline\", \"La torre\" e altre opere, realizzate negli anni '40-'50.\nMonumenti e luoghi d'interesse.\nAl XV secolo appartiene la Torre Paleologa (alta circa 24 metri) che domina la citt\u00e0. Venne costruita nel 1413 da Teodoro II Paleologo che in quel periodo governava il Monferrato.\nChiesa di San Martino.\nLa chiesa parrocchiale di San Martino, edificata nel quindicesimo secolo, presenta un interno barocco, ricchissimo di fregi e stucchi e di quadri di Guglielmo Caccia detto \"il Moncalvo\" e della sua scuola. Particolarmente pregevoli gli altari e la cappella del Crocifisso, protagonista del rito seicentesco dell'entierro.\nChiesa di San Siro.\nLa chiesa di San Siro (notizie dall'XI secolo) ha al suo interno l'adorazione dei pastori grande tela del Moncalvo. La chiesa della Beata Vergine Assunta conserva al suo interno l'intero apparato decorativo rococ\u00f2.\nChiesa della Santissima Trinit\u00e0.\nLa chiesa della Santissima Trinit\u00e0, a croce latina, con altare barocco e una curiosa via crucis affrescata coi blasoni dei membri dell'omonima confraternita. La chiesa di Sant'Antonio conserva il quadro del Moncalvo \"San Michele che abbatte il demonio\".\nSantuario della Madonna del Pozzo.\nNon distante dal centro abitato \u00e8 il Santuario della Madonna del Pozzo, risalente al XVIII secolo ed eretto in ricordo di un'apparizione mariana del 1616. All'interno del Santuario \u00e8 presente il pozzo del miracolo in cui \u00e8 apparsa la Vergine.\nPalazzi.\nSan Salvatore \u00e8 ricca di palazzi nobiliari del XVII-XVIII secolo, tra i quali possiamo citare: Palazzo Cavalli di S. Germano, ora sede del Municipio, Palazzo Carmagnola, Palazzo Oseo di Terno, ora sede della Biblioteca, Palazzo Bobba, Palazzo Calcamuggi di Montalero, Villa Lingua Gazzoli, quartier generale di stato maggiore durante la seconda guerra d'indipendenza, Palazzo Cavalli (gi\u00e0 Merli Miglietti di Castelletto), opera di un pregevole architetto di formazione juvarriana, presenta un curioso apparato di affreschi, Palazzo Ollearo, Palazzo Franzini-Tibald\u00e8. Il Campanone \u00e8 con la Torre l'altro simbolo della citt\u00e0. Un bell'esempio di architettura \"piacentiniana\" \u00e8 la Colonia Solare G. Barco.\nIl cimitero comunale ospita numerose cappelle di interesse storico e artistico, tra cui il mausoleo di Paolo Provera detto \"Tantas\u00e0\", curioso esempio di outsider art.\nVilla Genova.\n\u00c8 dotata di giardino di circa diecimila metri quadrati, viali e sentieri punteggiati da coltivazioni di rododendri e azalee, piccoli arbusti e alberi secolari. Fa parte del sistema dei \"Castelli Aperti\" del Basso Piemonte.\nNella Biblioteca Comunale \u00e8 depositato il Fondo Villa, preziosa raccolta libraria soprattutto di interesse ligure, ricca di rarit\u00e0 e di preziose prime edizioni.\nSociet\u00e0.\nEvoluzione demografica.\nIl comune di San Salvatore Monferrato \u00e8 stato teatro di un importante flusso migratorio dalle regioni del Sud Italia, specialmente dalla Campania: anche per questo San Salvatore Monferrato \u00e8 gemellato con Agropoli, cittadina campana della provincia di Salerno.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "36260", "revid": "1516566", "url": "https://it.wikipedia.org/wiki?curid=36260", "title": "San Sebastiano Curone", "text": "San Sebastiano Curone (\"San Bastian da Cr\u00f2u\" in dialetto tortonese) \u00e8 un comune italiano di 576 abitanti della provincia di Alessandria, in Piemonte, posto alla confluenza dei torrenti Museglia e Curone. Fu per secoli parte dei Feudi imperiali e tappa fondamentale sulla via del sale che collegava il Mar Ligure alla Pianura Padana.\nVi nacquero Felice Giani (1758 - 1823), pittore neoclassico che lavor\u00f2, tra gli altri, per Napoleone Bonaparte e l'imperatrice Caterina II di Russia e Piero Leddi (1930 - 2016), figura di spicco della pittura milanese del dopoguerra.\nStoria.\nFin dall'epoca longobarda il territorio \u00e8 fra i possedimenti dell'abbazia di San Colombano di Bobbio, inserito nel territorio della corte monastica di Casasco. \nIn un antico manoscritto il paese San Sebastiano Curone compare come \u201ccella\u201d dipendente direttamente dall'Abbazia di Bobbio.\nDurante il medioevo il territorio assieme a Gremiasco \u00e8 inserito nel feudo imperiale di Fabbrica Curone, dominato prima dai Malaspina e poi dai Fieschi di Genova. Nel XVI secolo \u00e8 sotto la giurisdizione dei Doria, grazie alla sua posizione lungo la via del sale, percorsa dai mulattieri che trasportavano merci da Genova a Milano e Piacenza (sale, acciughe sotto sale) e viceversa (cereali), divenne un importante centro commerciale con magazzini di deposito, locande e osterie, maniscalchi e sensali. Dal punto di vista ecclesiastico il borgo dipendeva dalla Pieve di Montacuto.\nMonumenti e luoghi d'interesse.\nEscursionismo e sentieristica.\nMolti sono i sentieri ed i percorsi attrezzati che permettono di godere appieno delle bellezze del territorio rivivendo il fascino dell'epoca dei feudi imperiali e delle Vie del sale.\nCultura.\nQuesto paese fa parte del territorio culturalmente omogeneo delle Quattro Province (Alessandria, Genova, Pavia, Piacenza), caratterizzato da usi e costumi comuni e da un importante repertorio di musiche e balli molto antichi. Strumento principe di questa zona \u00e8 il piffero appenninico che accompagnato dalla fisarmonica, e un tempo dalla m\u00fcsa (cornamusa appenninica), guida le danze e anima le feste.\nEventi.\nSede della prestigiosa Fiera Nazionale del Tartufo che si svolge, dal 1983, ogni anno la terza e la quarta domenica di novembre.\nIl terzo fine settimana di settembre si tiene la Fiera Nazionale \"Artinfiera\", evento dedicato alla valorizzazione dell'Artigianato Artistico, dell'Artigianato Tradizionale e dell'Artigianato del Gusto.\nAmministrazione.\ndi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nIl comune faceva parte della Comunit\u00e0 Montana Valli Curone Grue e Ossona, della quale era il capoluogo."}
{"id": "36261", "revid": "1516566", "url": "https://it.wikipedia.org/wiki?curid=36261", "title": "Sardigliano", "text": "Sardigliano (\"Sandijan\" in piemontese) \u00e8 un comune italiano di 400 abitanti della provincia di Alessandria, in Piemonte, sulle colline interne che limitano a destra la valle dello Scrivia al suo sbocco nella pianura. I suoi corsi d'acqua principali sono: rio Predazzo, rio Brutto, rio Angiassi, rio Cuniolo, rio Sarzeto. Il clima in estate \u00e8 caldo e afoso, mentre d'inverno rigido con frequenti nebbie.\nStoria.\nSimboli.\nLo stemma comunale \u00e8 stato concesso con decreto del presidente della Repubblica del 9 aprile 2008.\nMonumenti e luoghi d'interesse.\nMeritano una menzione la chiesa parrocchiale di San Secondo risalente al XVI secolo, l'omonimo oratorio settecentesco, in localit\u00e0 Sant'Antonio e la chiesa di San Fedele in frazione Malvino.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "36262", "revid": "1318658", "url": "https://it.wikipedia.org/wiki?curid=36262", "title": "Serralunga di Crea", "text": "Serralunga di Crea (\"Seralonga 'd Crea\" in piemontese) \u00e8 un comune italiano di 524 abitanti della provincia di Alessandria, in Piemonte. Nel territorio del comune si trova il Sacro Monte di Crea.\nStoria.\nSimboli.\nLe due torri presenti sullo stemma del Comune si rifanno al vecchio castello sito un tempo sul Bric Castelvelli e ora ridotto a pochi resti.\nSociet\u00e0.\nEvoluzione demografica.\nNegli ultimi cento anni, a partire dal 1911, si \u00e8 verificato un dimezzamento della popolazione residente.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nInfrastrutture e trasporti.\nLa fermata di Serralunga-Cereseto \u00e8 posta lungo la ferrovia Castagnole-Asti-Mortara, il cui traffico \u00e8 sospeso dal 2012."}
{"id": "36263", "revid": "124858685", "url": "https://it.wikipedia.org/wiki?curid=36263", "title": "Sezzadio", "text": "Sezzadio (\"Atz\u00e9\" in piemontese, \"Sexadium\" in latino) \u00e8 un comune italiano di abitanti della provincia di Alessandria, in Piemonte. \u00c8 sito nella pianura alessandrina, alla destra del fiume Bormida, sul torrente Stanavazzo. Il comune si chiamava in origine \"Sezz\u00e8\". Il nome attuale \u00e8 stato adottato nel 1916.\nStoria.\nMancano fonti e la scarsit\u00e0 di ritrovamenti archeologici non permette di datare la nascita del borgo. Si suppone che Sezzadio abbia avuto origine tra il II ed il I secolo a.C.\nDopo la costruzione della via Aemilia Scauri, avvenuta nel 109 a.C., che correva da Piacenza ad Albenga passando per Tortona, Acqui Terme, Vado Ligure per giungere fino a Ventimiglia, necessitava una stazione di posta che dette origine al primo nucleo di case, primitive e rudimentali.\nSimboli.\nL'emblema comunale \u00e8 una variazione dello stemma del capoluogo Alessandria.\nMonumenti e luoghi d'interesse.\nAbbazia di Santa Giustina.\nL'abbazia di Santa Giustina fu fondata nel 722 per volont\u00e0 del re dei Longobardi Liutprando in occasione del suo viaggio a Pavia per la traslazione del corpo di sant'Agostino.\nIl monastero e il territorio rientravano fin dall'epoca longobarda nel grande feudo reale ed imperiale monastico dell'abbazia di San Colombano in Bobbio, in provincia di Piacenza, e che dipendeva quindi in ultima istanza dalla Santa Sede.\nAmpliata nel 1033 dal marchese di Sezzadio, Oberto, raggiunse il massimo splendore tra il XII e XIII secolo, rimanendo in possesso dei benedettini fino al 1474. In seguito pass\u00f2 agli abati di Sant'Ambrogio di Milano, che vi installarono una comunit\u00e0 di oblati. Nel 1810 un decreto napoleonico in attuazione della soppressione degli ordini religiosi pose fine alla fondazione monastica.\nLa chiesa.\nLa chiesa, dalla struttura romanica con elementi gotici, ha un'imponente facciata in cotto suddivisa da lesene e coronata da archetti pensili. L'interno \u00e8 a tre navate concluse da absidi, innestate direttamente sul transetto con volte a crociera del XV secolo. Interessanti gli affreschi del XIV e XV secolo dell'abside e della volta e il mosaico pavimentale dell'XI secolo della cripta. L'abbazia di Santa Giustina fu di ispirazione all'artista alessandrino Franco Sassi (1912-1993). La ripropose in diversissime opere a \"sanguigna\" in bianco/nero e ad acquerello. \u00c8 stata una delle sue ultime fonti di ispirazione dal 1990 al 1993, anno della morte.\nDipendenze dell'abbazia.\nL\u2019elenco delle propriet\u00e0 dell'abbazia dedotto da una bolla papale di papa Celestino III, con cui il pontefice pose l'abbazia sotto la sua protezione dichiarandola dipendente unicamente dalla Santa Sede, comprendono il luogo dove \u00e8 edificato il monastero, il borgo la chiesa parrocchiale, compresi i terreni e il castello. La corte di Sezzadio comprendeva anche i borghi di Carpeneto, Montaldo Bormida, Mobio (fra Carpeneto e Roc\u00adca Grimalda), Castelnuovo Bormida, Cassine, Fontaniale, Retorto, Danavete, delle Pertiche (oggi Perti di Finale Ligure) e il feudo anche le corti di Orba e Gamondio. L'abbazia ha varie pertinenze ecclesiastiche:\nChiesa di Maria Immacolata.\nLa chiesa parrocchiale, dedicata alla Beata Vergine Immacolata \u00e8 opera dell'ingegnere bolognese Giuseppe Gualandi. Realizzata a partire dal 1900, la costruzione viene considerata una delle opere migliori del Gualandi in quanto pi\u00f9 consona alle tradizioni italiane e meno influenzata da un'idea di grandezza che, in altre opere, porter\u00e0 l'ingegnere a sviluppare architetture dalle proporzioni eccessive. La semplice linearit\u00e0 dell'interno nonch\u00e9 la giusta proporzione tra i vari elementi esterni (facciata, cupola) la connotano come una delle migliori \"fabbriche\" del neogotico minore in Italia.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nNel 1929 fu aggregato a Sezzadio il territorio del soppresso comune di Castelspina, che sar\u00e0 ricostituito solo nel 1954. Dal 1859 il comune fu capoluogo mandamentale, appartenente al circondario di Alessandria, fino al 1927, data dell'abolizione degli enti circondariali e mandamentali."}
{"id": "36264", "revid": "6923", "url": "https://it.wikipedia.org/wiki?curid=36264", "title": "Solero (Italia)", "text": "Solero (\"Soleri\" in piemontese (pronuncia \"Suleri\"), \"Sul\u00ecare\" in dialetto locale) \u00e8 un comune italiano di abitanti della provincia di Alessandria in Piemonte, situato sulla riva sinistra del Tanaro. La sua fondazione storica risale all'epoca della dominazione romana.\nStoria.\nLe prime tracce di un insediamento risalgono all\u2019et\u00e0 del bronzo, ma la fondazione storica si fa risalire alla dominazione romana.\nDurante il regno dei Franchi (V-IX secolo) l\u2019area fu un feudo dell\u2019abbazia di San Martino di Tours, la quale nel X secolo port\u00f2 a Solero le reliquie di S. Perpetuo, vescovo di Tours dopo S. Martino. Queste sono tuttora conservate nella chiesa parrocchiale intitolata allo stesso santo.\nNel 1048 nacque a Solero San Bruno, che ne \u00e8 diventato patrono.\nNel 1168 Alessandria viene fondata dall\u2019unione di pi\u00f9 borghi, tra i quali Solero, che da allora seguir\u00e0 la storia del capoluogo includendo le periodiche distruzioni ad opera di eserciti invasori, primo fra tutti quello al comando di Federico Barbarossa.\nAll'inizio del Settecento il territorio passa sotto ai Savoia e Solero \u00e8 feudo della casata dei Guasco, la quale vi costruisce un castello, che in seguito passer\u00e0 ai Fa\u00e0 di Bruno grazie a un matrimonio con la figlia dell\u2019ultimo marchese Guasco.\nEconomia.\nArtigianato.\nMolto rinomata in passato per la produzione di strumenti musicali, come le chitarre acustiche.\nInfrastrutture e trasporti.\nFerrovie.\nSolero \u00e8 dotato di una stazione ferroviaria sulla linea ferroviaria Torino-Genova.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "36265", "revid": "1516566", "url": "https://it.wikipedia.org/wiki?curid=36265", "title": "Solonghello", "text": "Solonghello (\"Slongh\u00e9\" in piemontese) \u00e8 un comune italiano di 214 abitanti della provincia di Alessandria in Piemonte.\nOrigini del nome.\nIl toponimo \u00e8 probabilmente di origine Germanica e si presume possa derivare dal nome proprio \"Swal\" unito al suffitto \"ing\" che indica appartenenza ed al diminutivo \"elus\" ottenendo cos\u00ec una interpretazione che significa: piccolo territorio appartenente ad un condottiere di nome Swala.\nStoria.\nPiccolo centro a ridosso delle colline del Monferrato, le prime notizie relative alla presenza di un comune risalgono al 1016, anno in cui alcune famiglie si ribellarono alla chiesa di Vercelli e si riunirono facendosi chiamare di Soalingellum. Le vicende storiche del borgo sono legate a quelle del territorio del Monferrato, soggetto a lotte per il dominio sul territorio pi\u00f9 o meno larvate e costretto a subire angherie di Francesi e Spagnoli per giungere poi, dopo secoli, nel 1713 con il Trattato di Utrecht, a far parte del ducato Sabaudo.\nSimboli.\nLo stemma del comune di Solonghello \u00e8 stato concesso con decreto del presidente della Repubblica del 22 dicembre 2010.\nMonumenti e luoghi d'interesse.\nIl castello.\nL'antica rocca fu eretta nel XII secolo da un vassallo dei marchesi del Monferrato.\nEbbe diversi proprietari: i De Catena - De Gabiano, i Rivetta, i Della Sala, i Pezzana, i Corsino.\nNel 1522 vennero ospitati nel castello alcuni nobili di Casale che fuggivano dall'infezione di peste che mieteva molte vittime.\nSub\u00ec saccheggi e devastazioni ad opera di Spagnoli ed Alemanni in varie riprese nelle lunghe guerre incentrate sulla cittadella di Casale.\nNel \u2018700 diventa di propriet\u00e0 della famiglia Scarampi di Camino, poi passa ai Calvi di Bergolo, infine a Pietro Provera (la cui figlia Ermelinda spos\u00f2 Achille Lorenzon di Treviso; i due ebbero una figlia, Teresita, che spos\u00f2 il Conte Alfonso Gaetani D'Oriseo).\nAttualmente \u00e8 propriet\u00e0 di Pier Vittorio Crova (industriale nel settore orafo, proprietario della Bulgari Manifattura).\nSociet\u00e0.\nEvoluzione demografica.\nIl forte spopolamento del Comune ha portato ai giorni nostri ad una riduzione \"ad un quarto\" della popolazione residente nell'anno 1911\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "36266", "revid": "1543377", "url": "https://it.wikipedia.org/wiki?curid=36266", "title": "Spigno Monferrato", "text": "Spigno Monferrato (\"Spign\" in piemontese) \u00e8 un comune italiano di abitanti della provincia di Alessandria in Piemonte.\nGeografia fisica.\nTerritorio.\nIl capoluogo comunale sorge su un poggio lambito a sud da un meandro del torrente Valla e che domina dall'alto il fondovalle della Val Bormida. Il territorio comunale confina con la Liguria ed \u00e8 quello che si spinge pi\u00f9 a sud di tutta la provincia di Alessandria.\nStoria.\nFin dall'epoca longobarda il territorio era inserito nei possedimenti dell'abbazia di San Colombano di Bobbio (PC) attraverso il controllo dell'abbazia di San Salvatore di Giusvalla e che dipendeva quindi in ultima istanza dalla Santa Sede, assieme ai tanti possedimenti, il territorio era inserito nel grande feudo reale ed imperiale monastico.\nDopo l'assalto e la distruzione dell'abbazia di Giusvalla ad opera dei Saraceni e le continue scorrerie sul territorio, dopo pochi anni tali episodi convinsero \"Anselmo\", figlio del marchese Aleramo, ad erigere nel 991 la nuova abbazia di San Quintino, come forma di contrasto alle scorrerie e difesa dei pellegrini e della via commerciale lungo la via tra Savona e Acqui Terme. L'abbazia venne dotata di beni, ma venne posta sotto il controllo del vescovo di Vado (antica sede dei vescovi di Savona) per escludere ogni interferenza del presule di Acqui.\nIl borgo venne quindi compreso nella Marca Aleramica dal X secolo. Il feudo fu ereditato dai marchesi di Bosco e Ponzone e poi dal solo ramo di Ponzone, che dovettero riconoscere la subordinazione feudale alla repubblica di Genova.\nAlberto Del Carretto con atto del 3 febbraio 1300 compr\u00f2 dai Marchesi di Ponzone (Tommaso, Enrico e Manfredino) due terzi del mandamento di Spigno: cio\u00e8 Merana, Serole, Rocchetta e Malvicino. Morto Alberto la vedova Tubirgia Fieschi, tutrice del figlio Francesco, nel 1314 vendette i territori acquistati dal marito a Giacomo Del Carretto, figlio del primo marchese di Novello, Enrico. Questi complet\u00f2 il possesso del mandamento di Spigno acquistando nel 1332 l'altro terzo di territorio dai marchesi di Ponzone (Raimondo, Oddino e Corradino).\nManfredo, quinto figlio di Giacomo, consolid\u00f2 il possesso di Spigno, lasciando suo figlio Francesco come capostipite dei signori di Spigno, Merana, Malvicino e parte del castello di Dego ma sempre sotto il dominio della Repubblica di Genova dalla quale i signori di Spigno continuarono a prendere l'investitura sino al 1419, anno in cui i genovesi cedettero al marchese Giovanni Giacomo del Monferrato, appena succeduto al padre Teodoro II, tutti i diritti sulle terre al di qua dei Giovi col patto che non potesse trovarvi asilo nessun bandito genovese.\nI signori di Spigno divennero cos\u00ec vassalli dei marchesi del Monferrato, ma l'imperatore Sigismondo di Lussemburgo continu\u00f2 a considerasi signore di tutte quelle terre e, poich\u00e9 Giangiacomo marchese di Monferrato aveva partecipato alla Lega ghibellina antiviscontea di Venezia e Firenze del 1426, Sigismondo nomin\u00f2 suo vicario imperiale il duca di Milano ed obblig\u00f2 anche i signori di Spigno a prendere da questi l'investitura.\nNel 1467 Amedeo IX di Savoia prese al marchese di Monferrato le terre di Spigno e Cremolino, che restitu\u00ec per interposizione di Galeazzo Maria Sforza, duca di Milano\nNel 1469 Guglielmo VIII, marchese di Monferrato concesse all'abbazia di San Quintino di Spigno il privilegio di immunit\u00e0 per gli uomini dei suoi feudi (Piana, Cagna, Giusvalla e Lodisio).\nMorto senza prole il marchese Tommaso Del Carretto, la signoria di Spigno venne devoluta a Luigi Asinari figlio di Marco e di Caterina, sorella di Tommaso, con due investiture successive date dal re Filippo II di Spagna e dal duca di Milano.\nA Luigi successe il figlio Marco Antonio, che ne prese l'investitura dalla Camera ducale di Milano nel 1612 ed un'altra nel 1615 dal re Filippo III di Spagna, il quale eresse il feudo di Spigno in marchesato.\nFederico, successore di Marco Antonio, fu uomo inquieto che avendo passato la giovent\u00f9 nel servizio militare voleva trattare alla militare anche i suoi sudditi e vicini, e le sue imprese attirarono i Savoia che ne distrussero il castello. Federico ne progett\u00f2 la ricostruzione nel 1669 ed impose per questo delle contribuzioni ai suoi sudditi che vi si opposero. Comp\u00ec vessazioni e violenze. Per i suoi eccessi il marchese fu proscritto e privato dei feudi i quali rimasero alla Camera ducale di Milano che, dopo la morte di Federico, ne invest\u00ec il figlio adottivo Lelio Invrea, nobile genovese.\nNel 1687 Lelio Invrea Asinario Del Carretto, erede senza prole, pass\u00f2 il marchesato al fratello Ippolito riservandosene il frutto a vita.\nL'imperatore Carlo VI d'Asburgo richiam\u00f2 al fisco imperiale il marchesato di Spigno e nel 1724 lo vendette al re Vittorio Amedeo II di Savoia per la somma di fiorini.\nNel 1729 nella vicina Acqui furono istituite regie scuole di grammatica, retorica, filosofia e teologia. Vennero aperte le cattedre di chirurgia (Vincenzo Malacarne), notariato e avvocatura (Luigi Chiabrera e poi Benvenuto Borelli).\nNel 1731 il feudo pass\u00f2 alla contessa Anna Canalis di Cumiana, vedova Novarina di San Sebastiano, moglie morganatica del re abdicatario, e nel 1769 a Pietro Novarina, suo figlio.\nDal 1789 al 1814 Spigno, come tutto il Piemonte, rest\u00f2 sotto l'amministrazione francese.\nNel 1918 vi mor\u00ec il generale conte Paolo Spingardi (molto legato al paese), comandante generale dell'Arma dei Carabinieri, ministro della guerra durante la guerra di Libia e negli anni precedenti il primo conflitto mondiale.\nSimboli.\nLa pianta di spina \u00e8 un'arma parlante. Nel capo un riferimento alla famiglia Del Carretto, il cui stemma \"d'oro, a cinque bande di rosso\" era raffigurato su un carro trainato da due leoni coronati, come \u00e8 visibile su una targa in piazza San Biagio a Finalborgo. \nRicorrenze.\nDall'epoca del Barbarossa, Spigno godeva del privilegio di governarsi a norma di propri Statuti. Per quanto sotto la signoria di Genova e poi del Monferrato, fu sempre considerato dominio imperiale governato dalla Camera ducale di Milano e nell'Archivio comunale si conserva documentazione di un viaggio effettuato dai rappresentanti del consiglio per recarsi \"nante la Camera imperiale sedente in Vienna\". Il territorio venne eretto in Marchesato nel 1615 da Filippo III di Spagna e nel 1724 fu venduto a Vittorio Amedeo di Savoia dall'Imperatore Carlo VI.\nRest\u00f2 indenne dalla grande pestilenza del 1630 e la popolazione fece voto di svolgere ogni anno, il 20 gennaio, una processione di ringraziamento. Nel 1669 Federico Asinari, che a motivo delle sue intemperanze aveva subito la distruzione del castello per mano dei vicini Savoia, pretendeva che la popolazione si caricasse delle \"corv\u00e9es\" necessarie per la ricostruzione, ma a nulla valsero minacce, carcerazioni, assassini.\nAllora il marchese assold\u00f2 ed occult\u00f2 a palazzo, in paese, una banda di mercenari (\"farabutti\" secondo l'etimologia tedesca), che avrebbero dovuto infierire sugli abitanti nel giorno della processione. L'insidia fu scoperta, la processione sospesa, ed il popolo si sollev\u00f2 nel giorno di Sant'Emerenziana che da allora divenne festa simbolica per Spigno.\nL'episodio vide contrapposti due Viazzi: Sarneto Viazzi di Villa Rocchetta, Consigliere della \"Magnifica Comunit\u00e0 di Spigno\", e Ortensio Viazzi (uomo d'armi della famiglia dei Viazzi di Ponzone) al soldo del marchese Asinari come comandante dei masnadieri. Di Ortensio di Ponzone (e non della Rocchetta come invece dice un racconto popolare) esiste un bel ritratto conservato dai discendenti. Di Sarneto (non meravigli questo nome) l'attuale discendente cav. Gianni Viazzi \u00e8 stato insignito della cittadinanza onoraria di Spigno con Delibera del Consiglio comunale del 30 luglio 1981 \"per le benemerenze personali ed in riconoscimento dei meriti passati della famiglia che negli ascendenti diretti, tra il 1580 e il 1744, contribu\u00ec alla vita civile e religiosa della Comunit\u00e0 di Spigno Monferrato, partecip\u00f2 attivamente e permanentemente al Consiglio decurionale e consegu\u00ec la nobilt\u00e0 municipale nel XVII secolo\".\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nNel 1928 il comune di Spigno Monferrato inglob\u00f2 il territorio del soppresso comune di Merana, che riacquister\u00e0 la propria autonomia nel 1947. Dal 1859 Spigno Monferrato fu capoluogo di mandamento e fece parte del circondario di Acqui fino alla soppressione di quest'ultimo nel 1926. Venne poi inglobato per un anno nel circondario di Alessandria fino alla soppressione di tutti gli enti mandamentali e circondariali nel 1927. Infine Spigno Monferrato faceva parte fino al 2010 della Comunit\u00e0 montana Suol d'Aleramo, poi confluita nella comunit\u00e0 montana \"Alta Val Lemme, Alto Ovadese, Alta Valle Orba, Valle Erro e Bormida di Spigno\" (ridenominata in seguito \"comunit\u00e0 montana Appennino Aleramico Obertengo\")."}
{"id": "36267", "revid": "1516566", "url": "https://it.wikipedia.org/wiki?curid=36267", "title": "Spineto Scrivia", "text": "Spineto Scrivia (\"Spinegh\" o \"Spin\u00e8j\" in piemontese) \u00e8 un comune italiano di 355 abitanti della provincia di Alessandria in Piemonte.\nSecondo alcuni ricercatori, il toponimo deriverebbe dalla parola \"spina\" ed avrebbe a che fare con una stazione o avamposto Templare sulla via per Genova ed il mare.\nL'aggiunta dello specifico \"Scrivia\" avvenne solamente nel 1928.\nStoria.\nLa comunit\u00e0 di Spineto Scrivia, all'inizio, fu governata da consoli i cui numerosi atti si conservano presso l'Archivio Storico del Comune.\nLa sede delle Congreghe consolari era nel \"Castello\" dov'erano la stanza detta \"L'archivio\", forse il primitivo archivio della comunit\u00e0, e la sala consolare cio\u00e8 due camere formanti il corpo della Casa comunale, detta Castello. Nel 28 ottobre 1869 il Comune le appalt\u00f2 per la vendita. Un altro locale fu adibito a prigione.\nGli odierni locali comunali sono il resto della vecchia chiesa, pi\u00f9 dettagliatamente il presbiterio e la canonica. All'inizio del 1900 fu costruito il nuovo edificio scolastico, in parte sul sedime del vecchio cimitero ed in parte su propriet\u00e0 di don Domenico Cant\u00f9 e di Assanelli Carlo.\nNel 1928, con l'aggiunta del nome specificativo \"Scrivia\", Spineto divenne Spineto Scrivia. Nel 1929 la vicina Paderna fu incorporata nel Comune di Spineto Scrivia ma, nel 1949, si stacc\u00f2 e ridivenne comune autonomo.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "36268", "revid": "848247", "url": "https://it.wikipedia.org/wiki?curid=36268", "title": "Strevi", "text": "Strevi (\"Strev\" in piemontese) \u00e8 un comune italiano di abitanti della provincia di Alessandria, in Piemonte.\nGeografia fisica.\nStrevi sorge alla base, ed alla sommit\u00e0, del contrafforte che borda la piana di sponda sinistra del fiume Bormida, ad una trentina di chilometri dal capoluogo Alessandria ed a sette da Acqui Terme.\nIl nucleo principale \u00e8 costituito dai due borghi, Superiore ed Inferiore, o pi\u00f9 semplicemente, come dicono gli Strevesi, di Sopra e di Sotto (\"Borg ad sura\" e \"Borg ad suta\" ).\nGli insediamenti pi\u00f9 recenti si sono sviluppati anche a nord e a sud dell'abitato pi\u00f9 antico, lungo la strada ex statale 30 che passa proprio in mezzo ai due borghi. Questi insediamenti (uno denominato \"il Girasole\", l'altro come la zona \"delle piscine\", per la presenza di una struttura di balneazione aperta al pubblico in estate) sono diventati molto pi\u00f9 tranquilli e vivibili per la costruzione di una variante che aggira il paese, diminuendo di conseguenza drasticamente il traffico veicolare.\nStrevi \u00e8 famoso per la produzione di particolari biscotti detti \"amaretti\".\nI pendii soleggiati di Strevi sono noti per la loro produzione viticola, dedicata alla produzione di vini.\nOrigini del nome.\n\u00c8 probabile che Strevi tragga il nome da \"Septem viri\" (un importante collegio sacerdotale romano). La prima citazione di Strevi come \"Septevro\" \u00e8 documentata nell'atto di fondazione dell'abbazia di San Quintino di Spigno Monferrato e risale al 991.\nStoria.\nSimboli.\nNello stemma del Comune di Strevi, concesso con regio decreto del 5 marzo 1936, sono raffigurate sette coppe d'oro con riferimento alla leggenda secondo la quale Strevi sarebbe stata fondato da sette fratelli amanti del vino, da cui \"Septem Ebrii\", e il paese di Trisobbio da tre famiglie di uomini sobri.\nSociet\u00e0.\nEvoluzione demografica.\nEtnie e minoranze\nEconomia.\nStrevi \u00e8 una citt\u00e0 a forte vocazione agricola e soprattutto vitivinicola: fa parte delle citt\u00e0 del vino.\nIl prodotto di punta \u00e8 il vino passito Strevi DOC, ottenuto da uve Moscato bianco.\nInfrastrutture e trasporti.\nStrevi \u00e8 collegata ad Alessandria dalla ex statale 30 (l'antica Via Aemilia Scauri), che passa proprio tra i due principali nuclei abitati, anche se \u00e8 stata costruita una variante che aggira il paese, tagliando fuori anche alcune attivit\u00e0 commerciali che vedevano proprio nel transito obbligato all'interno del paese la propria fonte di guadagno. La statale prosegue verso sud in direzione di Acqui Terme prima, e di Savona poi.\nLa stazione ferroviaria \u00e8 posta ai margini del Borgo di Sotto, e fa parte della linea a binario singolo che, come la statale, collega Savona ed Alessandria.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "36269", "revid": "1516566", "url": "https://it.wikipedia.org/wiki?curid=36269", "title": "Terruggia", "text": "Terruggia (\"Trugia\" in piemontese) \u00e8 un comune italiano di 931 abitanti della provincia di Alessandria, in Piemonte.\nGeografia fisica.\nTerritorio.\nIl territorio del comune \u00e8 collinare.\nStoria.\nSimboli.\nLa torre raffigurata nello stemma comunale rappresenta la Torre Veglio, eretta alla fine del XIX secolo sulla sommit\u00e0 di una collina ai confini con Rosignano.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "36270", "revid": "1516566", "url": "https://it.wikipedia.org/wiki?curid=36270", "title": "Terzo (Italia)", "text": "Terzo (\"Ters\" in piemontese) \u00e8 un comune italiano di 847 abitanti della provincia di Alessandria in Piemonte, situato sulla sponda sinistra del fiume Bormida.\nDalla cima della torre (alta 25 metri e costruita a cavallo tra il Trecento ed il Quattrocento) \u00e8 possibile godere del paesaggio che si apre sulle valli dei fiumi Erro e Bormida.\nDi questa struttura - inserita nel sistema dei \"Castelli Aperti\" del Basso Piemonte - rimane solo la torre tardomedioevale.\nFu fortificazione dei vescovi di Acqui.\nOrigini del nome.\nIl nome di Terzo deriva dal latino \"Ad tertium lapidem\" (\"a tre pietre miliari\"), poich\u00e9 si trovava alla distanza di tre miglia romane (circa 3 km), dalla citt\u00e0 di \"Aquae Statiellae\" (Acqui Terme) sulla Via Aemilia Scauri che univa quest'ultima a \"Dertona\" (Tortona) e alle Gallie.\nIn alcuni testi compare ancora come \"Terzo d'Acqui\". Tale toponimo \u00e8 in realt\u00e0 erroneo, fa infatti riferimento al periodo in cui, con regio decreto del 20 dicembre 1928, il re d'Italia Vittorio Emanuele III aggreg\u00f2 il comune di Terzo a quello di Acqui Terme. Il comune di Terzo, rinominato in quel periodo Terzo d'Acqui, divenne a tutti gli effetti una frazione della cittadina termale. Successivamente, con Decreto del Capo Provvisorio dello Stato, pubblicato l'11 novembre 1947, ed entrato in vigore il giorno successivo, Terzo venne ricostituito in Comune e, con il titolo, riconquist\u00f2 il suo nome originario.\nStoria.\nSimboli.\nIl pastorale ricorda il dominio del vescovo di Acqui; la pietra miliare con la cifra romana \"III\" richiama la probabile origine del nome del paese; la torre del XIV secolo, oggi unico resto del castello che dominava la valle del Bormida e dell'Erro. \nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "36271", "revid": "2224806", "url": "https://it.wikipedia.org/wiki?curid=36271", "title": "Ticineto", "text": "Ticineto (\"Tisn\u00e8is\" in piemontese) \u00e8 un comune italiano di abitanti della provincia di Alessandria in Piemonte.\nStoria.\nSimboli.\nLo stemma e il gonfalone del comune di Ticineto sono stati concessi con regio decreto del 22 maggio 1942.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "36272", "revid": "2022787", "url": "https://it.wikipedia.org/wiki?curid=36272", "title": "Treville", "text": "Treville (\"T\u00ebrvila\" in piemontese) \u00e8 un comune italiano di 280 abitanti della provincia di Alessandria, in Piemonte.\nStoria.\nIl nome di Treville compare per la prima volta in un documento del 1202, in un decreto, con cui il marchese Bonifacio I Aleramo invest\u00ec del feudo il nobile casalese Anselmo Musso di Paciliano.\nGli Statuti Locali risalgono invece al 1303 e sono tra i pi\u00f9 antichi del Monferrato.\nDurante il dominio mantovano, i Gonzaga lo vendettero a Giulio Strozzi (1590) e successivamente a Gerolamo Amarotto de' Andreasi (1602).\nNel 1699 il feudo venne acquisito da Giacomo Bartolomeo Gozani, la cui ricca famiglia commission\u00f2 Palazzo Treville di Casale Monferrato. \nDall'anno 1713 pass\u00f2 sotto i Savoia e segu\u00ec le sorti della casata sabauda.\nSociet\u00e0.\nEvoluzione demografica.\nNegli ultimi cento anni il comune ha perso \"i due terzi\" della popolazione residente.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "36273", "revid": "1516566", "url": "https://it.wikipedia.org/wiki?curid=36273", "title": "Trisobbio", "text": "Trisobbio (\"T\u00ebrseubi\" in piemontese) \u00e8 un comune italiano della provincia di Alessandria, in Piemonte, situato nell'Alto Monferrato.\n\u00c8 uno dei comuni dell'Ovadese, area storico-culturale del Basso Piemonte e del Monferrato, che prende il nome dalla citt\u00e0 di Ovada. \n\u00c8 stato il capoluogo dell'ex unione dei Castelli tra l'Orba e la Bormida.\nOrigini del nome.\nLa leggenda sul toponimo, ovvero l'origine del nome, vuole che Trisobbio sia stato fondato da tre famiglie di uomini sobri, fratelli di sette uomini ebbri, fondatori di Strevi, da cui \"Tres sobri\". L'attestazione documentaria del nome \u00e8 invece nel 1040-1041 \"Trexoblo\", nel 1186 \"Trixoblo\", nel 1202-1206 \"Trexoblio\" o \"Trexoblo\" e nel 1283-1289 \"Trisobio\".\nStoria.\nTrisobbio costituisce una sorta di cerniera nei rapporti tra la Valle d'Orba (dove si addensano le propriet\u00e0 dei Malaspina) da un lato, e la Valle Bormida (dove si trovano i beni dei Boccaccio) dall'altro. Nel 1531, in seguito al matrimonio di Violante Malaspina, ultima della famiglia, con il conte Giovanni Battista Lodrone, pass\u00f2 ai Lodrone.\nDopo il passaggio del Monferrato ai Gonzaga di Mantova, nel 1536 il territorio, devastato dalla Guerra franco-spagnola, sub\u00ec il taglio di nuovi e vecchi feudi che i Gonzaga misero in vendita tra il 1500 e il 1600, concedendo titoli nobiliari a ricchi signori mantovani o genovesi. Cos\u00ec Giambattista Spinola fu signore di Trisobbio. Nel 1708 il Monferrato venne assegnato da Giuseppe I d'Asburgo a Vittorio Amedeo II di Savoia.\nNel 1745, durante la Guerra di successione austriaca (1740-1748), Trisobbio fu occupata dalle truppe francesi del maresciallo Maillebois, come erano state occupate Acqui Terme, Visone, Morsasco e Cremolino, mentre le truppe austro-sarde si erano stabilite ad Ovada, San Cristoforo, Parodi Ligure, Montaldeo, Castelletto d'Orba e Silvano d'Orba. Successivamente i francesi si erano spinti su Rivalta Bormida, Orsara Bormida, Montaldo Bormida, Carpeneto e Rocca Grimalda, mentre gli austro-sardi si erano piazzati sulla sinistra dell'ultimo tratto del Tanaro.\nSimboli.\nLo stemma di Trisobbio \u00e8 stato approvato dall'amministrazione comunale il 18 dicembre 1973 e concesso con il decreto del presidente della Repubblica n. 1296 in data 29 marzo 1982.\nNel capo dello scudo sono riprodotti le armi della Repubblica di Genova (\"d'argento, alla croce di rosso\"), della quale Trisobbio fece parte per oltre un secolo; degli Aleramici (\"d'argento, al capo di rosso\"), Marchesi del Monferrato che tennero la terra per 259 anni e che indica inoltre l'appartenenza del territorio al Monferrato; quello della famiglia genovese degli Spinola (\"d'oro, alla fascia scaccata di tre file d'argento e di rosso, sostenente una spina di botte di rosso\"), un ramo della quale ebbe la Signoria del paese con titolo marchionale dal 1535 al 1798.\nPer ricordare la tradizione che vuole Trisobbio fondata da tre famiglie di uomini sobrii, \u00e8 stata usata l'allegoria di tre plinti d'argento in campo azzurro, smalto che indica fedelt\u00e0 alla patria e perseveranza nel lavoro proficuo. Il castello sul monte ricorda l'antico \"Castrum Trexobrii\" e le due porte che nei secoli passati davano accesso al borgo.\nMonumenti e luoghi d'interesse.\nIl castello.\nIl castello di Trisobbio esisteva gi\u00e0 all'inizio del XIII secolo, anche se non nelle fattezze attuali. La sua forma doveva essere, almeno nell'impianto, quella che vediamo tuttora. Ulteriori modifiche probabilmente datano alla fine del XV secolo, in concomitanza con lo stabilirsi dei Malaspina e il necessario rafforzamento del luogo.\nAlla fine dell'Ottocento, il castello era in stato di degrado e di rovina. Nel 1913, il 29 marzo, l'architetto Terenzio, architetto della R. Sovrintendenza ai monumenti della Liguria, scrive all'architetto commendator Alfredo D'Andrade, per conto del marchese Carpaneto Spinola, padrone del castello, affinch\u00e9 vengano inviati gli incartamenti riguardanti detto castello, dall'ufficio di Torino a quello di Genova, perch\u00e9, come da accordi presi con l'illustre architetto, si possano iniziare i lavori di restauro. Tali opere portarono il Castello all'aspetto esterno attuale.\nNel 1989, il castello e il parco annesso, sono diventati propriet\u00e0 del comune. In questi anni l'Amministrazione Comunale, attenta alla salvaguardia del patrimonio artistico di sua propriet\u00e0, ha provveduto ad opere di ristrutturazione interna: oggi il Castello \u00e8 sede di un suggestivo ristorante, riservato ad eventi, matrimoni, battesimi, comunioni, cresime, con 5 camere da letto (3 matrimoniali e 2 triple), ed il parco aperto al pubblico.\nNel luglio del 2002 la \"Sopraintendenza Regionale per i Beni e le Attivit\u00e0 Culturali per la Regione Piemonte\" ha inserito nell'elenco dei Beni di interesse storico-artistico, presso la Conservatoria dei Registri Immobiliari il castello Carpaneto di Trisobbio.\nIl castello di Trisobbio \u00e8 un esempio di fruibilit\u00e0 delle notevoli possibilit\u00e0 di sviluppo nell'ambito del turismo sostenibile. I vigneti, i castelli, la salubrit\u00e0 dell'aria nella loro semplicit\u00e0 rappresentano una ricca risorsa, l'ospitalit\u00e0 degli abitanti rende ancora pi\u00f9 appetibili.\nFa parte del sistema dei \"Castelli Aperti\" del Basso Piemonte.\nLa chiesa parrocchiale.\nLa parrocchia di Trisobbio \u00e8 dedicata a \"Nostra Signora Assunta\", non si conosce molto dell'antica chiesa di Trisobbio, che risulta gi\u00e0 essere in fase di ricostruzione nel 1398.\nGli affreschi sono stati eseguiti da Pietro Ivaldi (detto Il Muto), aiutato dal fratello Tommaso e, per l'ornato, da decoratori comaschi, guidati da Giuseppe Ferraris.\nNel 1863, durante le Sante Quarantore, predicate da padre Atanasio da Nizza Monferrato, cappuccino, si inaugur\u00f2 l'opera ormai compiuta. Spinti dall'entusiasmo, gli abitanti del paese non persero tempo e provvidero a costruire l'orchestra e la cassa dell'organo.\nNella parrocchiale poi sono conservate due tele di Michele Beccaria, nato a Trisobbio nel 1568, parroco di Montaldo e pittore assai prolifico. Probabilmente datata 1611 \"L'apparizione della Madonna a san Giacinto\": in un interno di chiesa, in ginocchio davanti all'altare \u00e8 raffigurato il Santo nelle vesti dell'ordine domenicano. Davanti a lui, su di un gradino, vi \u00e8 posto un libro aperto e un giglio. Sospesa su una nuvoletta a mezz'aria, su uno sfondo di luce, gli appare la Madonna con il Bambino in braccio. La struttura del dipinto, nella sua semplicit\u00e0, con l'alterno accendersi e sfuocarsi dei toni cromatici, \u00e8 di notevole presa sull'osservatore: le figure umane, disposte lungo una diagonale che congiunge alto e basso, terra e cielo, in una ideale e spirituale continuit\u00e0, tagliano in due la tela, isolando da una parte gli elementi architettonici verticali, e dall'altra il candore del giglio e del libro squadernato che risalta sul rosso tappeto del pavimento. Datata 1615 \u00e8 \"La Madonna con il Bambino tra i santi Giovanni Battista, Francesco d'Assisi, Carlo Borromeo, Chiara da Siena e Caterina da Siena\". Anche questo quadro \u00e8 conservato nella parrocchia. Una terza tela sempre del Beccaria e recentemente restaurata \u00e8 conservata nell'oratorio adiacente alla chiesa e raffigura la \"Sacra Famiglia con santo Stefano, san Giovanni Battista e san Sebastiano\" ma di questo dipinto non si ha una datazione certa (forse primo decennio del XVII sec.).\nIl palazzo comunale.\nIl \"Palazzo Rossi Dogliotti\", \u00e8 oggi sede comunale.\nDiventa tale nel 1932, a diciott'anni dalla morte di Paolo Luigi Dogliotti, Sindaco di Trisobbio per quasi quarant'anni che al comune lo don\u00f2 con lascito testamentario del 10 luglio 1913.\nL'analisi stilistica della struttura architettonica e delle decorazioni dell'edificio mettono in luce quattro momenti salienti dello sviluppo del palazzo attraverso i secoli XVI, XVII, XVIII, e XIX. Nel piano nobile, dove hanno sede gli uffici e la stanza del sindaco, sono conservati i bei soffitti, i pavimenti e le decorazioni originali. Durante i lavori di restauro \u00e8 stato riportato alla luce un loggiato nella facciata verso il Castello, reso invisibile fino da oggi da un muro.\nOltre ad essere sede del Municipio, \u00e8 anche sede della comunit\u00e0 collinare dell'Unione dei Castelli tra l'Orba e la Bormida, costituitasi nel gennaio del 2001, tra i paesi di Carpeneto,(che ne ha fatto parte fino al 2011)Castelnuovo Bormida, Montaldo Bormida, Orsara Bormida e Trisobbio, nel 2010 ha aderito anche il comune di Cremolino, dando la possibilit\u00e0 e l'opportunit\u00e0 a questi comuni di collaborare, gestendo in forma associata alcuni servizi, pur salvaguardando l'autonomia e le realt\u00e0 storico sociali individuali. Le suggestive cantine del palazzo ospitano un'enoteca e bottega del vino biologico \"Biodivino\".\nLa chiesa di San Rocco.\nPoco distante dal concentrico sorge la chiesa di San Rocco, da cui si gode un bellissimo panorama e, nelle giornate limpide, la visuale si estende sino alle Alpi. La chiesetta \u00e8 una delle circa 3000 dedicate in Italia al santo \"ausiliatore\" nelle malattie e principalmente nella peste.\nSpesso gli edifici religiosi sorgevano per voto al termine di una epidemia o per essere stati salvaguardati dalla medesima. I trisobbiesi non mancano di festeggiare in questa chiesetta il santo patrono il 16 agosto.\nIl percorso verde.\nHa inizio dal parco dotto di Montaldo Bormida, collega Montaldo Bormida e Trisobbio seguendo per circa 2\u00a0km il percorso del rio Stanavazzo.\nDurante il percorso, si possono incontrare attrezzi ginnici, una teleferica gioco per bimbi e un'area pic-nic.\nLa chiesa di Villa Botteri.\nLa piccola chiesa di Villa Botteri (frazione principale di Trisobbio) ha un'origine molto antica.\nNon \u00e8 mai stata parrocchia e probabilmente l'orientamento della chiesa originaria era diverso dall'attuale. Le pitture risalgono a meno di 50 anni fa, al di sotto di esse traspare per\u00f2 la pi\u00f9 antica decorazione ottocentesca. Il parroco, don Giuseppe Olivieri, durante opere di restauro dell'interno not\u00f2 che nel muro della chiesa, al di sotto delle pitture, emergeva un segno, un'incisione con l'apparente forma di un cavallo. Quella strana incisione si rivel\u00f2 essere la sinopia dell'affresco e tale \"sinopia\" \u00e8 indice dell'antichit\u00e0 dell'opera. Si pensa che il Santo sia San Bovo, per via della spada e del bue rappresentato sulla bandiera. San Bovo \u00e8 un santo pellegrino, un santo guerriero e legato all'ambiente rurale, venerato come protettore degli animali.\nLa piccola e bella chiesa di San Giovanni Battista, nel corso dell'ultimo ventennio \u00e8 stata completamente restaurata, riportandola alle antiche fattezze. I lavori di restauro hanno tenuto conto degli elementi architettonici e storici di pregio dell'edificio e sono stati eseguiti, oltre che con il contributo dell'amministrazione comunale, anche grazie alle offerte e al volontariato degli abitanti della Villa e delle persone che frequentano la chiesa.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "36274", "revid": "125603153", "url": "https://it.wikipedia.org/wiki?curid=36274", "title": "Notazione bra-ket", "text": "In meccanica quantistica, la notazione bra-ket, anche conosciuta come notazione di Dirac o formalismo di Dirac, \u00e8 una notazione introdotta dal fisico e matematico britannico Paul Dirac per descrivere uno stato quantico. Essa \u00e8 usata pi\u00f9 in generale in matematica per denotare vettori astratti in uno spazio funzionale lineare, lo spazio di Hilbert.\nIl nome deriva dal fatto che il prodotto scalare di due stati formula_1 e formula_2 \u00e8 denotato con una bracket formula_3 consistente in due parti: la sinistra formula_4 chiamata \"bra\", e la parte destra formula_5, chiamata \"ket\". Un ket di stato descrive completamente uno stato quantistico.\nSpazio di Hilbert.\nIn meccanica quantistica e nella rappresentazione di Dirac, ad ogni stato \u00e8 associato un vettore di stato indicato con formula_6 nello spazio di Hilbert astratto formula_7. Questo spazio \u00e8 innanzitutto uno spazio vettoriale, cio\u00e8 se formula_8:\ndove formula_10, questa propriet\u00e0 deve essere valida per il principio di sovrapposizione. Propriet\u00e0 che derivano direttamente dal fatto che formula_7 \u00e8 uno spazio vettoriale complesso sono:\nIn particolare, se esistono formula_20 vettori, essi sono linearmente indipendenti se e solo se:\nse invece esistono coefficienti non tutti nulli che diano una combinazione lineare nulla, allora i vettori sono dipendenti. L'importanza dell'indipendenza lineare sta nel fatto che un set di vettori che generino lo spazio vettoriale cio\u00e8 ogni formula_22 \u00e8 scrivibile come:\ndove formula_24 sono i vettori che generano lo spazio formula_7. Se questi vettori sono anche linearmente indipendenti allora formano una base nello spazio formula_7. Scelta una base esiste una corrispondenza tra:\ntra il vettore e i suoi coefficienti in quella base.\nLo spazio di Hilbert \u00e8 anche uno spazio euclideo per cui nella notazione di Dirac valgono le propriet\u00e0 tipiche del prodotto interno:\ndove l'ultima propriet\u00e0 \u00e8 la definizione di norma. La norma di un vettore \u00e8 reale e si indica:\nQueste propriet\u00e0 indicano per uno spazio complesso che:\ndove formula_34 \u00e8 l'operazione di coniugazione complessa.\nInoltre lo spazio di Hilbert \u00e8 uno spazio completo e separabile: queste due propriet\u00e0 indicano che in pratica esiste un insieme completo di vettori che formano una base topologica numerabile.\nAnalogamente al caso euclideo, possiamo scegliere una base nello spazio di Hilbert complesso, diciamo una base discreta:\ndove formula_36 \u00e8 la matrice dei cofattori, ottenuta scambiando ogni elemento formula_37 con il determinante della sottomatrice ottenuta cancellando la i-esima riga e la j-esima colonna. Vale per il prodotto:\nSi definisce matrice unitaria la matrice tale che:\nCambiamento di basi ortonormali.\nI cambiamenti di basi ortonormali sono quelli che interessano in meccanica quantistica. Supponiamo di voler passare dalla vecchia base ortonormale formula_40 alla nuova base ortonormale formula_41. Allora dobbiamo esprimere gli elementi della vecchia base come combinazioni lineari della nuova base:\nper un qualsiasi set di numeri formula_43. Da notare che sono trasposti. In modo compatto:\nProdotto esterno.\nVediamo che in generale \u00e8 possibile un altro tipo di prodotto, quello rappresentato da:\nesso \u00e8 chiamato prodotto esterno per distinguerlo dal prodotto scalare che pi\u00f9 propriamente \u00e8 detto prodotto interno. Il prodotto esterno \u00e8 un operatore i cui elementi di matrice sono rappresentati da:\nEsempi.\nPrendiamo ad esempio una particella con spin 1/2, l'elettrone. Abbiamo solo 2 possibili stati base: spin su (formula_47) e spin gi\u00f9 (formula_48). L'operatore A sarebbe dunque\nUn operatore particolare \u00e8 quello di evoluzione temporale. Se consideriamo l'elettrone al tempo \"t1\" in un determinato stato (+ o -), esso avr\u00e0 una certa probabilit\u00e0 di trovarsi, in un tempo \"t2\" successivo al primo, in un certo stato (+ o -). Ciascuna delle quattro possibilit\u00e0 verr\u00e0 rappresentata dalla seguente notazione matriciale:\nIl limite per \"t1 \u2192 -\u221e\" e \" t2 \u2192 +\u221e\" \u00e8 un caso particolare: in questo caso l'operatore di evoluzione temporale viene detto matrice S (da \"scattering\") ed introduce alla teoria dei propagatori.\nNotazione in matematica.\nIn fisica l'ambiente considerato quando si utilizza la notazione bra-ket \u00e8 uno spazio di Hilbert.\nSia formula_7 uno spazio di Hilbert e formula_52 il suo prodotto interno. Un vettore formula_53 \u00e8 denotato come ket formula_54 in fisica.\nSia formula_55 lo spazio duale di formula_7. Se formula_7 \u00e8 finito-dimensionale oppure lo spazio duale formula_55 \u00e8 anche topologico, per il Teorema di rappresentazione di Riesz esiste un isomorfismo formula_59, cio\u00e8 ogni funzionale lineare formula_60 si pu\u00f2 scrivere nella forma\nmediante un unico formula_62, e per tale motivo si pu\u00f2 scrivere formula_63. L'elemento duale formula_64 \u00e8 denotato con bra formula_65 in fisica. Quindi la scrittura formula_66 corrisponde alle notazioni matematiche formula_67.\nSimboli HTML.\nNel linguaggio HTML, i simboli per il bra e il ket sono codificati da \u2329 e \u232a, e corrispondono ai codici #9001 e #9002"}
{"id": "36276", "revid": "1516566", "url": "https://it.wikipedia.org/wiki?curid=36276", "title": "Valmacca", "text": "Valmacca (\"Varmaca\" o \"Uarmaca\" in piemontese) \u00e8 un comune italiano di abitanti della provincia di Alessandria in Piemonte.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "36277", "revid": "1516566", "url": "https://it.wikipedia.org/wiki?curid=36277", "title": "Vignale Monferrato", "text": "Vignale Monferrato (\"Avgn\u00e0\" in piemontese) \u00e8 un comune italiano di 958 abitanti della provincia di Alessandria in Piemonte, situato sulle colline del Monferrato sulla sinistra del torrente Grana.\nStoria.\nCitato in un diploma del Barbarossa del 1164, fu feudo degli Aleramici di Monferrato, che vi edificarono un castello. Pass\u00f2 quindi ai Paleologi, che ne ampliarono le fortificazioni e promossero la costruzione del complesso dei Servi di Maria (XV secolo). Fu infine feudo dei conti Callori, che ne mantennero il possesso fino all'Ottocento.\nOggetto di scontri e devastazioni durante le guerre di Successione del Monferrato, fu sconvolto anche da un'epidemia di peste nel 1691.\nNel 1703 entr\u00f2 con tutto il Monferrato nei domini di casa Savoia.\nMonumenti e luoghi d'interesse.\nLa chiesa di San Bartolomeo Apostolo \u00e8 un imponente edificio costruito nel Settecento-Ottocento, ha una facciata monumentale con un imponente pronao classicheggiante. Il piazzale a occidente consente una magnifica veduta sulle colline del Monferrato. All'interno si conservano affreschi di Luigi Morgari e un crocifisso del XVI secolo.\nPalazzo Callori, residenza dei signori di Vignale, fu costruito nel XV secolo e venne ampliato nel XVIII. Ha un'imponente scalinata che lo congiunge con il giardino sottostante. \u00c8 sede dell'Enoteca Regionale del Monferrato e fa parte del circuito dei \"Castelli Aperti\" del Basso Piemonte.\nSociet\u00e0.\nEvoluzione demografica.\nIl comune ha perso i due terzi della popolazione residente in cento anni, a partire dall'anno 1911. Attualmente i colombiani residenti a Vignale Monferrato sono 18, quasi tutti legati da vincoli di parentela e giunti dalla Colombia grazie a don Pier Luigi Acuto, parroco della chiesa di San Bartolomeo.\nCultura.\nEventi.\nA Vignale, si svolgeva ogni anno un significativo appuntamento culturale denominato \"Vignale Danza\": una manifestazione estiva nel corso della quale si esibiscono compagnie di ballo provenienti da tutto il mondo. Dall'estate 2015 viene organizzato il Vignale Monferrato Festival\nInfrastrutture e trasporti.\nFra il 1888 e il 1935 la localit\u00e0 era servita da una stazione posta lungo la tranvia Altavilla-Casale Monferrato.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "36278", "revid": "848247", "url": "https://it.wikipedia.org/wiki?curid=36278", "title": "Villadeati", "text": "Villadeati (\"La Vila dj'Ati\" in piemontese) \u00e8 un comune italiano di 484 abitanti della provincia di Alessandria in Piemonte, situato su un colle ad una altezza di 410 metri sul livello del mare.\nIl comune \u00e8 insignito della medaglia d'argento al valore civile per i tragici fatti dell'ottobre 1944.\nStoria.\nIl paese deve il suo nome alla famiglia Deati, che ottenne il territorio in feudo nel XIV secolo. All`anno 1431 risale il primo documento che attesta l'esistenza di \"De Villa De Deatis\". Fu a lungo parte dell'astigiano, sotto il nome di Corte dei Scataldeis, dopodich\u00e9 rientr\u00f2 in un sistema militare che poggiava su due castelli che dominavano le valli dello Stura e della Versa.\nIl paese di Villadeati \u00e8 diventato tristemente noto per gli episodi tragici avvenuti negli anni della Seconda Guerra Mondiale e della Liberazione. Nell'autunno del 1944, partigiani della zona uccisero in uno scontro a fuoco un militare tedesco e fecero prigioniero un secondo soldato tedesco, poi riuscito a fuggire molti mesi dopo. Per rappresaglia i nazisti irruppero il 9 ottobre 1944 proprio a Villadeati per stanare i partigiani ma, non trovandoli, fecero prigionieri nove uomini e una donna (poi rilasciata) del paese. Fu prelevato anche il parroco di Villadeati, don Ernesto Camurati. I dieci arrestati furono portati in uno spiazzo per essere fucilati, ma il parroco offr\u00ec la propria vita in cambio di quella dei suoi parrocchiani. La trattativa fu inutile e don Camurati venne fucilato assieme ai nove padri di famiglia: il parroco non mor\u00ec subito, ma venne finito con due colpi alla nuca dal maggiore Mayer.\nIl 23 ottobre 1944 avvenne una nuova incursione dei nazisti, con le mitragliatrici piazzate dall'alto del paese che procur\u00f2 la fuga generalizzata degli abitanti: una nuova uccisione si aggiunse all'elenco, portando ad undici il numero totale delle vittime innocenti.\nAll'indomani della Liberazione, il 9 maggio 1945 il maggiore Mayer venne catturato a Casale Monferrato ed ucciso sullo stesso luogo in cui avvenne l'eccidio di ottobre.\nIl soldato tedesco fuggito (tale \"Ernest\"), partecipante attivamente alla selezione dei dieci arrestati, non venne mai pi\u00f9 rintracciato.\nOggi a Villadeati \u00e8 presente un monumento alle vittime, nella piazza denominata IX Ottobre, dove avvenne l'esecuzione.\nUna lapide in memoria di don Camurati \u00e8 invece presente in via Goffredo Mameli a Casale Monferrato.\nSimboli.\nLo stemma del comune di Villadeati \u00e8 stato concesso, assieme al gonfalone municipale, con il decreto del presidente della Repubblica del 12 settembre 2003.\nSociet\u00e0.\nEvoluzione demografica.\nIn cento anni gli abitanti sono scesi a circa un quinto di quelli presenti nell'anno 1911, uno dei pi\u00f9 forti decrementi della Provincia di Alessandria.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "36279", "revid": "1516566", "url": "https://it.wikipedia.org/wiki?curid=36279", "title": "Villamiroglio", "text": "Villamiroglio (\"Vilamireu\" o \"Vila dij Mireu\" in piemontese) \u00e8 un comune italiano di 295 abitanti della provincia di Alessandria in Piemonte, situato a circa 30 chilometri da Casale Monferrato.\nStoria.\nSimboli.\nLo stemma del comune di Villamiroglio riprende il blasone della famiglia dei Conti Miroglio di Moncestino.\nSociet\u00e0.\nEvoluzione demografica.\nLa popolazione del Comune ha subito una forte riduzione in cento anni, portando i residenti attuali al 30% degli abitanti rispetto all'anno 1911.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "36280", "revid": "1702319", "url": "https://it.wikipedia.org/wiki?curid=36280", "title": "Villanova Monferrato", "text": "Villanova Monferrato (\"Vilan\u00f2va 'd Cas\u00e0\" in piemontese) \u00e8 un comune italiano di abitanti della provincia di Alessandria in Piemonte.\n\u00c8 il comune pi\u00f9 a nord della provincia di Alessandria e si trova molto vicina a Vercelli ed al confine con la Lombardia. Nonostante il toponimo, non si trova geograficamente nel territorio del Monferrato in quanto situato sulla sinistra idrografica del Po.\nIl paese si trova a 7\u00a0km da Casale Monferrato, 17\u00a0km da Vercelli, 40\u00a0km da Alessandria e 70\u00a0km da Pavia.\nMonumenti e luoghi d'interesse.\nConserva la parrocchiale di Sant'Emiliano del XIX secolo e l'oratorio della confraternita di San Michele, ora auditorium, mentre il palazzo municipale ospita un quadro di Pier Francesco Guala \"Madonna con bambino mentre benedice Sant'Emiliano e San Bernardino\".\nEconomia.\nIl comune di Villanova Monferrato era la sede dell'industria dolciaria Bistefani sino a settembre 2016, famosa a livello nazionale ed internazionale per la produzione dei caratteristici biscotti \"Krumiri\" e dei \"Buond\u00ec Motta\".\nInfrastrutture e trasporti.\nFra il 1886 e il 1935 la localit\u00e0 era servita da una fermata della tranvia Vercelli-Casale.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "36281", "revid": "848247", "url": "https://it.wikipedia.org/wiki?curid=36281", "title": "Visone (Italia)", "text": "Visone (\"Vis\u00f2n\" in piemontese) \u00e8 un comune italiano di abitanti della provincia di Alessandria, in Piemonte. Prende il nome dall'omonimo torrente Visone, che lo attraversa e che nel suo territorio, poco distante dal centro del paese, si immette nella Bormida.\nGeografia fisica.\nVisone fa parte della regione storico-geografica dell'Alto Monferrato.\nIl territorio comprende a nord un tratto del corso del fiume Bormida, a cui affluiscono i torrenti Visone e Caramagna, determinando una vasta area pianeggiante di origine alluvionale diffusamente coltivata a cereali e orticoltura. La parte meridionale, invece, ha un profilo progressivamente pi\u00f9 scosceso, dove colline dolci e arrotondate si alternano a dirupi pi\u00f9 aspri e bradi in calcare e tufo, scavati dal corso di numerosi rii. Queste zone, ove non coltivate preferenzialmente a vigneto, restano ricoperte di macchia e boschi di querce e castagni.\nIl centro urbano \u00e8 posizionato al centro del mondo sul limitare nord-occidentale, a raccordo tra l'area collinare (verso la quale in parte si estende) e l'alveo fluviale (che lo comprime sull'antica Rocca).\nLa pietra di Visone.\nIn tutta l'area \u00e8 presente una formazione geologica caratteristica, consistente in un circoscritto affioramento di depositi di biocalcarenite databili al Miocene (Aquitaniano inferiore) e localizzabile nel Bacino terziario piemontese, nota anche come \"pietra di Visone\" perch\u00e9 diffusamente utilizzata fin dall'epoca romana come pietra da taglio.\nTra i reperti pi\u00f9 antichi realizzati con questo materiale vi sono alcune steli funerarie e capitelli di et\u00e0 romana, conservati presso il Museo archeologico di Acqui Terme, e le colonne della cripta della Cattedrale della stessa citt\u00e0, realizzata in epoca altomedievale riutilizzando materiali di recupero pi\u00f9 antichi.\nDopo una apparente sospensione dell\u2019attivit\u00e0 estrattiva nei secoli XII-XV, l\u2019uso della pietra di Visone riprende con nuovo vigore a partire dalla fine del \u2018400, per realizzare la porta centrale della Cattedrale di Acqui, ma anche sempre pi\u00f9 diffusamente per abbellire chiese e palazzi signorili della vicina Acqui Terme. Quando dopo il 1572 il cardinale Michele Bonelli assume la direzione dei lavori per il completamento del grande complesso monumentale di Santa Croce di Bosco Marengo, voluto da suo zio San Pio V, il ricorso alla pietra di Visone per realizzare stipiti e colonne \u00e8 tale che sulle alture di Visone viene appositamente aperta una nuova cava, chiamata appunto \"di Santa Croce\".\nProprio la colonna a fusto monolitico in pietra di Visone, sempre pi\u00f9 diffusamente presente in portici, loggiati ed elementi modulari dell\u2019architettura aulica locale, determina progressivamente, fino a tutto il XVIII secolo, un indirizzo e un gusto stilistico non rilevabile in nessuna altra zona oltre l\u2019acquese.\nIn epoca pi\u00f9 recente, gradualmente tramontato l\u2019uso in architettura, le cave vengono riconvertite per produrre calce. Tale attivit\u00e0 \u00e8 proseguita fino a tutti gli anni \u201970 del secolo scorso con i grandi stabilimenti Canepa e Zanoletti ubicati a ridosso del centro urbano, che dovettero per\u00f2 poi chiudere per motivi di igiene pubblica dovuti proprio alla eccessiva vicinanza con l\u2019abitato.\nLe sorgenti termali.\nIl sistema geotermico responsabile delle ben note fonti termali di Acqui si inoltra in realt\u00e0 fino a gran parte del territorio visonese, determinando anche in esso la presenza di diverse fonti solforose e tiepide e, come per le sorgenti acquesi, anche in questo caso la conoscenza e l'uso di queste fonti risalgono a tempi molto antichi.\nLe sorgenti termali principali di Visone sono:\nSia le acque che i fanghi venivano utilizzati anticamente per la cura di disturbi quali il gozzo, i dolori articolari e l'irregolarit\u00e0 mestruale.\nStoria.\nLa prima notizia storica riguardante il paese di Visone si riferisce al suo castello, dove il 4 maggio 991 il marchese Anselmo I del Monferrato e sua moglie Gisla firmano la carta di fondazione dell\u2019abbazia di San Quintino di Spigno. In questo periodo una quota importante della popolazione visonese \u00e8 costituita da famiglie di origine longobarda. Gi\u00e0 una cinquantina d'anni prima, per\u00f2, era menzionata la presenza di una pieve in prossimit\u00e0 della confluenza del torrente Caramagna con la Bormida, sul limitare dell'attuale territorio comunale verso il confine con Orsara e Morsasco.\nAll\u2019inizio del XIII secolo, molti possedimenti in Visone sono tenuti dall'acquese Manfredo Boccaccio, cui il vescovo di Acqui riconosce diritti insieme al fratello Guglielmo. I Boccaccio terranno possedimenti in paese per oltre un secolo e mezzo, spesso in lite con la Mensa episcopale acquese per questioni di confini.\nNell'ottobre 1450 il Capitolo della cattedrale di Acqui, riunito per eleggere il nuovo vescovo, \u00e8 costretto a trasferirsi della chiesa di S. Maria delle Grazie di Visone per sfuggire alla grave epidemia di peste che stava imperversando in citt\u00e0.\nNel 1469 il marchese di Monferrato concede il feudo di Visone ad Antoniotto Malaspina, la cui famiglia lo deterr\u00e0 in realt\u00e0 solo per pochi decenni. In questo periodo, il castello viene quasi completamente ricostruito ed ampliato, assumendo le forme che manterr\u00e0 fino a \u2018900. Le controversie tra il presule acquese e i feudatari visonesi continuano anche in questo caso, tanto che nel 1480 \u00e8 lo stesso papa Sisto IV a dover intervenire per sedare una lite tra il vescovo Tomaso Deregibus e Antoniotto. Nel 1519 Giovanni Malaspina vende per\u00f2 gi\u00e0 il castello di Visone a Maria Boverio della Corba, prima cameriera della marchesa Anna di Alen\u00e7on.\nNel 1623 il conte Francesco della Corba lascia proprio erede universale il Collegio di San Paolo, che per\u00f2 rinuncia al suo possesso a favore del nipote di Francesco, Ferrante de Cardona. Il successore, Raimondo de Cardona, vende il castello e il titolo feudale di Visone al patrizio genovese Luigi Centurione Scotto, la cui famiglia li manterr\u00e0 ininterrottamente fino al XIX secolo.\nNella notte tra il 18 e il 19 aprile 1861 una alluvione e il conseguente straripamento del fiume Bormida provocano una terribile frana nella frazione \"Malborghetto\" (il borgo vecchio), causando il crollo di molte case poste attorno al castello e della chiesa di Santa Maria delle Grazie, che sorgeva anch\u2019essa entro le mura castellane, provocando la morte di quindici persone e modificando radicalmente l\u2019aspetto del borgo. A seguito di questa sciagura, il principe Centurione mette a disposizione della popolazione sfollata una ampia parte delle proprie terre poste a est dell'abitato, determinando cos\u00ec una significativa nuova espansione urbana del paese.\nNel 1893 si inaugura la linea ferroviaria Acqui-Ovada, estesa l'anno successivo sino a Genova, che porta notevoli vantaggi poich\u00e9 collega acquese con la riviera ligure, aprendo la strada a intensi rapporti sociali e culturali che caratterizzano profondamente l'intero territorio ancora oggi. \u00c8 proprio la stazione ferroviaria, infatti, a dare un impulso notevole allo sviluppo economico del territorio, tanto che nel 1895 la famiglia Rossi apre una filanda nel centro del paese per la lavorazione di seta e lana e pochi anni dopo, nel 1897, inizia lo sfruttamento \"moderno\" delle cave di calcare, con la costruzione delle fornaci per la cottura della pietra per ottenere calce idrata.\nL'intensa attivit\u00e0 industriale della zona richiede altrettanto intense disponibilit\u00e0 energetiche, per cui all'inizio del '900 si realizza una piccola centrale per la produzione di energia idroelettrica lungo la Bormida.\nA partire dal 1\u00ba gennaio 1929, nell'ambito della riorganizzazione territoriale promossa dal regime fascista, il comune di Visone viene soppresso e il suo territorio accorpato a quello di Acqui Terme e si dovr\u00e0 aspettare il 1 gennaio 1948 per la sua ricostituzione.\nMonumenti e luoghi di interesse.\nRocca e ruderi del castello Malaspina.\nAl termine di piazza Castello si trova la Rocca, il nucleo urbano pi\u00f9 antico del paese, che si affaccia a strapiombo su un'ansa del fiume Bormida. L'impianto originale della struttura difensiva risale certamente almeno al X secolo, dal momento che \u00e8 attestato in quell'epoca come residenza della discendenza aleramica che dominava sul contado acquese.\nDel profondo rimaneggiamento operato dai Malaspina alla fine del XV secolo rimangono oggi pochi resti diroccati dell\u2019edificio, ma sono ancora sostanzialmente intatti la torre merlata (visitabile fino alla sommit\u00e0 grazie al recente restauro delle scale interne), la porta di accesso alle mura difensive e una parte cospicua del fossato sui bastioni orientali. Il ricetto tardomedievale originariamente presente all'interno della cinta muraria, notevolmente ridimensionato gi\u00e0 a causa dei crolli causati dall'imponente alluvione del 1861, fu invece quasi completamente demolito negli anni '90 per fare posto a un piazzale belvedere, che viene utilizzato oggi come sede delle principali manifestazioni turistiche e culturali del paese.\nLa torre ha ispirato nel 1968 lo scultore e fabbro artistico acquese Ernesto Ferrari (1894-1973) per la realizzazione di un pregevole medaglione sbalzato, oggi conservato al Museo Ferrari di Acqui Terme, e per la composizione di una poesia a essa dedicata.\nAi piedi della Rocca, fino ancora agli anni '70, era in funzione un antico servizio pubblico di traghetto per collegare il paese con la regione Cavallera, posta oltre la Bormida ma ancora appartenente al territorio comunale di Visone.\nPalazzo Madama Rossi e Oratorio di S. Rocco.\nIl palazzo si trova su via Acqui, al limitare orientale del paese.\nUno degli esponenti pi\u00f9 illustri della famiglia nobile visonese dei Bonelli fu il cardinale Michele Bonelli, nipote per parte materna del papa San Pio V. Nello stesso periodo in cui seguiva i lavori per il completamento di Santa Croce a Bosco Marengo (XVI secolo), fece costruire a Visone questo grandioso palazzo per la sua famiglia, probabilmente utilizzando anche parte delle stesse maestranze impiegate nella costruzione del complesso papale. Nel XVIII secolo la famiglia Rossi, nuova proprietaria, esegu\u00ec molti restauri nell'ala occidentale, ripristinando il giardino all'italiana e abbellendolo di fontane, vasche, giochi d'acqua e piante esotiche. Nel 1872 viene ospitato San Giovanni Bosco, di passaggio durante uno dei suoi molti viaggi tra Torino e Mornese. La mogie del cavalier Tranquillo Rossi, detta \"la\" \"Madama\", fu l'ultima residente del palazzo e da lei deriva il nome con cui \u00e8 conosciuto oggi.\nMolte opere interessanti, oggi perdute, ornavano la casa. Tra queste i pregevoli dipinti del grande Salone dei Ricevimenti sito al piano nobile e un affresco opera del pittore Pietro Ivaldi detto Il Muto nella loggia interna del cortile. Rimangono invece il portone principale di ingresso al corpo occidentale e il cortile interno, con un bel loggiato su due livelli collegati e da un ampio scalone. La parte attualmente pi\u00f9 significativa \u00e8 per\u00f2 senza dubbio il loggiato cinquecentesco con colonne doriche in \"pietra di Visone\", sul lato orientale della facciata, completamente affrescato al suo interno nel 1575 dal pittore visonese Giovanni Monevi (1634-1714) con grottesche che ricordano lo stile raffaellita dei Palazzi Vaticani.\nTramite una finestra interna da cui si poteva assistere alle celebrazioni religiose, il palazzo \u00e8 direttamente collegato all\u2019adiacente Oratorio di San Rocco, antica sede della Confraternita, che conserva una pregevole statua lignea del santo (XVII secolo) e diversi arredi processionali (XVII-XIX secolo).\nChiesa dei Santi Pietro e Paolo.\nLa costruzione dell'attuale chiesa parrocchiale, intitolata ai santi Pietro e Paolo, inizia nel 1604 per sostituire la precedente parrocchiale di Santa Maria delle Grazie ormai fatiscente, ma sar\u00e0 necessario aspettare addirittura fino al 1695 per il suo definitivo completamento e consacrazione.\nLa pianta \u00e8 a navata unica, con quattro cappelle laterali dedicate rispettivamente a Sant'Antonio, al Sacro Cuore, alla Madonna del Rosario e a S. Giuseppe. La volta della navata \u00e8 affrescata con opere di Pietro Ivaldi, cos\u00ec come anche gli affreschi ai lati dell'altare: l\"'Ultima cena\" (a sinistra) e la \"Predicazione di san Giovanni Battista\" (a destra). Degne di nota anche quattro tele tardoseicentesche del pittore visonese Giovanni Monevi: le \"Anime purganti\", la \"Nativit\u00e0\", il \"Paese con san Bovo e la Madonna\" e la \"Battaglia di Lepanto\". Prospiciente il lato sinistro dell'altare (in cornu Evangelii) \u00e8 collocato un pulpito ligneo della seconda met\u00e0 del XVII secolo, mentre davanti al lato destro (in cornu Epistolae), in una piccola stanza, \u00e8 allestita una riproduzione di inizio '900 della grotta di Lourdes realizzata in tela di sacco e gesso secondo uno stile scenografico comune a molte altre chiese della zona. Al centro dell'abside una nicchia custodisce due statue lignee dei santi Pietro e Paolo, che il 29 giugno di ogni anno vengono estratte per essere portate in processione ed esposte alla venerazione dei fedeli.\nLa facciata, ornata da statue dei santi patroni e del Sacro Cuore, \u00e8 stata arricchita nel 1927 di un affresco raffigurante la \"Madonna del Rosario con S. Domenico e S. Caterina da Siena\", opera del pittore Lorenzo Laiolo (1877-1947).\nLa chiesa ospita anche un pregevole organo a canne risalente al 1897, opera della bottega varesina di Giovanni Mentasti con successivi interventi dello stesso Mentasti nel 1907 e di Edoardo Negri nel 1928.\nArchitetture romaniche.\nAll\u2019epoca pi\u00f9 antica del paese risalgono due architetture ancora oggi visibili. La prima consiste in una piccola abside romanica appartenuta ad una antichissima chiesa di S. Pietro (XI secolo), visibile sul lato destro dei campi principali nel cimitero comunale, probabilmente appartenuta ad una primitiva pieve \"extra muros\".\nPoco pi\u00f9 a est in prossimit\u00e0 del borgo S. Secondo vi \u00e8 poi un ponte a tre arcate, anch\u2019esso romanico, che unisce le sponde del torrente Visone: in buono stato di conservazione, nonostante un deturpante consolidamento in cemento armato realizzato all\u2019altezza della sede stradale, \u00e8 tuttora transitabile e sono ancora perfettamente visibili le linee strutturali originali.\nSociet\u00e0.\nEvoluzione demografica.\nEtnie e minoranze straniere\nTradizioni e folclore.\nOgni anno, il 2 novembre, viene ancora oggi organizzata una distribuzione gratuita in piazza di zuppa di ceci (cisr\u00f2 in piemontese). L'abitudine di preparare questa pietanza in occasione del giorno in cui si commemorano i defunti \u00e8 tipica delle Langhe e del Monferrato: La tradizione locale di distribuirla gratuitamente in piazza viene in particolare da una antica abitudine del feudatario visonese, che con questo gesto soleva rammentare a s\u00e9 e ai suoi sudditi che, di fronte alla morte, tutti gli uomini sono uguali.\nCultura.\nMusica.\nTra il 1978 e il 1984 \u00e8 stato attivo a Visone un jazz club che ha lasciato un segno importante nel panorama musicale locale, ospitando alcuni tra i nomi che pi\u00f9 hanno fatto la storia nazionale e internazionale di quest\u2019arte come Paolo Conte, Lino Patruno, Romano Mussolini, Ralph Sutton, Joe Newman, Kenny Drew, Harry \u201cSweets\u201d Harrison, Chet Baker. Nel 2008, in occasione del trentennale dell'inaugurazione del \"Jazz club Visone\", si \u00e8 dato il via ad una apprezzata rassegna jazzistica estiva che continua tuttora, chiamata \"Visone in Jazz\".\nCucina.\nLe bugie (\"bus\u00ece\", in piemontese), sono il dolce caratteristico del paese e ogni anno sono le protagoniste di una grande tradizionale festa in piazza, durante la quale vengono impastate, fritte e distribuite in gran quantit\u00e0. Negli anni 2020 e 2021 la festa non si \u00e8 svolta, a causa della pandemia di Covid-19.\nUno dei pi\u00f9 rinomati prodotti tipici di Visone fin dalla seconda met\u00e0 dell'Ottocento \u00e8 anche il torrone, ancora oggi preparato nella antica bottega di \"Canel\u00ecn\". Il torrone di Visone, negli anni ha ricevuto diversi premi e riconoscimenti (premio \"Faccino d'oro\" di Papillon nel 1994 e nel 2002 e premio internazionale \"Nonino Risit d'\u00c2ur\" nel 2002, \"Tre coni\" nella guida gelaterie d'Italia Gambero Rosso ininterrottamente dal 2017 al 2020), diventando un vero e proprio simbolo di questo paese.\nInfrastrutture e trasporti.\nA Visone \u00e8 presente una stazione ferroviaria della linea RFI Asti-Acqui-Ovada-Genova.\nIl territorio comunale \u00e8 attraversato dalla strada statale 456 del Turchino e dalle strade provinciali 205, 206 e, per un brevissimo tratto, 201. I trasporti pubblici su gomma sono assicurati dalle Autolinee Acquesi (linea Acqui-Morbello), e da Autostradale srl (linee Acqui-Ovada e Acqui-Trisobbio).\nPoco distante da Regione Cavallera e dal confine comunale, ma gi\u00e0 in territorio di Acqui Terme, \u00e8 inoltre presente una aviosuperficie.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nIl Comune di Visone fa parte dell'Unione montana tra Langa e alto Monferrato."}
{"id": "36290", "revid": "254059", "url": "https://it.wikipedia.org/wiki?curid=36290", "title": "Auronzo di Cadore", "text": "Auronzo di Cadore (\"Aur\u00f2nzo\" o \"Aur\u00f2nze\" in ladino) \u00e8 un comune italiano di abitanti della provincia di Belluno in Veneto. Il comune \u00e8 noto per ospitare sul suo territorio le Tre Cime di Lavaredo.\nGeografia fisica.\nTerritorio.\nIl comune di Auronzo si estende su un'area molto vasta, comprendente le localit\u00e0 di Cima Gogna e Misurina con l'omonimo lago. L'area \u00e8 attraversata dal torrente Ansiei che, grazie allo sbarramento della diga del 1932 , forma il lago artificiale di Santa Caterina o pi\u00f9 conosciuto come il lago di Auronzo. Il bacino artificiale, con i suoi 3\u00a0km di lunghezza, bagna anche il centro abitato.\nAttraversato il lago, l'Ansiei continua il suo percorso fino alla localit\u00e0 di Treponti presso Cima Gogna, dove si immette nel fiume Piave.\nOrigini del nome.\nL'origine del toponimo \u00e8 ancora incerta. Essendo Auronzo un paese preromano, non \u00e8 possibile che il nome derivi da \"aurum\", \"oro\" in latino, n\u00e9 tanto meno da \"argento\", pur essendoci varie miniere di questi metalli preziosi disseminate in tutto il comune; una teoria da prendere in considerazione, invece, lo avvicinerebbe agli \"Eboruntii\" o \"Aboruntii\", che sarebbero stati gli antichi abitanti del Cadore.\nStoria.\nDai Veneti ai Romani.\nLe prime evidenze archeologiche in Val d'Ansiei che potessero far pensare ad un popolamento in et\u00e0 romana furono scoperte negli ultimi anni del XX secolo, bench\u00e9 uno storico, Giovanni Candido, avesse gi\u00e0 scritto nel resoconto di un suo viaggio tra il Friuli e il Cadore avvenuto trecento anni prima, di un luogo chiamato \"Auronzo, dove molte vestigia d'antichit\u00e0 veggonsi\".\nNei secoli erano state ritrovate soltanto poche monete di fattura romana, raffiguranti il console Manlio Aquilio (129 a.C.) e l'imperatore Gallieno (260 d.C.-268 d.C.), senza per\u00f2 alcun contesto n\u00e9 informazioni aggiuntive. Grazie anche alla benevolenza del proprietario, negli anni novanta presso la casa Molin in via Tarin si trovarono le prime strutture di et\u00e0 romana. Da quel momento le scoperte si susseguirono con ritmo incalzante, fino a delineare un quadro assolutamente inedito: la val d'Ansiei \u00e8 abitata sicuramente fin dal II secolo a.C. Sul monte Calvario, dietro la chiesa di Santa Giustina a Villagrande, \u00e8 in corso di scavo uno dei siti archeologici pi\u00f9 importanti del Veneto; un luogo di culto attivo dal II secolo a.C. al IV secolo d.C.\nLe iscrizioni del sito dimostrano l'uso della scrittura venetica fino almeno a tutto il I secolo d.C., molto pi\u00f9 tardi che in pianura, diventando l'anello mancante per la nascita della scrittura runica. Il sito \u00e8 gi\u00e0 stato presentato a Roma in una manifestazione nazionale sull'archeologia. Peraltro, il rinvenimento di alcuni frammenti di terracotta, probabilmente cocci di vasi risalenti a et\u00e0 preromana, hanno dato un senso ai racconti popolari che parlavano del \"porte\u00e0\" (cimitero) \"dei pagane\" in frazione Malon (1300 metri s.l.m.). Qui sono visibili imponenti muri a secco, a dominare le scarpate sottostanti, mentre su un lato si presentano imponenti terrazzamenti (anche di 3 metri di altezza), chiamati dai valligiani \"i altare dei pagane\".\nIn frazione Villapiccola furono poi trovate, nei pressi della chiesa, 6 monete di bronzo che coprono tre secoli (27 a.C.-211 d.C.), indizio di un tesoretto o di un abitato. Quasi di fronte alla chiesa, dall'altra parte del lago, venne ritrovata una moneta di Augusto durante i lavori di costruzione della strada che costeggia il bacino.\nRilevanti anche i reperti scoperti a Cima Gogna che, ancora secondo le leggende locali, ospitava anticamente un centro abitato di notevoli dimensioni. Il patrimonio ambientale \u00e8 propriet\u00e0 delle Magnifiche Regole di Villagrande e Villapiccola, antichissime forme di gestione dei beni di propriet\u00e0 collettiva dei \"regolieri\" titolari di un patrimonio inalienabile, indivisibile ed inusucapibile. Tale patrimonio ereditato dai nostri progenitori deve essere salvaguardato, migliorato e trasferito alle future generazioni. Con la venuta di Napoleone, nel 1806, tale patrimonio fu, con la scomparsa delle \"regole\" dato in amministrazione ai nascenti comuni.\nMonumenti e luoghi d'interesse.\nMiniere.\nLa miniera dell'Argentiera si trova in Val d'Ansiei, sulle pendici del Monte Rusiana, a 1013 m.s.l.m. Dalla miniera dell'Argentiera gi\u00e0 a partire dal XV secolo si estrassero: \u201cblenda concrezionata, galena e pirite e dove la ganga \u00e8 costituita da dolomite, baritina e quarzo\". Questa miniera venne abbandonata negli anni 70.\nSopra le borgate di Reane e di Rizio, a 1250 m.s.l.m., c'\u00e8 la miniera di Ferrera da cui si traeva galena con blenda, poca pirite, simithsonite, anglesite e cerussite. \nAccanto al giacimento di Ferrera, a m.1400 s.m. la miniera di Grigna estraeva i medesimi minerali gi\u00e0 da molti anni, pur essendo stata abbandonata e ripresa pi\u00f9 volte. \nSopra S.Rocco, a 1500 m., c'\u00e8 la miniera di Pian da Barco,aperta nel 1864 avendovi trovato un \u201ctenue deposito calaminario abbondante di galena e di pirite\u201d. Vi si trov\u00f2 anche antracite, ma il deposito venne presto esaurito.\nCultura.\nMusei.\nNel giugno 2008 \u00e8 stato inaugurato il Museo Civico in via Dante presso il palazzo Corte Metto (fine XVIII sec.) con quattro sezioni: Scienze della Vita e della Terra al primo piano, archeologia al secondo, la \"Grande Guerra\" al terzo e l'attivit\u00e0 mineraria e mineralogica nell'ultimo. Il Palazzo \u00e8 inoltre sede di mostre temporanee a tema vario: in passato ha ospitato mostre di Fotografia Naturalistica, Alpinismo, Storia dello Sci e Filatelia.\nAmministrazione.\nAltre informazioni amministrative.\nLa denominazione del comune fino al 1961 era Auronzo.\nNel comune sono presenti le magnifiche regole di Villagrande e Villapiccola, ricostituite dopo 200 anni di amministrazione comunale in base alla legge regionale (riordino delle regole) del 1996. Le regole sono proprietarie sia singolarmente sia in comunione di circa 15.000 ettari di territorio, in gran parte utilizzati a fini agro-silvo-pastorali.\nSport.\nHockey su ghiaccio.\nAd Auronzo \u00e8 attiva, attualmente solo nel settore giovanile, l'U.S. Tre Cime. L'Hockey Club Auronzo vanta 20 partecipazioni alla Serie A, e un secondo posto, ottenuto nella stagione 1950-51.\nCiclismo.\nPer quattro volte Auronzo di Cadore \u00e8 stata sede di arrivo di tappa del Giro d'Italia, la prima nel 1946, l'ultima nel 1973. In diverse altre edizioni del Giro si \u00e8 svolta una tappa con arrivo presso le Tre Cime di Lavaredo.\nCanoa.\nOgni anno si svolge una gara nazionale di canoa in giugno ed una internazionale in luglio.\nCorsa in montagna.\nFin dal 1973 si tiene ogni anno in agosto la Camignada poi sie' refuge, una corsa in montagna non competitiva che si snoda per 30 chilometri, dal lago di Misurina al lago di Auronzo, lungo sei rifugi alpini nei gruppi delle Tre Cime di Lavaredo, del Monte Paterno e della Croda dei Toni.\nCalcio.\nDal mese di luglio del 2008, la cittadina nel bellunese ospita il ritiro estivo della S.S. Lazio e dal 2015 quello della Spal, per due anni."}
{"id": "36291", "revid": "254059", "url": "https://it.wikipedia.org/wiki?curid=36291", "title": "Borca di Cadore", "text": "Borca di Cadore (\"B\u00f3rcia\" in ladino) \u00e8 un comune italiano di 829 abitanti della provincia di Belluno in Veneto.\nStoria.\nIl toponimo deriverebbe dal latino \"bifurca\", cio\u00e8 \"biforcazione di strade\". Il nucleo \u00e8 ai piedi del maestoso monte Antelao e viene citato in un antico documento del 1331 in cui si riferisce che il paese donava alle monache del Cadore l'olio per i lumi delle chiese dei \"sancti Nicolay de Vale de Hospitale, ite ecclesie sancti Floriani, item ecclesie sancti Viti, item ecclesie sancti Simonis de Bevorcha\". Il nome Borca viene citato per la prima volta in un documento di scambio di beni datato 11 dicembre 1240. La chiesa di San Simone a Borca (attualmente dei Santi Simone e Taddeo) \u00e8 citata anche nel 1570 e nel 1604 quando il patriarca di Aquileia, Ermolao Barbaro, la visit\u00f2. Venne semidistrutta nel 1737 a causa di un'imponente frana. La chiesa conserva l'organo del 1791 costruito da Gaetano Callido, il pi\u00f9 famoso costruttore di organi dell'epoca; l'organo \u00e8 stato recentemente restaurato ed \u00e8 ancora utilizzato per concerti.\nGeografia antropica.\nFrazioni.\nVillanova (\"Vilanu\u00f3a\").\nPiccola frazione situata sulla riva destra del Boite, sotto le pendici del monte Pelmo e delle Rocchette.\n\u00c8 sorta sulle rovine dell'antico centro abitato di Taul\u00e8n, distrutto nel secolo XVIII da una poderosa frana caduta dal monte Antelao, posto sulla riva opposta del Boite.\nAttualmente, la frazione \u00e8 un tranquillo e grazioso centro di villeggiatura.\nCancia di Cadore (\"Cian\u017eia\").\nSi trova a sinistra del Boite sotto le pendici del monte Antelao.\nLa notte del 18 luglio 2009 una colata detritica della portata di cinquantamila metri cubi di acqua e ghiaia, superiore alla capacit\u00e0 dell'invaso costruito poco pi\u00f9 a monte di Cancia, in seguito a giorni di pioggia intensa, scende dal monte Antelao e travolge la frazione causando la morte di due persone. Il resto del paese non viene toccato.\nNel 2013, la Regione Veneto ha deciso di dotare il Comune di Borca di Cadore di un sistema di monitoraggio e allarme per incrementare la sicurezza delle persone nel territorio interessato dal fenomeno accaduto a luglio 2009. Ha cos\u00ec affidato a CAE S.p.A., azienda che si \u00e8 aggiudicata la gara indetta dalla Provincia di Belluno, il compito di realizzare ed installare le postazioni di rilevamento per il monitoraggio delle condizioni meteorologiche e riscontrare l'eventuale innesco della colata detritica.\nOrgano Giuseppe Fedeli 1773, restauro ed installazione (l\u2019organo \u00e8 stato restaurato in et\u00e0 giovanile dall'organaro Alessandro Girotto che sotto la direzione del padre oper\u00f2 il restauro si tratta di un organo recuperato dalle soffitte di una chiesa di Apiro (MC) l\u2019acquisto ad opera di Don Osvaldo Bortolot, nel 1973 l'inaugurazione \u00e8 stata tenuta con un concerto Luigi Scopel.\nCorte di Cadore (\"Corte\").\nSi tratta di un villaggio turistico, composto da un albergo, una chiesa moderna di notevole pregio architettonico, e da 250 villette, sparse nel bosco e quasi invisibili al turista; il centro \u00e8 posto sulla riva sinistra del Boite alle pendici dell'Antelao, appena sopra Cancia.\nIl villaggio nasce da un progetto di Enrico Mattei, fondatore dell'ENI, e fu realizzato tra il 1954 e il 1963 come un villaggio vacanze e colonia estiva per i dipendenti della societ\u00e0. Il nome ricorda Cortemaggiore, la localit\u00e0 del Piacentino dove fu scoperto un giacimento di petrolio che ebbe un grande impatto mediatico. Nel 2001 Gualtiero Cualbu, titolare di un'agenzia immobiliare di Cagliari, lo rilev\u00f2, incaricando del lavoro lo stesso architetto che all'epoca aveva progettato il complesso, il novantaduenne Edoardo Gellner.\nGi\u00e0 a suo tempo Gellner aveva criticato l'abusivismo edilizio che dilagava deturpando il paesaggio alpino, ideando cos\u00ec un insediamento che \"sparisse alla vista\": infatti, una volta cresciuti gli alberi che vi aveva fatto piantare, il villaggio appare letteralmente nascosto dal bosco. Inoltre gli alberi aiutano anche a stabilizzare il declivio su cui sorge il centro e a formare l'habitat per diverse specie.\nDi notevole importanza architettonica la Chiesa di Nostra Signora del Cadore, costruita per la popolazione del villaggio.\nAmministrazione.\nAltre informazioni amministrative.\nLa denominazione del comune fino al 1941 era Borca.\nInfrastrutture e trasporti.\nLa fermata di Borca di Cadore sorgeva lungo la ferrovia delle Dolomiti, attiva in questa tratta fra il 1921 e il 1964."}
{"id": "36292", "revid": "254059", "url": "https://it.wikipedia.org/wiki?curid=36292", "title": "Calalzo di Cadore", "text": "Calalzo di Cadore (\"Cial\u00f2u\u017e\" o \"Cial\u00e0u\u017e\" in ladino) \u00e8 un comune italiano di abitanti della provincia di Belluno in Veneto.\nGeografia fisica.\nIl territorio calaltino \u00e8 completamente montuoso, collocandosi nel cuore delle Dolomiti Cadorine.\nIl capoluogo sorge sulle rive occidentali del lago artificiale di Centro Cadore, alla destra del Molin\u00e0, suo tributario. La gran parte del territorio si estende per\u00f2 sulla retrostante val d'Oten, pressoch\u00e9 disabitata che, segnata dal corso del torrente, termina ai piedi del monte Antelao. Quest'ultimo, con i suoi s.l.m. rappresenta una delle principali cime dolomitiche, seconda solo alla Marmolada. Altri massicci degni di nota sono le Marmarole (culminanti nel Cimon del Froppa, 2\u00a0932\u00a0m) e la pi\u00f9 modesta croda Mandrin (2\u00a0278\u00a0m).\nOrigini del nome.\nIl toponimo deriverebbe dal latino \"callis altus\" \"luogo alto\". Il coronimo \"di Cadore\" \u00e8 stato aggiunto con D.P.R. 30 giugno 1959 n. 627.\nCalalzo, \"Calaucio\" in un'antica pergamena, fece parte del Centenaro di Pieve di Cadore, sede della Magnifica Comunit\u00e0 di Cadore. La sua storia e la sua economia sono strettamente legate alle vicissitudini di questo territorio.\nNegli atti amministrativi dell'archivio comunale appaiono anche documenti che testimoniano contratti d'uso (attivit\u00e0 d'uso in affitto a mezzo di \"consorzie\") di terreni di propriet\u00e0 di altri comuni anche lontani dai territori limitrofi. Per esempio si veda l'acquisto dei boschi e dei pascoli di Ajarnola e Selvapiana nel comune di Comelico Superiore (1). Dal 1420, con l'annessione del Cadore a Venezia, il commercio del legname, tramite la fluitazione, fu l'industria principale dei paesi cadorini. Con la caduta della Repubblica di Venezia nel 1797 e il dominio della Francia prima, dell'Austria poi, anche per la concorrenza di paesi che formavano l'Impero Austro - Ungarico, tale attivit\u00e0 sub\u00ec un'involuzione che continu\u00f2 anche dopo l'annessione del Cadore al Regno d'Italia. Nel Cadore cominci\u00f2, allora, il fenomeno dell'emigrazione.\nVi fu un fatto, per\u00f2, che rivoluzioner\u00e0 nel tempo l'economia di questa terra quando ebbe inizio a Calalzo nel 1877 l'industria dell'occhiale per opera dei fratelli Angelo e Leone Frescura e Giovanni Lozza, nativi della amena borgata di Rizzios.\nPergamene contenenti arbitrati, acquisti, transazioni, laudi che risalgono al XIV secolo sono conservati, con altri pregevoli documenti, nella bella biblioteca comunale \"Enrico De Lotto\" dotata di ben 20.000 volumi. Vi hanno trovato ospitalit\u00e0 due preziose donazioni: l'intera biblioteca appartenuta ad Enrico Pappacena, docente di Storia delle Religioni all'Universit\u00e0 di Bari, e numerose opere, manoscritti e documenti di calaltini illustri.\nMonumenti e luoghi d'interesse.\nAltro.\nLa pista ciclabile \u00e8 stata realizzata sulla vecchia linea ferroviaria Calalzo-Cortina (costruita nel 1915 per facilitare gli spostamenti durante la prima guerra mondiale, divenuta turistica nel 1930 e soppressa nel 1964) e si estende da Calalzo a Dobbiaco.\nNel corso del 2004 \u00e8 stata asfaltata e migliorata, ed \u00e8 stata aggiunta l'illuminazione delle gallerie.\n\u00c8 in funzione un ostello per ciclisti.\nGeografia antropica.\nBorgate.\nRizzios (\"Re\u017euos\").\nSi pu\u00f2 raggiungere a piedi la vicina frazione di Rizzios percorrendo la vecchia strada romana chiamata \"Giro delle Coste\" e al termine arrivare nella borgata di Grea (frazione del comune di Domegge), dove si pu\u00f2 ammirare Calalzo dall'alto e il panorama.\nNel \"percorso vita\" si trovano attrezzi ginnici per l'attivit\u00e0 fisica e per mantenersi in buona salute.\nInfrastrutture e trasporti.\nLa stazione di Calalzo-Pieve di Cadore-Cortina, servita da treni regionali svolti da Trenitalia nell'ambito del contratto di servizio stipulato con la Regione Veneto, \u00e8 il capolinea settentrionale della ferrovia Calalzo-Padova. Collegamenti con il resto del Cadore sono effettuati con autocorse Dolomitibus in partenza dal piazzale di fronte alla stazione.\nLa fermata di Sant'Alipio e le stazioni di Calalzo Paese - Marmarole e Calalzo FS sorgevano lungo la ferrovia delle Dolomiti, attiva in questa tratta fra il 1921 e il 1964; queste ultime svolsero, nel tempo, funzione di capolinea meridionale della stessa.\nAmministrazione.\nAltre informazioni amministrative.\nLa denominazione del comune fino al 1959 era Calalzo."}
{"id": "36294", "revid": "322321", "url": "https://it.wikipedia.org/wiki?curid=36294", "title": "Cencenighe Agordino", "text": "Cencenighe Agordino (\"Zenzen\u00ecghe\" in ladino) \u00e8 un comune italiano di abitanti della provincia di Belluno in Veneto.\nStoria.\nCencenighe cominci\u00f2 a essere abitata stabilmente dall'anno Mille, tuttavia le prime attestazioni scritte del toponimo risalgono alla fine del Duecento. Esso dovrebbe essere un prediale legato al personale latino \"Cincius\".\nIl popolamento del territorio fu favorito dalla presenza di miniere nei dintorni, nonch\u00e9 dall'abbondanza di boschi che permetteva il funzionamento di forni fusori per la lavorazione dei metalli. I nuclei abitativi pi\u00f9 antichi erano Coi (dove si trova la chiesa) e Villagrande, quest'ultimo principale centro amministrativo ed economico sino ai primi del Novecento. Via Roma e Veronetta, considerate oggi le zone pi\u00f9 centrali del comune, sono di origine molto pi\u00f9 recente.\nDal punto di vista politico segu\u00ec le sorti di tutto l'Agordino. Legata ai vescovi di Belluno, nel 1404 pass\u00f2 alla Repubblica di Venezia e costitu\u00ec una delle regole di Soprachiusa (la parte del capitaniato di Agordo a nord di Listolade). La zona raggiunse una certa stabilit\u00e0 solo dopo la guerra della Lega di Cambrai: nel 1439 fu devastata dalle truppe di Filippo Maria Visconti e attorno al 1510 da quelle del condottiero austriaco Leonardo Felzer.\nLa posizione di Cencenighe, alla confluenza dei torrenti Biois e Cordevole, l'ha resa una localit\u00e0 soggetta alle alluvioni (in dialetto \"brent\u00e0ne\") anche in tempi recenti, come nel 1882 e nel 1966. Quest'ultima fu particolarmente cruenta, caus\u00f2 la morte di una persona e distrusse numerosi edifici, tra cui il cimitero comunale situato a Veronetta (fu ricostruito in localit\u00e0 Le Valesine, alla sinistra del Cordevole).\nAmministrazione.\nAltre informazioni amministrative.\nLa denominazione del comune fino al 1964 era Cencenighe."}
{"id": "36296", "revid": "508036", "url": "https://it.wikipedia.org/wiki?curid=36296", "title": "Chies d'Alpago", "text": "Chies d'Alpago (\"Ci\u00e9is\" in veneto) \u00e8 un comune italiano di abitanti della provincia di Belluno in Veneto. Si tratta di un comune sparso in quanto sede comunale \u00e8 la frazione Lamosano.\nIl comune fa parte dell'Unione montana Alpago.\nStoria.\nI primi insediamenti nel territorio di Chies si fanno risalire all'et\u00e0 del ferro. La zona pianeggiante della conca dell'Alpago all'epoca era un palude dunque i primi paesi furono fondati sulle alture: \"Clessum\", \"Codenseanum\", \"Lamosanum\", \"Alpagos\". In epoca longobarda nasce il sistema delle regole, una sorta di amministrazione del territorio, ancora oggi diffusa a Chies.\nIn et\u00e0 comunale tutto l'Alpago era governato da Belluno e nel 1324 fu eretto a contea sotto l'amministrazione di Endrighetto di Bongaio, che governava dal castello omonimo, vicino alla frazione di Alpaos. Nel 1404 come tutto il bellunese il territorio viene conquistato dalla Serenissima. Dopo la caduta di Venezia si insedia il governo napoleonico, che mantiene lo statuto delle regole.\nSuccessivamente subisce le sorti di tutta l'area bellunese, dominio austriaco e annessione al Regno d'Italia. Durante la seconda guerra mondiale tutto il comune viene inserito direttamente al Reich da Hitler. Subisce fortemente il fenomeno dell'emigrazione che ne dimezzer\u00e0 la popolazione nel giro di pochi anni.\nAraldica.\nLo stemma comunale presenta sul campo di destra la torre del Castello del Bongaio, sulla sinistra la pecora, emblema della pastorizia, principale sostentamento del paese che ancora oggi viene largamente praticata.\nGeografia fisica.\nIl territorio di Chies d'Alpago \u00e8 inserito lungo la valle del Tesa (immissario del Lago di Santa Croce) ai piedi del Monte Teverone (2347 m).\nIl territorio completamente montuoso, \u00e8 alternato da pianori dove sorgono i principali paesi: Chies, Lamosano, Molini, Codenzano, San Martino d'Alpago, Irrighe, Funes, Carpinetto e Palughetto.\nI principali corsi d'acqua sono:"}
{"id": "36297", "revid": "121372230", "url": "https://it.wikipedia.org/wiki?curid=36297", "title": "Deuterio", "text": "Il deuterio (dal greco \u03b4\u03b5\u03cd\u03c4\u03b5\u03c1\u03bf\u03c2 \"d\u00e9uteros\", il secondo) \u00e8 un isotopo stabile dell'idrogeno il cui nucleo (chiamato deutone o deuterone) \u00e8 composto da un protone e un neutrone. Fu scoperto nel 1931 da Harold Urey, che per questo vinse il Premio Nobel per la chimica nel 1934.\nLa sua abbondanza isotopica \u00e8 pari a 0,015% (0,030% in termini di massa). Nonostante non sia propriamente un elemento chimico a s\u00e9 stante, si utilizza il simbolo 2H o D per indicarlo. Come l'isotopo dell'idrogeno pi\u00f9 comune, il prozio, a temperatura e pressione ambiente il deuterio forma un gas di molecole biatomiche con formula 2H2 o D2. Sulla terra si trova in natura in minima percentuale nella molecola dell'acqua, da cui pu\u00f2 essere prodotta artificialmente acqua arricchita in deuterio, l'acqua pesante.\nDati vari.\nDati a circa (punto triplo) per D2 :\nUtilizzo.\nViene prodotto e utilizzato per realizzare la fusione nucleare tramite la reazione col trizio:\nche risulta essere particolarmente adatta grazie all'alta sezione d'urto ed alla notevole energia generata dalla singola reazione.\nDeuterio ultradenso.\nL'esistenza di deuterio ultradenso \u00e8 stata suggerita da risultati sperimentali in una pubblicazione dei ricercatori dell'Universit\u00e0 di G\u00f6teborg Shahriar Badiei, Patrik U. Andersson e Leif Holmild. Il materiale sarebbe un milione di volte pi\u00f9 denso rispetto al deuterio in natura, molto pi\u00f9 denso del nucleo del Sole. Una delle due forme ipotizzate per questi cristalli prevede degli elettroni \"fissi\" attorno ai quali orbiterebbero i nuclei D. Questo materiale sarebbe di gran lunga il pi\u00f9 denso mai prodotto dalla scienza umana: un centimetro cubico avrebbe una massa di 130 chilogrammi e una sfera del raggio di 250 metri una gravit\u00e0 superficiale pari al 92% di quella terrestre. I ricercatori suggeriscono che questa forma ultra densa di deuterio faciliterebbe notevolmente l'operativit\u00e0 dei reattori a fusione a confinamento inerziale tramite raggi laser."}
{"id": "36298", "revid": "254059", "url": "https://it.wikipedia.org/wiki?curid=36298", "title": "Cibiana di Cadore", "text": "Cibiana di Cadore (\"\u017dubiana\" in ladino) \u00e8 un comune italiano di 351 abitanti della provincia di Belluno in Veneto.\nCibiana di Cadore si raggiunge prendendo dalla SS 51 d'Alemagna, all'altezza di Venas di Cadore, la SS 347 del Passo Duran.\nEconomia.\nIl paese \u00e8 posto nella piccola e discosta vallata del torrente Rite, e questa amena posizione ha isolato il paese dal resto del Cadore per lungo tempo. In passato le attivit\u00e0 principali erano quelle agricolo-pastorale e di cura dei boschi, ma di grandissima importanza erano le miniere di ferro presenti nei monti circostanti. Il ferro veniva utilizzato perlopi\u00f9 per la produzione di chiavi, attivit\u00e0 tutt'oggi presente sul territorio in forma moderna. Gli abitanti oggi lavorano nelle fabbriche dell'Alto Bellunese o hanno impiego in altre attivit\u00e0, perlopi\u00f9 del settore terziario.\nTurismo.\nL'impulso turistico \u00e8 dato al paese, oltre che dalla posizione nel cuore delle Dolomiti e vicina alla celebre Cortina d'Ampezzo, dai \"murales\", affreschi sui muri delle antiche case a sasso e dal \"Museo nelle Nuvole\", una delle sedi del Messner Mountain Museum.\nI Murales.\nI Murales, come detto sopra, sono affreschi di grandi dimensioni dipinti sulle pareti delle case di Cibiana, che \u00e8 stata per questo denominata \"Paese dei Murales\".\nL'insieme di queste opere costituisce un museo all'aperto che annualmente viene arricchito con nuovi soggetti, alla cui realizzazione hanno contribuito artisti italiani e stranieri giunti anche dal Giappone e dall'ex URSS. Rappresentano una stretta simbiosi tra arte, assetto urbanistico ed architettonico.\nQuesta iniziativa nasce nel 1980 fa a Cibiana allo scopo di recuperare tradizioni, mestieri e storie del patrimonio culturale del paese per riproporle in chiave di memoria collettiva di pubblico accesso grazie alle arti figurative valorizzando in questa maniera originale il patrimonio abitativo e allo stesso tempo abbellendo l'abitato come era d'uso nelle citt\u00e0 medievali d'Italia.\nNon a caso negli affreschi e negli altri dipinti realizzati, una componente fondamentale \u00e8 quella del recupero e della vivificazione dei mestieri e della storia che hanno contrassegnato il paese e la famiglia abitante quella casa.\nLe frazioni di Masari\u00e8, Cibiana di Sotto e Pianezze ospitano altrettanti cicli di opere.\nMessner Mountain Museum Dolomites - \"Museo nelle nuvole\".\nNel 2002 \u00e8 stato inaugurato sul Monte Rite (2180\u00a0m s.l.m.) il \"Museo nelle Nuvole\" - allestito in un forte della Grande Guerra - \u00e8 dedicato all'elemento \"roccia\" e alla storia dell'esplorazione e dell'alpinismo nelle Dolomiti. Il Museo fa parte del progetto Messner Mountain Museum, curato dal celebre alpinista altoatesino Reinhold Messner.\nAmministrazione.\nAltre informazioni amministrative.\nLa denominazione del comune fino al 1968 era Cibiana. La circoscrizione territoriale ha subito le seguenti modifiche: nel 1966 aggregazione di territori staccati dal comune di Valle di Cadore (Censimento 1961: pop. res. 121)."}
{"id": "36299", "revid": "322321", "url": "https://it.wikipedia.org/wiki?curid=36299", "title": "Colle Santa Lucia", "text": "Colle Santa Lucia (\"Col\" in ladino) \u00e8 un comune italiano di abitanti della provincia di Belluno in Veneto. Si tratta di un comune sparso, in quanto sede comunale \u00e8 la frazione Villagrande.\nStoricamente \u00e8 inserito nella valle di Fodom, una delle cinque vallate facenti parte del territorio della Ladinia.\nGeografia fisica.\nColle Santa Lucia si estende principalmente su un altopiano compreso tra i 1300 e i 1500 m s.l.m., delimitato a est dalla val Codalunga, a sud dalla val Fiorentina e a ovest dalla val Cordevole.\nL'area \u00e8 dominata a nord dal massiccio del monte Pore (2.405 m), ma le altitudini pi\u00f9 elevate si riscontrano sul retrostante gruppo del Nuvolau che culmina nell'Averau (2.647 m).\nNel comune ricade anche la met\u00e0 orientale del passo Giau, il valico che permette i collegamenti fra l'Agordino e l'Ampezzano.\nStoria.\n\u00c8 ipotizzabile che gi\u00e0 nel 1002 il Giudizio di Livinallongo, comprendente i territori del Comune di Colle Santa Lucia, il Comune di Livinallongo del Col di Lana e Rocca Pietore, facesse parte della Contea dell'Isarco che pass\u00f2 nel 1027 sotto il controllo del Principato Vescovile di Bressanone.\nI primi documenti storici sono risalenti al 1145, anno in cui il Maso \"Puchperc, qui dicitur Wersil\" venne donato dal Vescovo Hartmann al Convento di Novacella fondato pochi anni prima (1142). Alcuni anni dopo, in due diversi documenti, prima Papa Alessandro II in un documento datato 20 maggio 1177 e successivamente l'Imperatore Federico Barbarossa in un documento datato 5 settembre 1177 confermarono la propriet\u00e0 del \"Territorio del Fursil\" e delle Miniere del Fursil al Convento di Novacella.\nNel 1803, terminato il potere temporale del Vescovo di Bressanone durato 776 anni, inizi\u00f2 la secolarizzazione da parte dell'Impero Austriaco dei beni fino a quel momento appartenuti alla chiesa.\nNel 1805 in seguito alle sconfitte Austriache contro l'esercito Napoleonico Colle Santa Lucia, assieme alla Contea del Tirolo e all'ex Principato di Trento, fu annesso al Regno di Baviera.\nNel 1809 a seguito della guerra della quinta coalizione il paese pass\u00f2 al Regno d'Italia Napoleonico (1805-1814)\nAlla fine del 1813 pochi mesi dopo la dichiarazione di guerra dell'Austria alla Francia le truppe austriache Colle fu occupato dalle truppe dell'Impero Austriaco. A seguito del Congresso di Vienna del 1815 venne riassegnato all'Austria di Francesco II e nel 1817 vennero ripristinati i vecchi Giudizi Tirolesi fra cui quello di Livinallongo inserito nel \"Deutschtirol.\"\nNel 1835 la salita al trono del nuovo imperatore Ferdinando I d'Austria port\u00f2 all'istituzione dei Comuni che rimasero unit\u00e0 amministrative subordinate ai Giudizi per via della difficolt\u00e0 di trovare dei capi comune disposti ad assumere cariche con responsabilit\u00e0 eccessive.\nNel 1849 Salito al trono l'imperatore Francesco Giuseppe port\u00f2 all'abolizione dell'Alta Propriet\u00e0 e all'affrancamento del suolo \"Grundentlastung\" e nel 1862 ad una nuova legge quadro per il regolamento dei Comuni.\nLa Prima Guerra Mondiale\nIl 28 luglio 1914 l'Austria-Ungheria dichiar\u00f2 guerra alla Serbia; questo port\u00f2 in poco tempo all'inizio della Prima Guerra Mondiale. A Colle Santa Lucia gli uomini tra i 21 e i 42 anni vennero arruolati e inviati lungo la frontiera in Galizia.\nIl 23 maggio 1915 il Regno d'Italia dichiar\u00f2 guerra all'Austria-Ungheria entrando nel conflitto mondiale. \nA seguito della sconfitta austriaca del 1918 il territorio fu occupato dall'Italia. Nel 1919 in seguito al Trattato di Saint-Germain-en-Laye della Conferenza di pace di Parigi che segn\u00f2 la fine dell'Impero austro-ungarico Colle venne formalmente annessa al Regno d'Italia. Nel 1923 assieme a Livinallongo del Col di Lana e Cortina d'Ampezzo, pass\u00f2 dalla Provincia di Trento a quella di Belluno.\nIl secolare legame con il Tirolo viene definitivamente spezzato nel 1964 con il passaggio della parrocchia dalla diocesi di Bressanone a quella di Belluno.\nLingua.\nColle Santa Lucia fa parte dei 18 comuni che formano la Ladinia sellana. La variet\u00e0 dialettale ivi parlata viene comunemente considerata una variet\u00e0 di transizione tra i dialetti ladini definiti \"atesini\" e i dialetti ladini agordini in quanto essa conserva alcuni tratti tipici delle parlate sellane ma ne presenta altri caratteristici delle variet\u00e0 pi\u00f9 meridionali. Per quanto riguarda il lessico, ad esempio, sono presenti molti germanismi (\"sciolter\"= ted. \"Schalter\", 'interruttore'; \"mader\"= ted. \"Marder\", 'martora'), caratteristica tipica dei dialetti ladini sellani, mentre, dall'altro lato, non sono pi\u00f9 presenti, ad esempio, i plurali in -s.\nGli studi pi\u00f9 completi per quanto riguarda questa variet\u00e0 linguistica sono stati condotti da Giovan Battista Pellegrini e Vito Pallabazzer, questi nativo proprio di Colle S. Lucia, soprattutto durante gli anni Ottanta del secolo scorso.\nLa valorizzazione della lingua \u00e8 portata avanti dall\"'Istitut Cultural Ladin Cesa de Jan\", con sede nel centro storico del paese che opera nel quadro della legge sulle minoranze linguistiche.\nLa legge 482/1999 ha riconosciuto i comuni dell'Agordino come zona di minoranza linguistica ladino-veneta.\nGeografia antropica.\nFrazioni.\nLo statuto comunale elenca in tutto ventun frazioni. Nella lista compare anche il passo Giau (\"Jof de Giau\"), ma per il resto si tratta sempre di villaggi e piccoli agglomerati distribuiti nella parte pi\u00f9 meridionale del territorio, specialmente sull'altopiano sopracitato.\nColle Santa Lucia \u00e8 un comune sparso, per tanto non trae il nome da una frazione specifica. L'abitato pi\u00f9 importante, sia dal punto di vista demografico che amministrativo, \u00e8 Villagrande (in ladino \"la Vila\", 1443 m) che, oltre agli uffici comunali, ospita le principali infrastrutture, nonch\u00e9 la parrocchiale. Il transito della ex SS 251 la mette in comunicazione con Selva di Cadore da una parte e Alleghe, Rocca Pietore e Livinallongo del Col di Lana dall'altra.\nRappresentano quasi delle \"appendici\" di Villagrande le localit\u00e0 Pallua (\"Palua\"), Riz, Costa e Soppause (\"Sopausse\"), poste l'una di seguito all'altra lungo la strada che sale a nord verso Sopradaz. Raggiunta quest'ultima (1520 m, poche case raccolte presso un tornante), l'arteria piega verso sud attraversando il villaggio Canazei (\"Cianaz\u00e8i\", 1575 m) e terminando presso le poche costruzioni di Tie (1510 m).\nPoco pi\u00f9 a est di Villagrande, diramandosi dalla ex statale, si inerpica, ancora verso nord, la strada che termina presso il piccolo agglomerato di Ru (1534 m). Due laterali destre conducono rispettivamente a Pont e a Costalta (\"Costauta\").\nIl secondo centro abitato del comune \u00e8 Pian (\"Pien\", 1377 m), che si trova poco pi\u00f9 in basso di Villagrande, lungo la ex statale in direzione Selva di Cadore. \u00c8 in continuit\u00e0 con la pi\u00f9 modesta Fossal (\"Fosal\"), poco pi\u00f9 a est, da cui si possono raggiungere, verso sud, Coltoront e Pezzei (\"Pezei\")\nGiunti ormai presso il confine con Selva di Cadore si incontra Codalunga, posto sulla riva destra del rio omonimo. Da qui \u00e8 possibile a percorrere la val Codalunga attraverso la provinciale del passo Giau, per poi deviare a sinistra risalendone il versante occidentale. Qui si arroccano una serie di agglomerati indicati nel complesso con il toponimo Posalz (\"Posauz\"): si tratta, da sud a nord, di Troi, L'Agosta, Clevazza (\"Ciavaza\"), Conesel (\"Conejel\"), Bonata e Frena.\nLe ultime frazioni si trovano dalla parte opposta, verso Livinallongo. Si tratta di Rucav\u00e0 (\"Reciav\u00e0\", 1300 m), sorto all'incrocio tra la ex SS 251 e la ex SS 203, Colcuc (\"Colcuch\", 1531 m), arroccata poco pi\u00f9 a nordest, e Rovei (\"Ro\u00e8i\", 1265 m), il nucleo pi\u00f9 basso del comune: sorge alle pendici dell'altopiano, a met\u00e0 tra Villagrande e il torrente Fiorentina.\nAmministrazione.\nAltre informazioni amministrative.\nGi\u00e0 parte del Tirolo austriaco, nel 1923 il comune \u00e8 stato aggregato al Veneto.\nIl 28-29 ottobre 2007 si \u00e8 tenuto un referendum consultivo per chiedere che il comune (assieme a quelli di Cortina d'Ampezzo e Livinallongo del Col di Lana) fosse distaccato dal Veneto ed aggregato alla provincia autonoma di Bolzano. Il referendum si \u00e8 contraddistinto per la netta vittoria dei \"s\u00ec\" e per il superamento dei due quorum qualificati. Ora il comune sta seguendo la procedura prevista dalla Costituzione e dalla legge sui referendum."}
{"id": "36300", "revid": "322321", "url": "https://it.wikipedia.org/wiki?curid=36300", "title": "Comelico Superiore", "text": "Comelico Superiore (\"Cumelgu d Sora\" in ladino) \u00e8 un comune sparso italiano di abitanti della provincia di Belluno in Veneto, con sede comunale nella frazione Candide, il comune pi\u00f9 settentrionale della regione Veneto (una sua borgata, \"Sega Digon\", \u00e8 stata teatro della strage di Cima Vallona del 25 giugno 1967).\nStoria.\nSimboli.\nLo stemma \u00e8 stato concesso con l'apposito Regio Decreto datato al 10 dicembre 1942; il gonfalone concesso con il Decreto del Presidente della Repubblica datato al 27 luglio 1987.\nGeografia antropica.\nComelico Superiore non ha un centro abitato che porta il nome del comune.\nIl comune si divide in quattro frazioni:\ne in tre borgate:"}
{"id": "36301", "revid": "254059", "url": "https://it.wikipedia.org/wiki?curid=36301", "title": "Danta di Cadore", "text": "Danta di Cadore (IPA: ; \"Danta\" in ladino, IPA: ) \u00e8 un comune italiano di 438 abitanti della provincia di Belluno in Veneto.\nStoria.\nSimboli.\nLo stemma comunale viene cos\u00ec descritto:\nIl primo partito \u00e8 comune a tutti gli stemmi della zona e rappresenta lo stemma del Cadore.\nPer quanto riguarda il gonfalone:\nMonumenti e luoghi d'interesse.\nChiesa parrocchiale.\nLa chiesa parrocchiale dei Santi Rocco e Sebastiano venne costruita alla fine del XVIII secolo, per poi essere ampliata tra il 1939 e il 1940.\nConserva all'interno una pala attribuita a Francesco Vecellio.\nChiesa di Santa Barbara.\nSorge discosta dal centro, in posizione panoramica.\nSi tratta di un edificio recente che ha sostituito un sacello Settecentesco nella prima met\u00e0 del XX secolo. L'antico \"altariolo\" fu realizzato nel 1702 dal pievano di Candide per proteggere il paese dai fulmini e dagli incendi (da qui l'intitolazione a Santa Barbara).\nIl cantiere per la costruzione della chiesa fu aperto il 5 agosto 1913, ma i lavori procedettero a rilento per lo scoppio della Grande Guerra. Durante questo periodo l'opera era ancora priva della copertura e, anzi, venne gravemente danneggiata per l'insediamento di alcune installazioni antiaeree. L'altare venne finalmente consacrato il 19 dicembre 1921. Due anni dopo l'edificio veniva completato con le cinque statue di santi commissionate alla ditta Purger di Ortisei.\nIl 16 luglio 2007 la chiesa \u00e8 stata visitata da papa Benedetto XVI durante il suo soggiorno in Cadore.\nMuseo paleontologico \"Le Radici della Vita\".\nSi trova in via Roma, vicino al municipio, nella vecchia sede della Casa della Regola.\nIl piccolo ma significativo museo, opera del naturalista Bruno Berti, presenta una serie di reperti fossili di notevole interesse, in parte donati dalla Fondazione Ligabue di Venezia. I reperti del museo ripercorrono la storia della vita dalle origini fino all'et\u00e0 della pietra. Tra i reperti spiccano uno straordinario scheletro perfettamente conservato di cucciolo di dinosauro, una zanna di mammut, un cranio di orso delle caverne, impronte di dimetrodonte (250 milioni di anni fa) e gocce di pioggia di 250 milioni di anni fa.\nSociet\u00e0.\nEvoluzione demografica.\nIl 31 dicembre 2008 si rilevavano 512 abitanti. Nel periodo 1\u00ba gennaio-31 dicembre 2008 si sono registrati 5 nati vivi (9,7\u2030) e 7 morti (13,6\u2030), con un saldo naturale di -2 unit\u00e0 (3,9\u2030). Le famiglie contano in media 2,2 componenti.\nDurante il 14\u00ba censimento generale della popolazione e delle abitazioni, l'ISTAT rilevava una sola localit\u00e0 abitata (Danta, appunto) con 550 abitanti; solo due persone vivevano in case sparse.\nEtnie e minoranze straniere.\nIl 31 dicembre 2008 si sono contati appena 5 residenti stranieri (1,0% del totale): quattro romeni e un marocchino.\nAmministrazione.\nAltre informazioni amministrative.\nNel 1984 il comune ha modificato la propria denominazione aggiungendovi l'appellativo \"di Cadore\"."}
{"id": "36302", "revid": "322321", "url": "https://it.wikipedia.org/wiki?curid=36302", "title": "Domegge di Cadore", "text": "Domegge di Cadore (\"Dom\u00e9je\" in ladino) \u00e8 un comune italiano di abitanti della provincia di Belluno in Veneto.\nGeografia fisica.\nIl paese \u00e8 situato nelle Dolomiti dell'alta valle del Piave, sulla sponda destra del fiume e ad un'altitudine che varia dai 655 m s.l.m. della parte vecchia della frazione di Vallesella, fino ai 900 della frazione di Grea.\nMontagne.\nI gruppi montuosi sui quali si estende il territorio sono Monfalconi, Spalti di Toro ad est; Marmarole ad ovest. Tra le cime pi\u00f9 rappresentative il Monte Montan\u00e8l (2.441 m) del Gruppo del Monte Cridola.\nFiumi e laghi.\nIl comune \u00e8 attraversato dal fiume Piave, imbrigliato dalla diga di Pieve di Cadore a costituire il lago di Centro Cadore. Sul suo territorio, a costituire confine con l'adiacente comune di Calalzo di Cadore, i torrenti Molin\u00e0 e Talagona, mentre lo separa solo amministrativamente dal comune di Lorenzago di Cadore il torrente Cridola, tutti affluenti del sopracitato Piave.\nDa oltre 120 anni questi luoghi sono famosi per la produzione di montature per occhiali e ancor oggi meta ambita per acquistare i prodotti ottici.\nStoria.\nDall'et\u00e0 del bronzo ai Romani.\nIl rinvenimento in una cava in localit\u00e0 Crodola (m.801) di un falcetto e un'ascia ad alette bronzei datati al XIII-XII secolo a.C. \u00e8 il pi\u00f9 antico segno di frequentazione umana in Centro Cadore. Un altro reperto molto interessante \u00e8 l'elmo in ferro trovato a Pegnola (Vallesella) datato al IV-III secolo a.C.; uno studio della dottoressa Gambacurta fa una comparazione con le notizie sugli elmi trovati a Lozzo, Calalzo e Pozzale per affermare che si tratta di una tipologia unitaria. \nMettendoli a confronto con elmi del nord Italia e d'oltralpe conclude che, pur avendo molte affinit\u00e0 con reperti celtici della valle del Gail, si tratta di oggetti di fattura locale. Sono state trovate monete che vanno da Vespasiano (69-79 d.C.) a Marco Aurelio (161-180 d.C.) in varie localit\u00e0; \"Col de Medol\", \"Vince\", \"Casa De Bernardo\". Infine nel centro di Domegge \u00e8 stata rinvenuta una sepoltura di tre inumati (due adulti e un giovane), supini con il capo rivolto a nord. Il corredo era composto da una collana con perle in pasta vitrea, orecchino d'argento, armilla e catenina bronzee; il materiale \u00e8 stato datato al VI-VII secolo d.C. Durante lo scavo sulla statale per la posa del metano \u00e8 stato rinvenuto un teschio umano molto vicino al precedente sito; perci\u00f2 si potrebbe ipotizzare una necropoli. \nLavori edili nel 2004 hanno consentito, grazie all'attenzione del Gruppo del funzionario della Soprintendenza Padovan, di confermare la presenza dell'area sepolcrale. Un'altra necropoli era probabilmente situata nell'area posta a est della chiesa; ai primi del Novecento in localit\u00e0 \"Le Cioupe\" furono rinvenute due scheletri e parti di oggetti in bronzo, forse armature. Durante dei lavori in via Trieste 6 erano stati ritrovati due o tre scheletri e vasi in terracotta rossi e gialli, ossa animali e una catena con collare. Nel 1865 venne trovato un cranio insieme con uno spillone e una piastra circolare. Questo reperto aveva dieci raggi segnati da pallottoline che erano distribuite su tutta la circonferenza; un filo attorcigliato alla piastra aveva un pendente di vetro bianco e celeste. \nL'area \u00e8 vicina a \"Col de Medol\", dove sembra ci fossero dei muri sul luogo del rinvenimento di alcune monete. Dal versante del colle che guarda la chiesa sgorgava una sorgente di acqua puzzolente (solforosa?) che attraversava i prati di \"Le Cioupe\" per poi confluire nel Piave. Va anche citata l'area di \"Facen\", sul lato opposto del lago, dove Alessio De Bon aveva avuto notizie del rinvenimento di sepolture ad inumazione senza corredo, che attribuiva al Medioevo. L'area \u00e8 ad ampi terrazzi e soleggiata, il toponimo \u00e8 forse di origine retica, il che ripropone la questione delle culture presenti in Cadore nel periodo preromano.\nStoria recente.\nAll'inizio del XX secolo la comunit\u00e0 domeggese fu coinvolta nei fenomeni migratori che interessarono il cadorino e in generale l'intera penisola: un emigrante proveniente da Vallesella \u00e8 censito fra le vittime della pi\u00f9 grave sciagura mineraria che la storia degli Stati Uniti ricordi, avvenuta il 6 dicembre 1907 a Monongah, nella Virginia Occidentale.\nNella seconda met\u00e0 del XX secolo l'intera area del Cadore \u00e8 stata interessata da un improvviso miglioramento delle condizioni di vita dovuto allo sviluppo dell'industria dell'occhiale e conseguentemente dall'abbandono delle attivit\u00e0 agro-silvo-pastorali. Fra le realt\u00e0 pi\u00f9 importanti da ricordare l'azienda Giorgio Fedon.\nNell'agosto del 1992 balz\u00f2 alla ribalta della cronaca nera nazionale per essere stata teatro del misterioso suicidio di don Mario Bisaglia fratello del senatore Antonio Bisaglia, il quale fu ritrovato cadavere nel lago di Centro Cadore.\nAmministrazione.\nAltre informazioni amministrative.\nLa denominazione del comune fino al 1957 era Domegge."}
{"id": "36304", "revid": "117297780", "url": "https://it.wikipedia.org/wiki?curid=36304", "title": "Farra d'Alpago", "text": "Farra d'Alpago (\"F\u00e0ra\" in veneto) \u00e8 una frazione del comune italiano di Alpago, della provincia di Belluno, in Veneto.\nFu un comune autonomo sino al 23 febbraio 2016, quando insieme alle frazioni di Buscole, Campon, Lastra, Pian Cansiglio, Pian Osteria, Pianture, Poiatte, Santa Croce, Spert, Tomas, Villaggio Riviera e Villanova \u00e8 confluito nel nuovo comune di Alpago, del quale Farra \u00e8 ora un municipio, insieme agli ex comuni di Pieve d'Alpago e Puos d'Alpago.\nIl centro si stende nella conca dell'Alpago, a sud-est di Belluno, sulla riva orientale del Lago di Santa Croce.\nNella parte occidentale passa l'autostrada A27 Venezia-Belluno e la ferrovia Ponte nelle Alpi-Conegliano.\nNella zona alta si apre il vasto altopiano del Cansiglio, una delle localit\u00e0 con temperature pi\u00f9 rigide del Veneto. Nell'Altopiano \u00e8 presente una comunit\u00e0 di cimbri.\nOrigini del nome.\nFarra deriva da \"fara\", un termine di origine longobarda indicante un gruppo, costituito da famiglie e da individui imparentati, in cui era diviso il popolo. Lo stanziamento dei Longobardi avveniva per fare veri e propri organismi politici-militari, il cui nome indicava anche il territorio abitato dal gruppo. Vi \u00e8 inoltre la devozione longobarda a Santa Fara. Ne sono testimonianza i vari comuni che ancora oggi in Italia portano questo nome."}
{"id": "36305", "revid": "1598262", "url": "https://it.wikipedia.org/wiki?curid=36305", "title": "Feltre", "text": "Feltre (localmente pronunciato \"F\u00e8ltre\" , nel resto d'Italia pi\u00f9 diffuso \"F\u00e9ltre\" ) \u00e8 un comune italiano di abitanti della provincia di Belluno in Veneto. \u00c8 il centro principale del Feltrino. \nGeografia fisica.\nLa citt\u00e0.\nCentro principale del territorio feltrino \u00e8 la citt\u00e0 di Feltre (325 m), situata ad occidente del fiume Piave e alle pendici delle Dolomiti e, pi\u00f9 in particolare, delle Vette Feltrine, chiusa a sud dal Monte Tomatico che domina imponente la Val Belluna. Attorno all'insediamento storico pi\u00f9 antico della citt\u00e0, aggrappato sulle pendici di un colle (denominato \"Colle delle Capre\"), si sviluppano i quartieri pi\u00f9 moderni.\nLa citt\u00e0 di Feltre dista circa 30 km dal capoluogo Belluno in direzione ovest.\nStoria.\nLe origini e l'et\u00e0 romana.\nSecondo Plinio il Vecchio (Naturalis Historia, III,130), l'antica \"Feltria\" fu fondata dai Reti (\"oppido retico\") con le citt\u00e0 di Trento e di Verona. Discusso il toponimo: taluni lo avvicinano alla lingua etrusca (\"Felthuri\", cio\u00e8 \"citt\u00e0 di Fel\") osservando un'assonanza con \"Velhatre\" (Velletri).\nGradualmente romanizzata, \"Feltria\" divenne \"municipium optimo jure\" e in et\u00e0 imperiale conobbe un notevole sviluppo economico ed urbanistico. Fondamentale la vicinanza all'importante Via Claudia Augusta, strada che da Altino, sulla Laguna Veneta, portava, attraverso Trento e il Brennero, fino ad Augusta Vindelicum (l'attuale Augusta, in Baviera).\nCon il tempo la citt\u00e0 divenne importante sede di associazioni di \"fabri\" (artigiani), di \"centonari\" (addetti al riciclaggio di vesti usate e scarti di lavorazione della lana, le \"centones\" sono identificabili con l'attuale feltro che dal nome della citt\u00e0 ebbe origine) e di \"dendrophori\" (boscaioli, artigiani, mercanti e trasportatori di legname).\nNel tardo impero la diffusione del cristianesimo permise la fondazione della diocesi feltrina con una prima cattedrale. Si fa tradizionalmente risalire a San Prosdocimo di Padova l'evangelizzazione della zona.\nIl Medioevo.\nLa crisi e la fine dell'Impero Romano d'Occidente, con le invasioni degli Unni e dei Goti fecero decadere la citt\u00e0. Durante il dominio dei Longobardi Feltre fu aggregata al ducato di Ceneda. Di quel periodo restano tracce nella denominazione del maniero che sovrasta la citt\u00e0 detto \"Castello di Alboino\" e nel toponimo della frazione di \"Farra\" (dal germanico \"Fara\", \"accampamento\").\nLa citt\u00e0 fu in seguito dei Franchi di Carlo Magno che le restituirono un ruolo di centralit\u00e0 territoriale e di autonomia, quindi pass\u00f2 al successore di Carlo, Berengario re d'Italia.\nDa questo periodo sino al XIV secolo, si afferm\u00f2 sempre pi\u00f9 il potere episcopale, in modo particolare da quando con la Dinastia ottoniana i vescovi furono elevati al rango di conti. A Feltre il vescovo era a capo di un \"comitatus\" (una contea) piuttosto esteso e comprendente oltre al Feltrino attuale (esclusi alcuni centri posti a sud, ricadenti nella pieve di Quero a sua volta compresa nella contea dei Collalto), anche le valli del Primiero, del Tesino e della Valsugana sino a Pergine.\nDurante il XIII e il XIV secolo Feltre fu coinvolta nelle tragiche vicende legate alla signoria dei Da Romano (con il noto Ezzelino), finendo infine sotto il potere dei Da Camino. A questi seguirono i Carraresi, dal 1315 al 1337, gli Scaligeri di Verona, i Duchi di Carinzia, l'imperatore Carlo IV di Lussemburgo, re Luigi I d'Ungheria, Leopoldo III d'Asburgo (che allo stesso tempo ricopriva la carica di Marchese di Treviso), di nuovo i Carraresi e infine i Visconti di Milano.\nLa Serenissima.\nNel 1404, alla morte del duca di Milano Gian Galeazzo Visconti, Feltre, non potendosi pi\u00f9 difendere da sola dalle mire dei Carraresi, prefer\u00ec seguire l'esempio di Vicenza e sottomettersi al dominio della Repubblica di Venezia (fatto tuttora ricordato con il palio locale). L'et\u00e0 veneziana assicur\u00f2 ai feltrini uno stato di pace e di prosperit\u00e0, salvo alcune sporadiche dominazioni, come quella dei Conti di Gorizia (1414-1420). Nel 1509, nel corso della guerra cambraica, la citt\u00e0 di Feltre con il benestare della Serenissima si don\u00f2 all'imperatore Massimiliano I d'Asburgo che, a capo della Lega di Cambrai, era sceso in Italia per combattere contro Venezia. Girolamo Lusa, nobile feltrino, consegn\u00f2 le chiavi al duca Erich Von Braunschweig in rappresentanza della propria casata davanti a Porta Imperiale il 18 giugno 1509, e poco dopo, il 1\u00ba luglio, Massimiliano I entr\u00f2 ricevuto dalla cittadinanza in festa e le celebrazioni proseguirono per altri due giorni. Successivamente, la citt\u00e0 fu riconquistata dai Veneziani e fu quasi interamente distrutta con particolare accanimento sulla popolazione locale da parte delle truppe Asburgiche nel corso delle ostilit\u00e0. Al termine del conflitto, dopo quello che \u00e8 ancor oggi ricordato come \"l'Eccidio di Feltre\" da parte degli Austriaci, la ricostruzione trasform\u00f2 Feltre in un \"unicum\" architettonico ed urbanistico, ben delineato dai canoni estetici e culturali del Rinascimento.\nDal Seicento si ebbe per\u00f2 un evidente decadimento della citt\u00e0. La crisi veneziana si riverber\u00f2 anche sulla plaga feltrina, le produzioni locali di lane grezze, di legno e di ferro entrarono in una fase critica, con un conseguente malessere economico. Rimase un'agricoltura povera e insufficiente a sostenere il reddito generale del territorio.\nNel 1729 Feltre ebbe Carlo Goldoni impiegato come coadiutore della Cancelleria carceraria. Goldoni era allora ancora ben lontano dall'essere il celeberrimo maestro e riformatore del teatro, ma si mostrava con tutta evidenza gi\u00e0 interessato alla scena e agli attori, tanto che, nel 1730 al Teatro de la Sena di Feltre andarono in scena alcuni suoi lavori teatrali (\"Il buon padre\" e \"La cantatrice\").\nL'Ottocento.\nNel 1797, anno della caduta della Repubblica di Venezia, il Feltrino fu invaso dai francesi di Napoleone e amministrato dalla fazione democratica; risale a quegli anni la scalpellatura delle lapidi venete i cui testi, resi illeggibili, si vedono ancora sulle facciate delle case patrizie nella citt\u00e0 vecchia. Caduta nell'orbita austriaca nel 1798, in seguito al trattato di Campoformido, Feltre entra a far parte del Regno Italico con capitale Milano. Dopo il Congresso di Vienna, nonostante la tendenza a ristabilire secondo il principio della legittimit\u00e0 dinastica lo \"status quo ante\" Napoleone, non fu ricostituita la disciolta Repubblica di Venezia e Feltre entr\u00f2 invece a far parte del Regno Lombardo-Veneto, soggetto all'Impero austriaco. A questo periodo risale lo stemma cittadino, in seguito modificato, derivante da una concessione imperiale del 1854 dell'imperatore Francesco Giuseppe I, disegnato dall'Imperatore e donato alla citt\u00e0 in occasione del matrimonio con Elisabetta di Baviera alla cui cerimonia fu invitato anche il vescovo della citt\u00e0, Vincenzo Scarpa, nominato predicatore di Corte per la casa d'Austria. L'amministrazione austriaca fu attenta a rispettare per quanto era possibile il carattere socio-amministrativo feltrino, decentrando le competenze. L'Austria promosse i lavori pubblici e incentiv\u00f2 la costruzione di nuovi edifici, spesso progettati dall'architetto Giuseppe Segusini. Accanto agli interventi edilizi suddetti, si proposero interventi di riqualificazione della citt\u00e0. Nel 1861 si segnala la donazione da parte dell'imperatore Francesco Giuseppe di un pregiato organo creato dalla bottega di Giovanni Battista De Lorenzi e regalato alla Basilica santuario dei Santi Vittore e Corona. Feltre rimase parte dell'Impero d'Austria fino al 1866, anno della sua annessione al Regno d'Italia e del cosiddetto plebiscito del Veneto del 1866.\nIl Novecento.\nNel 1911 Carlo I d'Austria, nipote di Francesco Giuseppe, e la moglie Zita di Borbone durante il proprio viaggio di nozze decisero di visitare Feltre e in omaggio alla sposa fu posta una targa commemorativa sulle mura cinquecentesche (l'attuale Via Campogiorgio) con l'iscrizione \"Zita promenade\".\nDal 9 luglio 1916 vi arriva una sezione della 46\u00aa Squadriglia che vi resta fino alla fine dell'anno, dal maggio 1917 una sezione della 113\u00aa Squadriglia che rimane fino al mese di agosto ed all'inizio di giugno una sezione della 48\u00aa Squadriglia che vi rimane per quasi due mesi.\nGli austriaci tornarono con la Grande Guerra dopo la battaglia di Caporetto (9 novembre 1917), in quell'occasione anche Carlo I visit\u00f2 la citt\u00e0 e stabil\u00ec il quartier generale delle forze austro-tedesche nel palazzo Guarnieri a partire dal 13 novembre. Le truppe austriache rimasero a Feltre sino alla fine del conflitto anche con l'aviazione austriaca con le Flik 2D, Flik 8D, Flik 14D, Flik 16K, Flik 39P e la citt\u00e0 fu sede della Flik 60J di Frank Linke-Crawford, l'asso austroungarico soprannominato il \u00abFalco di Feltre\u00bb.\nIl 19 luglio 1943, in piena seconda guerra mondiale, avvenne il famoso \"Incontro di Feltre\" tra Benito Mussolini ed Adolf Hitler. L'incontro si tenne in verit\u00e0 a Villa Pagani Gaggia, presso San Fermo di Belluno, a diversi chilometri dalla citt\u00e0, ma i due dittatori fecero la loro apparizione al balcone - oggi smantellato - dell'allora esistente Caff\u00e8 Grande prospiciente Largo Castaldi. Fu l'ultimo atto di Mussolini quale capo del governo del Regno, che cadr\u00e0 pochi giorni dopo, il 25 luglio. La cittadina fu occupata dai tedeschi quattro giorni dopo l'armistizio: Feltre venne assediata e, insieme alla Provincia di Belluno, annessa all\"'Alpenvorland\" sotto il comando del Terzo Reich.\nIl territorio feltrino fu un'importante zona operativa delle formazioni partigiane organizzate nel Battaglione \"Zancanaro\" della Brigata Garibaldina Antonio Gramsci.\nMolti feltrini pagarono con la propria vita la loro attivit\u00e0 antifascista. Nella \"Notte di Santa Marina\" del 19 giugno 1944 furono uccisi il colonnello Angelo Giuseppe Zancanaro, il figlio Luciano, Pietro Vedrami, Roberto Colonna e Oldino De Paoli, e duramente malmenati presso il Seminario don Giulio Gaio e don Candido Fent. L'attivit\u00e0 partigiana nel Feltrino \u00e8 ben espressa dalle parole di un ufficiale delle SS: \"Feltre \u00e8 la citt\u00e0 che pi\u00f9 ci d\u00e0 da fare di tutta la Provincia, dove l'opposizione all'autorit\u00e0, e l'attivit\u00e0 partigiana, sono pi\u00f9 salde e decise\".\nNel 1986 la diocesi di Feltre, nonostante gli accorati appelli del mondo laico e di quello religioso, fu unita alla diocesi di Belluno nella nuova circoscrizione ecclesiastica di Belluno-Feltre.\nOnorificenze.\nIl 2 marzo 1952 la citt\u00e0 di Feltre \u00e8 stata insignita della medaglia d'argento al valor militare per i sacrifici delle sue popolazioni e per la sua attivit\u00e0 nella lotta partigiana durante la seconda guerra mondiale.\nSociet\u00e0.\nEtnie e minoranze straniere.\nAl 31 dicembre 2020 gli stranieri residenti nel comune sono . Di seguito sono riportati i gruppi pi\u00f9 consistenti:\nTradizioni e folclore.\nSi svolge nel comune il Palio di Feltre.\nCultura.\nIstruzione.\nIn citt\u00e0 sono presenti numerose scuole, dall'asilo nido all'universit\u00e0.\nPer quanto riguarda l'universit\u00e0 \u00e8 presente una sede distaccata dell'Universit\u00e0 degli Studi di Padova, che comprende i seguenti corsi: \nInfrastrutture e trasporti.\nFerrovie.\nLa citt\u00e0 \u00e8 servita dall'omonima stazione lungo la Ferrovia Belluno-Feltre-Treviso.\nAmministrazione.\nGemellaggi.\nLa citt\u00e0 \u00e8 gemellata con:"}
{"id": "36306", "revid": "322321", "url": "https://it.wikipedia.org/wiki?curid=36306", "title": "Fonzaso", "text": "Fonzaso (\"Fond\u00e0so o Fond\u00e0s\" in veneto) \u00e8 un comune italiano di abitanti della provincia di Belluno in Veneto. Il Comune \u00e8 costituito dal capoluogo di Fonzaso, dalla frazione di Arten e dalle frazioni minori di Frassen\u00e8, Agana (situate sulla destra orografica del Cismon) e Giaroni e Pederoncon (sulla sinistra). Altre localit\u00e0 minori sono Case Lira, Pedesalto, Case Balzan e Calderal.\nIl comune si trova al centro di importanti vie stradali che collegano Bassano del Grappa al Feltrino e alla Valle del Primiero.\nIl Comune \u00e8 attraversato dal 46\u00ba Parallelo Nord.\nStoria.\nLe origini di Fonzaso dovrebbero essere collocate in epoca romana. La localit\u00e0 giov\u00f2 della vicinanza a \"Feltria\", a quel tempo municipio, e al transito della via Paolina, diramazione della pi\u00f9 nota via Claudia Augusta Altinate.\nRisale al periodo delle invasioni barbariche l'erezione di due castelli, l'uno localizzato presso la sella di Arten, l'altro nei pressi del covolo di San Michele e propriet\u00e0 della famiglia ghibellina dei Fonzasia. Il 20 gennaio 1875, il Sig. Cav. Luigi Buzzati di Fonzaso scopr\u00ec, tra le rovine del Castello di Arten, due bacini e una coppa appartenenti al re Vandalo Geilamiro. Il primo bacino \u00e8 di forma circolare, costituito da fine argento con un diametro di 49 centimetri e alto circa 5, che appoggia su una base cilindrica. Nel centro del bacino vi \u00e8 un cerchio a grafito del diametro di circa 22 centimetri suddiviso al suo interno da 28 raggi. Tra i due cerchi \u00e8 presente, in carattere minuscolo gotico, l'iscrizione seguente: \"Gelaimir Vandalorum et Alanorum Rex\". Il secondo bacino, anch'esso di fine argento, del diametro di 28 centimetri e mezzo, contiene al suo interno un rilievo che rappresenta un'allegoria nuziale. Da un lato vi \u00e8 un uomo quasi nudo che tiene una mano appoggiata al fianco e con l'altra stringe un'asta. La donna sta sul lato opposto, vicino ad un altare, indossa una veste con alcuni fregi e porge all'uomo un giglio. Tra i due vi \u00e8 un bambino che sembra voler presentare la sposa allo sposo, mentre nella parte inferiore, per chiudere la magnifica rappresentazione, vi sono due colombe che bevono da una coppa, segno dell'unione che si sta per celebrare.\nPer il resto, il paese ha seguito le sorti della vicina Feltre, sede di una contea vescovile e per tutto il medioevo coinvolta nelle lotte tra l'Impero, la Repubblica di Venezia e le signorie locali. Il territorio divenne definitivamente veneziano nel 1404.\nOriginari di Fonzaso erano i grandi maestri spadai del Cinquecento Zandon\u00e0 e Andrea Ferara e Giacomo da Fonzaso, i cui prodotti di altissima qualit\u00e0 erano rinomati in pressoch\u00e9 tutto il mondo occidentale dell'epoca. Alcune loro spade sono state acquistate perfino da alcuni regnanti.\nDopo la parentesi della guerra della Lega di Cambrai, che devast\u00f2 particolarmente il Feltrino, inizi\u00f2 un periodo di stabilit\u00e0 che port\u00f2 Fonzaso a rinascere economicamente. Localizzato in posizione strategica verso il Trentino, godette della fertilit\u00e0 delle sue campagne e della presenza del torrente Cismon, utilizzato per la fluitazione del legname, anche se non mancarono momenti di difficolt\u00e0 causati da incendi e alluvioni. Il Settecento fu forse il periodo di massimo splendore, come dimostra la costruzione di alcune ville venete.\nNel corso dell'Ottocento la zona conobbe una nuova crisi, tanto che verso la fine del secolo inizi\u00f2 il fenomeno dell'emigrazione che si esaur\u00ec solo nella seconda met\u00e0 del Novecento.\nLa Grande Guerra port\u00f2 nuove devastazioni. Dopo la rotta di Caporetto Fonzaso fu invasa dalle truppe austro-ungariche, mentre sul sovrastante monte Grappa infuriavano i combattimenti. Durante il periodo dell'occupazione la popolazione sub\u00ec fame e patimenti e infuri\u00f2 la spagnola, con oltre trecento morti. Al termine del conflitto, il comune fu insignito della Croce al merito di guerra.\nUn periodo altrettanto tragico fu quello della seconda guerra mondiale, con le rappresaglie attuate dagli occupanti tedeschi. Dall'8 settembre 1943 al maggio 1945 la lotta di Resistenza al nazifascismo vide operare i partigiani del battaglione \"Angelo Giuseppe Zancanaro\", affiliato alla brigata \"Antonio Gramsci\".\nMonumenti e luoghi d'interesse.\nVille storiche.\nIl territorio comunale di Fonzaso presenta 7 edifici tutelati dall'Istituto Regionale Ville Venete (IRVV). Degni di menzione sono:"}
{"id": "36307", "revid": "1718925", "url": "https://it.wikipedia.org/wiki?curid=36307", "title": "Forno di Zoldo", "text": "Forno di Zoldo (\"Al F\u00f4r\" in ladino) \u00e8 stato un comune italiano della provincia di Belluno in Veneto.\nIn seguito al referendum del 2016 si \u00e8 fuso con Zoldo Alto nel nuovo comune di Val di Zoldo.\nIl comune si componeva del capoluogo Forno e delle frazioni Astragal, Bragarezza, Calchera, Campo, Casal, Cella, Cercen\u00e0, Col, Colcerver, Cornigian, Dont, Dozza, Foppa, Fornesighe, Pieve, Pra, Pradel, Pralongo, Sommariva, Sotto le Rive, Sottorogno e Villa.\nGeografia fisica.\nForno di Zoldo si trova all'inizio della val di Zoldo, considerando che il tratto compreso tra Longarone e il lago di Pontesei \u00e8 pi\u00f9 precisamente detto canal del Ma\u00e8. Si estende sulle due rive del torrente Ma\u00e8, nel punto in cui esso accoglie da sinistra le acque del Gat (che segna la val di Visie) e da destra quelle della Malisia e del Prampera (che solcano rispettivamente la val de la Malisia e la val Prampera).\nIl corso d'acqua taglia il paese in due parti: Forno di Qua, a sinistra, \u00e8 pi\u00f9 compatta ed \u00e8 costituita dal centro e dagli adiacenti borghi Sant'Antonio e San Francesco; Forno di L\u00e0, a destra, si suddivide ulteriormente nei sobborghi di Fain, Barat e Baron.\nStoria.\nIl toponimo \u00e8 riferito all'importante presenza di forni e fucine per la lavorazione del ferro, alimentati dalle acque del Ma\u00e8 e dei suoi affluenti. Secondo lo storico Tomaso Catullo, gi\u00e0 nel XIV secolo esisteva nel paese un forno, detto \"vecchio\", che lavorava la pirite proveniente dalla vall'Inferna.\nDurante il periodo della Serenissima, Forno divenne il capoluogo amministrativo di Zoldo, con l'insediamento di un capitano nominato dal Consiglio nobile di Belluno.\nFino all'istituzione degli odierni comuni, fu inoltre sede dell'omonima regola (detta anche \"Sot i Zei\"), comprendente anche Sottolerive e Pralongo. \nOnorificenze conferite alla citt\u00e0.\nIl 27 giugno 1907 Forno di Zoldo divenne la XXI citt\u00e0 decorata con Medaglia d'Oro come \"Benemerita del Risorgimento nazionale\" per le azioni altamente patriottiche compiute dalla citt\u00e0 nel periodo del Risorgimento.\nInfrastrutture e trasporti.\nForno di Zoldo \u00e8 attraversato dalle ex Strade Statali 251 e 347. Da Dont si accede al passo Duran passando per la val di Goima, arrivando poi ad Agordo; proseguendo invece per Zoldo Alto si arriva al passo Staulanza, che mette in collegamento la val di Zoldo con la val Fiorentina. L'accesso principale alla valle da sud est \u00e8 la SP 251 che da Longarone dopo 18\u00a0km ed oltre 200 curve percorrendo tutto il canale del Ma\u00e8 permette di entrare in un paesaggio tipicamente alpino.\nLa fermata di Zoldo sorgeva lungo la ferrovia delle Dolomiti, attiva in questa tratta fra il 1921 e il 1964.\nSport.\nForno di Zoldo disponeva di un palaghiaccio, in cui si allenava e disputava la partita di hockey l'USG Zoldo, squadra di livello arrivata fino alla serie A. Nel 2009 a seguito di uno degli inverni con le precipitazioni nevose pi\u00f9 copiose della storia della Valle, il tetto \u00e8 collassato, tanto che oggi \u00e8 possibile utilizzare la pista solo su ghiaccio naturale all'aperto, sorta sul sedime della vecchia pista. La squadra di hockey ha dovuto invece migrare a Claut per potersi allenare e giocare le gare interne di campionato.\nIn frazione Campo sorge la pista di sci di fondo illuminata per allenamenti e gare in notturna.\nUno dei maggiori sodalizi sportivi della val di Zoldo \u00e8 lo Sci Club Valzoldana, associazione sportiva dilettantistica con sede sociale a Dont di Zoldo, sorta nel 1958 riunendo vari sci club della Valle. Divisa in due sezione, sci alpino e sci nordico (che comprende anche il biathlon), negli anni ha avuto modo di far parte dell'organizzazione dei Giochi della Giovent\u00f9 invernali del 1980, dei parallelo notturno di sci di fondo negli anni settanta e delle gare di Coppa del Mondo di sci alpino femminile dal 1986 al 1990 sulla pista Foppe di Pecol di Zoldo Alto."}
{"id": "36308", "revid": "254059", "url": "https://it.wikipedia.org/wiki?curid=36308", "title": "Gosaldo", "text": "Gosaldo (\"Gos\u00e0lt\" in veneto e ladino) \u00e8 un comune italiano di 537 abitanti della provincia di Belluno in Veneto. Si tratta di un comune sparso in quanto sede comunale \u00e8 la frazione Don.\nIl comune fa parte del Parco nazionale delle Dolomiti Bellunesi e dell'Unione montana Agordina.\nGeografia fisica.\nTerritorio.\nIl comune si estende su una conca posta ai piedi delle Pale di San Martino la quale, degradando ripidamente verso sud lungo la valle dei Molini - a ovest - e la valle Paganin - a est -, si apre sulla parte superiore del canale del Mis. Si spiega cos\u00ec la notevole escursione altimetrica, che passa dai della localit\u00e0 Stua, nel canale del Mis, ai della cima Croda Granda, con una differenza complessiva di .\nLe vette pi\u00f9 elevate appartengono al sottogruppo della Croda Granda, alla quale si aggiungono il Sass d'Ortiga, , la Pala della Madonna, , e gli Sforcelloni, . Degne di nota sono per\u00f2 anche le montagne poste a sud, comprese nel gruppo del Cimonega (Cimon del Piz, ) e nel gruppo del Pizzocco (monte Brandol, , monte Agnellezze, ), nonch\u00e9 quelle a est, parte dei Feruc.\nI corsi d'acqua della zona appartengono tutti al bacino del torrente Mis, a sua volta affluente del Piave. Oltre allo stesso Mis, si citano il Gosalda (valle dei Molini), il Laon\u00e8i (val Paganin) e il Pezzei (val delle Moneghe - Vallalta).\nIl rischio idrogeologico \u00e8 molto elevato nel territorio di Gosaldo e alcuni centri abitati (Don, Selle, Stalliviere, Sarasin) risultano particolarmente esposti a fenomeni franosi. Gli stessi fenomeni interessano anche le principali vie di comunicazione, ovvero la SR 347 all'altezza di Don e Sarasin e la SP 3 presso Tiser.\nBuona parte del comune, in particolare la zona meridionale, ricade nel Parco nazionale delle Dolomiti Bellunesi. Anche le Pale di San Martino sono protette come sito di interesse comunitario e zona di protezione speciale, cos\u00ec come l'area umida delle torbiere di Lac Torond, appena oltre il confine con Voltago Agordino.\nClima.\nLe abbondanti nevicate e i versanti scoscesi aggravano il rischio valanghe, ma non si ravvisano situazioni di pericolosit\u00e0 per i centri abitati.\nStoria.\nAttestato dal 1148 come \"Agosaltum\", il toponimo potrebbe derivare dal nome germanico, nello specifico longobardo, \"Gausoald\".\nIn passato rappresent\u00f2 una localit\u00e0 di confine tra il Bellunese e il Primiero (gi\u00e0 parte della contea vescovile di Feltre, pi\u00f9 tardi annesso al Tirolo) e vi furono costruite delle fortificazioni.\nIl paese \u00e8 stato investito pesantemente dall'alluvione del 4 novembre 1966, quando contava oltre duemila abitanti. L'alluvione spazz\u00f2 via frazioni intere come California, poi abbandonata dagli abitanti, le vie di comunicazione furono interrotte ed alcune di queste ripristinate dopo trent'anni. Il paese sia per la posizione che per l'effetto di questi eventi sub\u00ec un rapido calo demografico.\nAttivit\u00e0 estrattive dal XVIII al XX secolo.\nCome nei comuni limitrofi di Sagron Mis e Rivamonte Agordino, l'economia di Gosaldo si \u00e8 retta per secoli su una fiorente attivit\u00e0 mineraria, riguardante principalmente l'estrazione di mercurio. Il sito pi\u00f9 rappresentativo era la miniera di Vallalta, nella quale si lavor\u00f2, tra alterne vicende, dal 1770 al 1963. Nella seconda met\u00e0 dell'Ottocento, periodo di massima attivit\u00e0, essa risultava la sesta miniera di mercurio pi\u00f9 importante d'Europa.\nI seggiolai.\nDalla met\u00e0 dell'Ottocento la crisi dell'attivit\u00e0 mineraria obblig\u00f2 molti gosaldini a ricercare nuove fonti di sussistenza. Da quel momento e fino al secondo dopoguerra assunse grandissima importanza la produzione di sedie, vendute, grazie alle abitudini seminomadi degli artigiani, in tutto il Norditalia e all'estero. Il seggiolaio aveva caratteristiche sociali e culturali del tutto particolari a partire dal suo gergo, lo \"scabelament del contha\".\nMonumenti e luoghi d'interesse.\nParrocchiale di Don di Gosaldo.\nIntitolata alla Vergine Addolorata, sorge nella piazza di Don. Iniziata il 16 agosto 1858 e consacrata il 17 agosto 1863 dal vescovo di Feltre e Belluno Giovanni Renier, conserva varie opere di pregio artistico: si ricordano una tela del Cinquecento attribuita a Francesco Frigimelica e lavori pi\u00f9 recenti di Antonio Lazzarini, Giuseppe Angeli, Antonio De Bittio, Liberale Cozza (\"I santi Andrea e Lorenzo davanti al Santissimo Sacramento\", 1818) e Girolamo Moech.\nChiesa di San Giacomo.\nVecchia parrocchiale di Don, si trova di fronte alla precedente. Costruita in stile gotico nella prima met\u00e0 del XVII secolo e consacrata il 2 agosto 1635, \u00e8 stata di recente restaurata grazie a un finanziamento regionale.\nParrocchiale di Tiser di Gosaldo.\nDedicata a San Bartolomeo \u00e8 stata edificata nel Trecento e pi\u00f9 volte rimaneggiata (l'ultima ricostruzione \u00e8 del 1697). Vi si trovano opere di Tomaso Da Rin (1921), nonch\u00e9 due statue lignee (\"San Pietro\" e \"San Paolo\") realizzate nel 1855 da Valentino Besarel. L'altare maggiore (1685) e quello della Madonna del Rosario (1705) sono attribuiti a Fioravante Costa, mentre un altro altare laterale (1752) potrebbe essere opera del figlio Antonio.\nSociet\u00e0.\nEvoluzione demografica.\nIl comune di Gosaldo ha fortemente risentito del fenomeno dell'abbandono montano, aggravato dalla crisi dell'attivit\u00e0 mineraria e dall'alluvione del 1966: nel periodo 1971-2011 la popolazione \u00e8 passata da a 723 abitanti, con un vertiginoso calo del 60%. A ci\u00f2 si accompagna un indice di vecchiaia in costante aumento: nel 2011 aveva raggiunto un valore di 308, contro una media provinciale (gi\u00e0 molto elevata) di 181.\nEtnie e minoranze straniere.\nLa marginalit\u00e0 geografica ed economica del comune di Gosaldo \u00e8 alla base della bassissima percentuale di cittadini stranieri residenti: sono appena 5 (0,9% del totale), provenienti perlopi\u00f9 dall'Est Europa.\nLingue e dialetti.\nGosaldo si ritiene un comune di lingua ladina, sebbene la parlata locale sia particolarmente influenzata dal veneto bellunese. Da ricordare, a questo proposito, l\"Union Ladin da Gosalt\" (\"unione ladina di Gosaldo\"), associazione che si impegna a diffondere la cultura e il folklore locale.\nCultura.\nIstruzione.\nMusei.\nIn uno stabile comunale localizzato nel centro di Don \u00e8 stato allestito il \"Museo Etnografico e del seggiolaio\". L'esposizione si articola in tre sezioni dedicate, rispettivamente, alla produzione lattiero-casearia, all'artigianato della sedia e alla lavorazione del legno e dei metalli.\nGeografia antropica.\nFrazioni.\nPeculiarit\u00e0 del comune \u00e8 la presenza di decine di borgatelle (qualcuno ne ha contate novantanove) gravitanti attorno ai due centri pi\u00f9 importanti, Don (sede comunale) e Tiser. Questi agglomerati hanno dimensioni molto modeste e sono sorti un po' ovunque tra i 500 e i di altitudine, preferibilmente sui versanti pi\u00f9 esposti e spesso in funzione dei giacimenti minerari della valle del Mis. In seguito alla chiusura delle miniere e al pi\u00f9 generalizzato abbandono della montagna risultano in gran parte disabitati.\nDon.\nDon (, 216 abitanti) \u00e8 il principale centro del comune ed \u00e8 la sede del municipio. \u00c8 posta a met\u00e0 strada tra Agordo e Fiera di Primiero, sull'incrocio delle SP 347 e 3. La chiesa di fu costruita verso il 1630 e consacrata il 2 agosto 1635; \u00e8 stata recentemente restaurata dal comune grazie ad un contributo regionale. La parrocchiale, una delle uniche due che si trovano nel comune, \u00e8 la chiesa della Vergine Addolorata, presso la piazza principale del capoluogo. Sostitu\u00ec la precedente e venne consacrata il 17 agosto 1863; conserva pregevoli sculture e dipinti.\nTiser.\nTiser (, 52 abitanti) si trova pi\u00f9 a sud di Don, all'incrocio tra le SP 3 (che conduce alla vicina Rivamonte Agordino) e 2. Il paese \u00e8 ubicato nella alta Valle del Mis, a ridosso del parco nazionale delle Dolomiti Bellunesi.\nTiser viene citata per la prima volta in un documento del 1148. Rappresent\u00f2 una \"regola\" indipendente anche se spesso associata a quella della vicina Rivamonte. Divenne parrocchiale nella prima met\u00e0 del Seicento e contava, allora, oltre abitanti.\nL'economia del luogo fu in passato legata all'attivit\u00e0 estrattiva con le miniere di Vallalta (cinabro) e della Valle Imperina (calcopirite): sin dal XV secolo si ha notizia di ricerche minerarie ad opera di operai tedeschi.\nVi si trova l'altra parrocchia del comune, dedicata a San Bartolomeo, costruita attorno al XIV secolo ma pi\u00f9 volte rimaneggiata. Conserva i \"santi Pietro e Paolo\", sculture lignee di Valentino Panciera Besarel considerate fra le prime opere autonome dell'artista zoldano (1855-1856).\nSarasin.\nLa frazione di Sarasin conta 73 abitanti e si trova a quota . Dista da Don ed \u00e8 immediatamente prima del confine con il Trentino, quasi in continuit\u00e0 con l'abitato di Mis. Il paese, che non \u00e8 molto compatto e si suddivide in diversi villaggi minori, sorge su una collina molto esposta al sole e ben arieggiata durante tutto l'anno. Gli abitanti sono soprannominati \"del Cant\u00f3n\", cio\u00e8 \"dell'angolo\".\nVilla Sant'Andrea.\nLa frazione si trova a nord di Don a quota . Dista da Don e conta 128 abitanti. A Villa Sant'Andrea furono assegnati terreni agli sfollati dell'alluvione del 4 novembre 1966 provenienti dalla frazione di California e risulta una delle pi\u00f9 soleggiate in tutte le stagioni dell'anno.\nEconomia.\nLo stato economico segue un trend di decrescita delle imprese nel Comune: analizzando il periodo 2000-2007, si osserva un drastico calo delle imprese nei settori dell'agricoltura (-63%), delle costruzioni (-27%) e nel terziario (-20%). Solo l'industria vede un incremento del 40%, tenendo conto comunque che il numero delle imprese \u00e8 estremamente basso.\nGosaldo \u00e8 considerato un territorio montano \"svantaggiato\" del Veneto, pertanto pu\u00f2 usufruire dei finanziamenti straordinari messi a disposizione dalla legge regionale n. 30 del 26 ottobre 2007 \"Contributi ai Comuni ricadenti nelle aree svantaggiate di montagna\".\nSport.\nGosaldo ha una squadra di calcio a 5, il Calcio Gosaldo, che gioca il campionato CSI della provincia di Belluno."}
{"id": "36309", "revid": "322321", "url": "https://it.wikipedia.org/wiki?curid=36309", "title": "La Valle Agordina", "text": "La Valle Agordina (\"La Val\" in ladino) \u00e8 un comune italiano di abitanti della provincia di Belluno in Veneto che fa parte dell'Unione montana Agordina: posto nella valle formata dai torrenti Missiaga e Bordina, escluse le frazioni La Muda e Le Campe, che si trovano nella valle del Cordevole, i suoi confini sono segnati dal torrente Cordevole a ovest e a sud, dal monte Talvena a est (la zona del Talvena e della Val Clusa fa anche parte del Parco nazionale delle Dolomiti Bellunesi), dalla Catena di San Sebastiano a nord-est, dai Colli di Lantrago e dalla Moiazza a nord, dalla frazione di Crostolin a ovest.\nGeografia fisica.\nOrografia.\nLa Valle \u00e8 circondata da montagne: a sud si innalza il monte Zelo (o Celo, 2083 m), ai piedi del quale scorre il torrente Bordina; verso est si trova il monte Talvena (2542 m), oltre la Val Clusa, oltre al quale si trova il comune di Longarone; a nord-est troviamo la Catena di San Sebastiano, oltre alla quale troviamo il comune di Val di Zoldo, le cui punte maggiori sono il Tamer (2550 m), il Castello di Moschesin (2499 m), Cima Nord di San Sebastiano (2488 m). A nord, oltre il passo Duran, troviamo la Moiazza, che si trova nel comune di La Valle limitatamente al ramo del Sass del Duram.\nAltri rilievi minori sono poi da notare: i colli di Lantrago e Cugnago, a nord-ovest del paese, e sopra di essi il Col Menadar (1730 m); i colli di Matten, che risalgono fino al Col Pan d'Ors (1729 m), appena sotto il castello del Moschesin; la cresta di Valar\u00e0z, le cui cime maggiori sono Scalabr\u00e0as (1865 m), Pale del Fien (1846 m) e Valar\u00e0z (1883), che parte dal castello del Moschesin e passa sopra la Val Clusa fino sopra forcella Folega e forcella P\u00f3ngol.\nPer il resto il comune \u00e8 composto di valli, per lo pi\u00f9 non molto profonde (si veda anche la sezione idrografia), e lande pianeggianti o lievemente inclinate, come quella su cui giace il paese.\nMonti visibili dal paese.\nDal paese di la Valle \u00e8 possibile vedere i seguenti monti che si trovano fuori dal comune: oltre la valle del Missiaga, in quella del t. Rova, a nord, la Moiazza, del gruppo del Civetta, le cui cime principali sono la cima Sud (2878 m) e quella Nord (2865 m); a nord-nord-ovest si vede il m. Framont (2294 m), che si trova nel comune di Agordo; a ovest-nord-ovest vediamo, nel comune di Taibon, le Pale di San Lucano, con la loro cima nel Monte San Lucano (2409 m); verso ovest si vede la catena dell'Agner, comune di Voltago e Taibon, la cui cima pi\u00f9 alta \u00e8 il Monte Agner (2872); a sud-est si intravedono, da lontano, i Monti del Sole-Feruch con, a sud-sud-est, il Piz di Mezzod\u00ec (2240 m). A sud il monte Celo, e verso est il Monte Talvena e la magnifica catena del San Sebastiano con in sequenza il monte Castello, il Tamer e il San Sebastiano, sono invece parte del comprensorio del comune.\nIdrografia.\nIl comune \u00e8 ricco di corsi d'acqua di medie e piccole dimensioni; i pi\u00f9 importanti sono il torrente Missiaga, il Bordina, una parte del Rova e il torrente Val Clusa. \nStoria.\nNel XII secolo nella frazione di Conaggia si trovava un castello detto \"Castel Canaola\" (forse in riferimento a un certo Ronzone o Rozone Canavula) appartenente alla famiglia dei Della Valle. Del castello non rimane nulla, tuttavia scavi di epoca recente hanno portato alla luce diversi reperti.\nNell'aprile 1701 una disastrosa alluvione nota come \"la Boa\" colp\u00ec il paese: ci furono circa cinquanta morti, oltre alla distruzione dell'antica chiesa che si trovava al posto dell'odierno cimitero. Dopo \"la Boa\", la chiesa fu ricostruita (vedi sezione Luoghi di culto).\nAltre alluvioni si sono avute nel corso degli ultimi tre secoli, tra le quali: quella derivata da una frana (ancor oggi visibile) sotto il Col Pan d'Ors; quella dell'autunno 1966, che segu\u00ec a giorni di intensa pioggia e danneggi\u00f2 anche Agordo e molti altri paesi dell'Agordino.\nLa legge 482/1999 ha riconosciuto i comuni dell'Agordino come zona a minoranza linguistica ladina.\nMonumenti e luoghi di interesse.\nLuoghi di culto.\nCostruita all'inizio del Settecento, dopo un'alluvione nota come \"La Boa\" che distrusse l'altra chiesa. L'interno, recentemente restaurato, conta numerose decorazioni, tra cui diversi affreschi. Nella volta dell'abside si trovano gli affreschi dei quattro evangelisti con i loro simboli. Dietro di essi, sopra il tabernacolo, c'\u00e8 l'immagine di Dio sul trono in campo azzurro, ai lati del quale ci sono due persone, presumibilmente San Pietro e San Michele, con sfondo rispettivamente Piazza San Pietro e la vallata di La Valle.\nAlle pareti dell'abside vi sono altri quattro affreschi raffiguranti l'annunciazione del concepimento di Ges\u00f9, la Nativit\u00e0, la predicazione di Ges\u00f9 alle folle e l'Ultima Cena. Fuori dell'abside vi sono due quadri ognuno a un lato della chiesa raffiguranti Antonio Maria Gianelli e la Vergine Maria. Vicino a questi, ci sono due affreschi, uno per parte, raffiguranti due angeli. Sopra la porta laterale destra vi \u00e8 un affresco raffigurante Santa Barbara. Sopra la porta laterale sinistra si trova il pulpito in legno scuro. Sopra l'entrata principale c'\u00e8 l'organo, molto grande. Lungo le pareti ci sono le raffigurazioni delle quattordici stazioni della Via Crucis. A lato della Chiesa, attaccato a essa, sulla piazza, c'\u00e8 un campanile. Le campane, in tutto cinque, sono messe su due piani, ognuno dei quali ha due archi per lato. Le campane pi\u00f9 grandi sono poste sotto, all'interno; le due un po' pi\u00f9 piccole sono poste sopra e all'interno; la pi\u00f9 piccola \u00e8 invece sull'arco di sopra sulla faccia che d\u00e0 sul davanti della chiesa, a lato della piazza.\nPiccolo edificio di culto con campanile a vela\nEdilizia rurale.\nNel comune di La Valle ci sono molte malghe e baite. Le pi\u00f9 importanti sono: Malga Foca, nella valle del Bordina; Baita Folega, nell'omonima forcella a nord del monte Zelo; Casera Moschesin, tra la valle del Bordina e del Missiaga; Casera Rova, nella valle del Missiaga; rifugio Carestiato e Malga Duran nella valle del Rova; malga Caleda e rifugio del C.A.I. al passo Duran.\nRifugi e malghe.\nRifugio Passo Duran \"C. Tom\u00e8\"\nCultura.\nEventi.\nA La Valle vi sono durante l'anno diverse manifestazioni. La sagra di paese viene festeggiata il 5 agosto, in onore della \"Madona de la Neif\" (Madonna della Neve).\nLa seconda domenica di agosto si svolge, sul passo Dur\u00e0n, la festa degli alpini, mentre il 16 agosto si celebra la festa di San Rocco (\"San R\u00f2ch\") a forcella Folega.\nIl santo patrono di La Valle \u00e8 San Michele Arcangelo, festeggiato il 29 settembre.\nAmministrazione.\nAltre variazioni amministrative.\nIl comune ha assunto la specificazione \"Agordina\" con D.P.R. 13 agosto 1964, n. 730."}
{"id": "36310", "revid": "254059", "url": "https://it.wikipedia.org/wiki?curid=36310", "title": "Lamon", "text": "Lamon (\"Lamon\" anche in dialetto lamonese, pronunciato: ) \u00e8 un comune italiano di abitanti della provincia di Belluno, famoso soprattutto per la coltivazione del fagiolo e l'allevamento della pecora.\nGeografia fisica.\nIl territorio di Lamon si trova fra due lunghe vallate, intagliate ad est dal torrente Cismon e verso sud dal torrente Senaiga, il quale poco prima di affluire nel Cismon d\u00e0 origine al Lago del Senaiga. Il comune confina con i comuni bellunesi di Arsi\u00e8, Fonzaso e Sovramonte e i comuni trentini di Canal San Bovo, Castello Tesino e Cinte Tesino. L'ampio territorio del comune, che si estende per oltre 54\u00a0km\u00b2, si divide in tre frazioni corrispondenti alle comunit\u00e0 storiche di Lamon, San Donato e Arina; e partendo dai 360 metri della borgata Maoli arriva fino ai 2069 metri del Monte Coppolo. \u00c8 inquadrabile in una tipologia alpina, con inverni freddi e secchi ed estati moderatamente calde con frequenti brezze. L'altopiano centrale, che si alza a circa 600 m s.l.m., ospita il capoluogo e pi\u00f9 della met\u00e0 dell'intera popolazione comunale.\nOrigini del nome.\nNel XVII secolo, se ne era data un'esegesi derivata \"Castrum Ammonis\", in riferimento ad un presunto (e mai provato) culto di Giove Ammone sul colle di San Pietro. In realt\u00e0, il toponimo Lamon potrebbe rifarsi al protoitalico \"lama\", riconducibile all'etruscoide \"lumena\" e al latino \"lima\" (\"stagno\", ma anche \"terreno franoso\"). Prove in tal senso giungono dalla formazione geologica degli estesi altipiani di Lamon e Sovramonte costituitisi con il graduale riempimento di un grande lago formatosi alla fine dell'ultima glaciazione, circa 15.000 anni fa.\nStoria.\nLa preistoria e l'evo antico.\nL'altopiano di Lamon presenta tracce di una frequentazione sin dall'epoca preistorica come testimoniato dal ritrovamento di numerosi oggetti in pietra e selce. Lo testimonia fra l'altro il notevole ritrovamento di un cacciatore preistorico avvenuto nel 1988 in Val Rosna, sul versante sovramontino del Cismon. Pi\u00f9 recenti sono invece i resti di fauna fossile rinvenuti nella grotta di San Donato, fra cui i resti dell'Ursus spelaeus, un orso di grandi dimensioni diffuso sull'arco alpino (oggi uno scheletro, composto da ossa di diversi esemplari, \u00e8 presente nell'atrio del municipio). Nella frazione di Guana, in un'attenta ricerca effettuata nel 1997 dagli alunni della scuola media sono emersi punte di freccia, grattatoi, nuclei ed elementi di falcetto (lame in selce) riconducibili ad agricoltori vissuti nel neolitico tardo (3000 a.C.).\nIn et\u00e0 storica, per il territorio lamonese al pari del resto del Feltrino, l'evidenza toponomastica conferma la notizia di Plinio il Vecchio, secondo il quale il \"municipium\" di \"Feltria\" (ed il suo territorio di cui faceva parte anche l'altopiano lamonese) era abitato da genti retiche, distinte per questo da quelle galliche della vicina \"Bellunum\". A queste si sarebbero aggiunte popolazioni etrusche fuggite dal territorio di Felsina e dall'Etruria padana fra il 450 e il 350 a.C. Queste ultime, alla pari dei Reti, non parlavano una lingua indoeuropea, famiglia di cui invece facevano parte il venetico, i dialetti celtici, il latino e il greco. A questo periodo sono forse da ascrivere le nicchie scavate nella roccia del Colle di San Pietro, all'altezza della grotta ora dedicata al culto mariano.\nCon l'istituzione del municipium di \"Feltria\", l'altopiano di Lamon viene interessato dalla romanizzazione, soprattutto in seguito alla predisposizione della Via Claudia Augusta (oggi nel tratto lamonese detta 'via pagana') che da \"Altinum\" giungeva ad \"Augusta Vindelicum\" (Augusta), nella provincia di \"Raetia\". La strada, tracciata da Druso e \"munita\" da Claudio, passava direttamente (o un suo ramo, la questione \u00e8 tuttora dibattuta) attraverso il territorio lamonese in direzione Castello Tesino.\nPresso l'odierna frazione di San Donato, in un punto geomorfologicamente adatto al controllo della via, si svilupp\u00f2 nei primi secoli dell'era cristiana un abitato. Lo attestano i reperti della necropoli posta a valle dell'odierna frazione, da cui provengono da pi\u00f9 di un secolo oggetti di corredo di tombe ad inumazione; recentemente la zona \u00e8 stata oggetto di indagini da parte della Sovrintendenza che ha messo in luce diverse sepolture di II e III secolo d.C. Gli oggetti recuperati sono oggi conservati a Lamon, presso il piccolo museo archeologico. In seno a tali indagini sono state messe in luce anche delle strutture murarie a Col Furlan, forse riferibili al Castello di San Donato riferito dalla tradizione orale. Un secondo nucleo abitativo dovette svilupparsi intorno al gi\u00e0 frequentato colle di San Pietro, sul quale si stima potesse essere posto un torrione visivamente collegato con altri punti di osservazione situati lungo il tracciato della via nel vicino altipiano di Sovramonte. Tra la fine dell'Ottocento e l'inizio del Novecento sono venuti alla luce diversi rinvenimenti di epoca romana (tombe, gioielli, monete) sul colle e nella zona circostante. La cintura delle \"stationes\" di controllo alla via romana si completava con il Castello di Valdeniga (i cui ruderi erano ancora visibili nell'Ottocento). Tali fortilizi ebbero origine in et\u00e0 tardo-antica e si svilupparono poi in et\u00e0 alto-medioevale e medioevale.\nNel tardo-antico, infatti, l'importanza della \"via Claudia Augusta\" non decrebbe. Sia per l'Impero che per le genti germaniche, essa dovette costituire un percorso di grande fruizione nei secoli IV-VI d.C. Ne \u00e8 prova il calice argenteo del diacono Orso (VI secolo d.C.), in assoluto uno dei maggiori reperti del cristianesimo e il pi\u00f9 antico nell'Occidente cristiano. Il reperto fu ritrovato nel 1836 in un anfratto della roccia nei pressi di San Donato, in localit\u00e0 Coronini. L'iscrizione, in bella capitale, cita: DE DONIS DEI URSUS DIACONUS SANCTO PETRO ET SANCTO PAULO OPTULIT. Esso testimonia probabilmente la nascita della diocesi di Feltre nel V secolo d.C. Secondo alcuni, l'oggetto apparteneva al diacono Ursus, il quale svolgeva un servizio permanente e itinerante; il calice sarebbe stato conservato nella cattedrale di Feltre e nascosto al momento dell'arrivo dei Longobardi. Per altri, invece, un calice di tale fattura sarebbe appartenuto a sedi episcopali di ben pi\u00f9 alto prestigio, Concordia o Aquileia, e sarebbe stato oggetto di razzia e quindi nascosto lungo il tracciato della via Claudia Augusta. Quale sia la verit\u00e0, ci\u00f2 che pare certo \u00e8 che l'oggetto venne occultato volontariamente, giungendo cos\u00ec intatto sino a noi. In questo periodo, a cavallo fra la Tarda antichit\u00e0 e l'Alto Medioevo, l'altopiano e le sue vicinanze furono forse interessate dallo stanziamento di genti di origine germanica. I nomi di alcune localit\u00e0, fra cui i Campigoti (letteralmente, terre dei Goti) ne sono forse prova; certamente \u00e8 da ascrivere a quest'epoca lo sfruttamento agricolo di alcune localit\u00e0 poste ai margini del tracciato viario, come nel caso delle frazioni di Rugna e Ronche (dal tardo latino \"runcare\", dissodare il terreno, disboscare).\nL'alto medioevo.\nPer diversi secoli, la storia di Lamon deve essere vista di riflesso a quella del capoluogo, Feltre, giacch\u00e9 manca completamente ogni categoria di documentazione. All'inizio del V d.C., il territorio del municipium di Feltre venne attraversato da diverse persone poco raccomandabili: pare che nel 409 d.C., la citt\u00e0 fosse stata occupata da Visigoti di Alarico, nel 455 dagli unni di Attila, poi dai Vandali, dagli Alani e da Odoacre con Eruli e Rugi. Giunsero quindi i Bizantini e di seguito i Longobardi, che rimasero per duecento anni. Di questo dominio, rimane eco nel nome di San Donato (solitamente un santo longobardo) dato alla localit\u00e0 maggiormente abitata nel territorio, localit\u00e0 sulla quale vi era la \u2018statio\u2019 viaria di cui sopra. Quando vennero sostituiti dai Franchi, Feltre e Belluno divennero contee aggregate alla grande marca trevigiana. Per gli ultimi due secoli del I millennio, possiamo ritenere che il territorio feltrino, e di conseguenza quello lamonese, abbia vissuto marginalmente le contese riguardante la spartizione del Sacro Romano Impero. Per rimanere a Feltre, \u00e8 certo che dal X al XII secolo il vescovo ottenne i poteri civili e temporali, secondo le disposizioni diramate a suo tempo da Ottone I. Tale situazione si protrasse sino al dominio veneziano.\nLa nascita della pieve rurale di Lamon.\n\u00c8 verosimile che i primi edifici di culto si fossero sviluppato a Lamon su insediamenti di epoca tardo-romana. Il colle di San Pietro ospit\u00f2 la prima chiesa forse dopo l'VIII secolo e prima dell'anno 1000. La prima attestazione della pieve rurale di Lamon \u00e8 contenuta in una bolla del pontefice Lucio III che confermava vescovo di Feltre Drudo da Camino, indicandogli minuziosamente i suoi possessi: fra cui la pieve di Lamon. Il nome del paese, tuttavia, compare per la prima volta qualche anno prima in un arbitrato datato dal 1177 e firmato dal suddetto vescovo conte di Feltre Drudo da Camino, che sentenzia su una controversia riguardante i confini dei pascoli montani. Erano interessate anche le comunit\u00e0 di Lamon, Arsi\u00e8, Castello Tesino e Fonzaso. In quell'occasione il vescovo stabil\u00ec con precisione i confini della comunit\u00e0 lamonese e precis\u00f2 che qualora uno fra i contendenti avesse violato i confini agro-pascolari sarebbe incorso in una pesantissima multa. Era solo l'inizio di una contesa che si trasciner\u00e0 per diversi secoli. Il documento attesta che la comunit\u00e0 era organizzata e giuridicamente riconosciuta, ma anche l'enorme peso che l'allevamento, specificatamente di ovini, aveva sull'economia lamonese agli albori del secondo millennio. Testimonianze di lamonesi tuttavia se ne ebbero anche prima, come attesta la partenza di due lamonesi, corrispondenti al nome di Donato e Altissidio, alla prima crociata del 1096, sotto il comando del feudatario dell'impero, Giovani da Vidor.\nLa \"Regola\" di Lamon.\nCon i secoli XIII e XIV, il bisogno di autonomia delle comunit\u00e0 feltrine crebbe. A Feltre la lavorazione della lana, che sin dall'et\u00e0 romana costituiva il perno dell'economia locale, ebbe un'importante accelerazione. Nel territorio circostante, l'allevamento, la transumanza e la tosatura caratterizzarono sempre pi\u00f9 l'economia locale; sorse la necessit\u00e0 da parte delle diverse comunit\u00e0 di stabilire norme giuridicamente condivise per disciplinare l'economia pastorale. Prima di tradizione orale, queste regole necessitavano ora di una redazione scritta. La prima redazione della \u2018Regola\u2019 pare risalga al 1330 (anno indicato nella prima pagina); certamente nel 1451, anno citato nel manoscritto, la vita lamonese era disciplinata dalla \u2018Regola\u2019, mentre l'atto notarile dello statuto attualmente conservato risale al 1552.\nLa \"Regola\" prevedeva due assemblee annuali convocate al Pian della Regola, nel centro del Paese, il giorno di San Giorgio, 23 aprile, e quello di San Martino, 11 novembre e ad esse avevano diritto di partecipare tutti i capifamiglia compresi entro il territorio della \"Regola\" (\"Colmel piccolo di Villa, Colmel grande di Resenterra, Colmel grande di Cui, Colmel di Arina\" e \"Colmel di\" \"San Donato\"; pochi decenni dopo la trascrizione dell'atto notarile, i capifamiglia vennero ridotti a venti e eletti ogni dodici mesi). In quell'occasione venivano elette le cariche annuali, fra le quali si ricordano: il \"Quaderner\", il \"Sindico\", il \"Massaro\", i \"Deputadi\", gli \"Zuradi\", i \"Degani\", i \"Saltari\", i \"Pesa pan\" ecc. Il \"meriga\" era il capo riconosciuto della comunit\u00e0 che la rappresentava davanti alle istituzioni: vescovo conte prima e Venezia poi. Egli era solitamente scelto fra le famiglie nobili feltrine. Lo statuto conserva norme sul periodo in cui era permesso il pascolo, sulla presenza di \u2018forestieri\u2019 (a cui era vietato portare animali sul territorio lamonese) e altre norme riguardanti la vita associativa.\nLa Regola di Lamon, svolse la sua funzione fino al periodo napoleonico durante la quale i francesi la soppressero e istituirono il Comune.\nIl dominio della Serenissima Repubblica. Le infinite lotte confinarie.\nNel 1420 Lamon entr\u00f2 a far parte in modo definitivo della Serenissima Repubblica di Venezia; da comunit\u00e0 confinaria del territorio feltrino, divenne comunit\u00e0 di confine dei possedimenti Veneziani. Un ruolo, questo, che da allora ha sempre mantenuto. Castello Tesino e Cinte Tesino, invece, erano comprese nel territorio del Contado del Tirolo. Venezia di fatto subordin\u00f2 al controllo del podest\u00e0 e capitano il governo cittadino di Feltre, compresi i 36 rappresentanti della comunit\u00e0 e i \"meriga\", i capi delle singole regole, la cui nomina rimase comunque appannaggio del potere vescovile sino all'inizio dell\u2018Ottocento. Feltre e il feltrino non furono una regione capace in epoca veneziana di avere una mobilit\u00e0 sociale degna di nota, n\u00e9 videro il nascere di una borghesia moderna.\nUna situazione difficile si present\u00f2 all'inizio del Cinquecento, quando a seguito della guerra dichiarata dalla Lega di Cambrai contro Venezia, il feltrino e Feltre vennero saccheggiati e devastati da Massimiliano I d'Austria. Durante questa guerra, i Tesini costrinsero i Lamonesi a versare una taglia di 1200 ducati (pagabili in denaro e bestiame) e a cedere il monte Agaro e parte del monte Poit. Pensavano a rappresaglie e invasioni. Come gi\u00e0 nel XII secolo, le lotte per i pascoli si rivelarono un problema cronico per la comunit\u00e0 lamonese. Nella seconda met\u00e0 del XVI secolo, si riaccesero la vertenze, del resto mai sopite, fra Arsi\u00e8 e Lamon (nel 1573, lungo la linea compresa fra il monte Poit e la Valporra) e fra Castello Tesino e Lamon. Nel 1578 trecento tesini in armi scesero per rivendicare pascoli sul monte Poit. Anche Cinte Tesino ebbe nello stesso anno una vertenza sul monte Gnei contro la comunit\u00e0 lamonese. Le contese si trascinarono tanto da far intervenire nel 1582 le Cancellerie di Venezia e del Contado del Tirolo.\nNel secolo successivo le cose non andarono meglio. Nel 1693, liti sul \u2018Pian della Pezza\u2019 fra Arsi\u00e8 e Lamon. Cinque anni dopo, lamonesi penetrarono nel Primiero e rubarono con la forza centinaia di capi di ovini, che erano stati confiscati per il mancato pagamento del passaggio della Muda, allora confine di Stato.\nAncora nel 1742, nel 1746 e nel 1747 sono testimoniate violenze e soprusi fra arsedesi e lamonesi sul \u2018Pian della Pezza\u2019. Altre sono attestate nel 1782 e 1792. Si arriv\u00f2 sin dopo la terza guerra d'indipendenza, con una Commissione mista Austriaca e Italiana per sciogliere definitivamente le contese. Erano trascorsi sette secoli dopo la sentenza di Drudo da Camino. Scontri tanto reiterati e con una recrudescenza cronica, testimoniano la grande indigenza che le popolazioni del feltrino ebbero a patire nei secoli XVII e XVIII, al tramonto della Repubblica Veneziana.\nIntroduzione della coltivazione del fagiolo.\nLa coltivazione del noto \"fagiolo di Lamon\" ebbe inizio nel 1528-1532, sembra per iniziativa dell'abate bellunese Pierio Valeriano, che avrebbe utilizzato in zona le sementi donategli dal papa Clemente VII.\nIntroduzione della coltivazione della patata.\nFu nel 1817, e precisamente per attenuare le mortali conseguenze della carestia prodotta dal mancato raccolto del 1816, che venne introdotta a Lamon la patata quale cibo sussidiario del granoturco. Sembra sia stata la prima localit\u00e0 del Veneto.\nSociet\u00e0.\nIstituzioni, enti e associazioni.\nLamon risulta essere all'avanguardia con un moderno centro di riabilitazione, situato nell'ex ospedale civile Giuseppe Balin.\nNumerose sono anche le associazioni di volontariato, che si occupano delle cose pi\u00f9 svariate: promozione delle attivit\u00e0 per famiglie, attivit\u00e0 ricreative per adulti e bambini, progetti per lo sviluppo turistico e molto altro.\nAmministrazione.\nLa proposta di aggregazione al Trentino.\nIl 30 e il 31 ottobre 2005 si \u00e8 svolto un referendum per chiedere che il Comune passasse dal Veneto alla Provincia Autonoma di Trento. Con 2.377 \"s\u00ec\" e 155 \"no\", si \u00e8 avuta una netta vittoria dei favorevoli all'aggregazione.\nOra il Comune di Lamon sta attendendo che il Parlamento prosegua la procedura prevista dalla Costituzione e dalla Legge sui referendum. La Regione Autonoma del Trentino-Alto Adige ha respinto l'ingresso del Comune bellunese, mentre in Veneto, dopo il parere favorevole della Commissione affari istituzionali del Consiglio Regionale, il dibattito \u00e8 stato rinviato dal Consiglio nuovamente in Commissione Regionale. Con riferimento alla procedura parlamentare, sono stati proposti disegni di legge costituzionali nella XV, nella XVI e nella XVII legislatura. Le prime due proposte sono decadute con il termine della relativa legislatura. La terza non \u00e8 ancora stata posta in calendario in commissione.\nIl comune di Lamon \u00e8 stato il primo comune italiano in cui si \u00e8 tenuto con esito positivo un referendum di questo tipo: ci\u00f2 ha dato luogo alla nascita del neologismo \"lamonizzare\" per indicare la ricerca di autonomia.\nSport.\nNel territorio comunale \u00e8 presente una moderna palestra con spalti, palestra di roccia e campo da tennis esterno, oltre che pedana per il salto in lungo e il getto del peso.\n\u00c8 presente inoltre un moderno campo da calcio con erba naturale e spalti. Affiancato ad esso si trova il vecchio campo da calcio, spesso usato per gli allenamenti o per i giovani che vogliono passare qualche ora giocando a calcio.\nNel territorio comunale sono diverse le societ\u00e0 che promuovono la pratica sportiva:\nTra gli eventi sportivi principali:\nLamon \u00e8 inoltre da diversi d'anni tappa del Campionato Triveneto di Enduro (disciplina della MTB)"}
{"id": "36311", "revid": "322321", "url": "https://it.wikipedia.org/wiki?curid=36311", "title": "Lentiai", "text": "Lentiai (\"Lentiei\" in veneto) \u00e8 una frazione del comune italiano di Borgo Valbelluna, in provincia di Belluno.\nSino al 30 gennaio 2019 Lentiai era capoluogo dell'omonimo comune, con frazioni Boschi, Canai, Cesana, Colder\u00f9, Marziai, Ronchena, Stabie e Villapiana.\nNella piazza Crivellaro sorge la cinquecentesca chiesa arcipretale di Santa Maria Assunta, facente parte della diocesi di Vittorio Veneto e monumento nazionale, il cui soffitto a cassettoni \u00e8 opera del pittore Cesare Vecellio.\nIl primo centro del comune sorgeva nella vicina localit\u00e0 di Cesana, sede dell'antica \"Contea di Cesana\", dove sorge ci\u00f2 che rimane dell'antico castello, trasformato poi in residenza e rinascimentale Palazzo Pretorio.\nA Lentiai, nel 1898, fu costituita la Societ\u00e0 Operaia di Mutuo Soccorso Felice Cavallotti, un centro di aggregazione per tutta la vallata, tuttora attiva.\nAmministrazione.\nAltre informazioni amministrative.\nLa denominazione del comune fino al 1867 era Cesana."}
{"id": "36312", "revid": "254059", "url": "https://it.wikipedia.org/wiki?curid=36312", "title": "Limana", "text": "Limana \u00e8 un comune italiano di abitanti della provincia di Belluno in Veneto.\nIl comune si trova al centro della Valbelluna e il suo territorio si stende lungo il versante settentrionale delle Prealpi Bellunesi, dai 320\u00a0m sul greto del Piave ai 1.468\u00a0m del Monte Pezza. Il capoluogo comunale dista circa 4\u00a0km dalla citt\u00e0 di Belluno.\nIl comune appartiene all'Unione Montana Val Belluna.\nGeografia fisica.\nIdrografia.\nIl comune \u00e8 attraversato dal fiume Piave lungo il suo confine settentrionale, mentre l'intero territorio \u00e8 percorso da numerosi altri corsi minori, tra cui si ricordano: \nOrografia.\nIl comune \u00e8 inserito nel sistema montuoso delle Prealpi bellunesi, tra le Dolomiti e la Pianura Padano-Veneta. La zona collinare \u00e8 bruscamente interrotta da una lunga falesia di roccia che delimita la zona montana del comune.\nI rilievi pi\u00f9 significativi sono:\nDiversi sono gli altopiani che si alternano tra le valli, i pi\u00f9 importanti sono:\nOrigini del nome.\n\u00c8 un toponimo documentato dall'anno 1184, e deriva dal nome del fiume Limana che ivi scorre, gi\u00e0 ricordato nel 794 \"fluvii Limana ... sicut Limana currit in Plave\", che deve la propria origine al latino \"l\u012bmen\" \u2018confine\u2019; tale confine sarebbe sia quello tra i \"municipia\" di Belluno e Oderzo sia quello, assai pi\u00f9 importante, fra le diocesi di Belluno e Ceneda (quest'ultima sotto Vittorio Veneto). Ci\u00f2 nonostante, \u00e8 stato proposto che \"Limana\" possa s\u00ec essere derivato dal latino \"l\u012bmen\", ma non direttamente, dato l'accento del toponimo. Successivamente \u00e8 stata proposto anche l'accostamento al latino \"imago\", \"-inis\", \u2018cappelletta\u2019 o \u2018tabernacolo\u2018, attraverso *\"Imaina\" (da confrontare con il friulano \"Maina\"), (\"L\"')\"Imana\" (da confrontare con Imana presso Predazzo in Trentino). Altri propendono per una derivazione dal latino \"imus\", attraverso *\"imanus\", nel senso di \u2018luogo posto in basso\u2019.\nStoria.\nPreistoria.\nLe prime tracce della presenza dell'uomo nel territorio di Limana si fanno risalire al Neolitico, 5000 anni fa. Testimonianza dei ritrovamenti di manufatti litici nei dintorni del Pian delle Femene fanno pensare che le prime zone abitate furono quelle dei crinali prealpini; in posizioni strategiche e raggiungibili pi\u00f9 facilmente dalla Pianura Padana. Altri ritrovamenti che vanno dal Tardoneolitico all'et\u00e0 del Bronzo sono stati fatti nelle zone di Cros e Triches. In quest'ultima localit\u00e0 si era costituito un vero e proprio villaggio.\nNell'et\u00e0 del Bronzo sorsero i primi \"castellieri\", nel territorio di Limana fu eretto un villaggio fortificato nel Colle di San Pietro in Tuba, futura area del castello omonimo.\nPeriodo romano.\nIl ritrovamento di due monete romane (350-270 a.C.) nel letto del torrente Limana, testimoniano come dal II secolo a.C. anche il territorio di Limana ebbe l'influenza della cultura romana. Il comune apparteneva alla municipalit\u00e0 di Belluno, che confinava con quella di Oderzo. Nel paese di Can\u00e8 fin dal XVI \u00e8 murata nella chiesa di San Biagio un'urna funeraria romana, in pietra calcarea bianca databile al I secolo d.C. L'iscrizione riporta il ricordo di Marco Giunio Massimo iscritto alla trib\u00f9 Papiria di Belluno, sepolto in questo luogo. Altri ritrovamenti meno significanti sono circa un centinaio di cippi di pietra intagliati dall'utilizzo sconosciuto. Il territorio era attraversato da pi\u00f9 di una strada romana.\nMedioevo.\nLa storia medievale segue a pari passo quella della vicina Belluno. Numerosi fortilizi sorsero a difesa della zona e delle strade, dal pi\u00f9 importante castello di San Pietro in Tuba ai presidi minori sparsi in tutto il territorio, come ad esempio il fortilizio di Limana, il villaggio fortificato di Madonna Par\u00e8. Il territorio fu dimora dei Cavalieri Templari e successivamente di quelli Teutonici. L'attuale comune era sotto la giurisdizione della Pieve di Limana, tra le pi\u00f9 antiche di tutta la provincia (sorta intorno all'anno 1000 sotto il nome di Santa Giustina).\nIl territorio fu conteso per secoli tra repubblica di Venezia e Sacro Romano Impero. intorno al XIV secolo il territorio venne conquistato dai tedeschi, e fu eletto priore di San Pietro in Tuba Corrado di Baviera. Intorno al XV secolo tutta la Valbelluna fu ceduta al controllo dei Carraresi e in seguito ai veneziani, che dominarono per quasi quattro secoli.\nPeriodo austriaco.\nIl dominio di Venezia termin\u00f2 nel 1797, quando Napoleone Bonaparte cedette il Veneto all'Austria. in seguito Limana fu pi\u00f9 volte sotto il dominio francese e austriaco, solo nel 1816 fu definitivamente sotto l'Impero austro-ungarico e vi rimase fino all'annessione al Regno d'Italia avvenuta nel 1866.\nStoria della Municipalit\u00e0.\nFino al 1806 il territorio di Limana apparteneva alla citt\u00e0 di Belluno, le frazioni di Limana erano gestite dalle \"Regole\", rette da un corpo amministrativo che era formato dal \"Marigo\" (Sindaco) e dai \"Massari\". Con queste regole, le frazioni gestivano il proprio patrimonio comune (boschi, pascoli e simili), seguendo degli Statuti. In seguito, i rapporti con Belluno si distaccarono e portarono alla formazione del \"Comune del Contado\" che riuniva le \"Regole\" della stessa \"Pievania\" di Limana. Il comune era retto dal \"Consiglio dei Nobili\". La sede del Circondario di Limana era nel Palazzo detto del Comune (Palazzo Trois) a Pieve di Limana. Con l'arrivo di Napoleone e il passaggio al governo francese, il territorio di Limana venne frazionato in 5 comuni: Pieve di Limana, Triches, Tibolla, Dussoi e Giaon. Cos\u00ec cessavano le \"Regole\" e entravano in vigore 5 nuovi Sindaci, che amministravano territori indipendenti.\nNel 1816, con la fine del periodo francese, torn\u00f2 il dominio austriaco che ripristin\u00f2 gli statuti precedenti.\nCon l'annessione al regno d'Italia, intorno al 1871 si istituisce l'odierno comune. Il primo capoluogo era nell'odierna Pieve di Limana che da sempre era il centro amministrativo e religioso del territorio. Nel corso del Novecento con la costruzione delle nuove vie di comunicazione il paese di Limana decade e il nuovo centro si spost\u00f2 nella frazione di Dussoi, che dagli anni sessanta venne rinominata Limana Capoluogo.\nIl centro.\nIl centro di Limana si \u00e8 sviluppato a partire dal nucleo storico di Dussoi, un centro rurale posto nel fondovalle sopra un dosso glaciale da cui prende la tipica forma insediativa allungata. Sede dell'antica Regola di Dussoi e successivamente dell'omonimo comune, diventa capoluogo del comune di Limana nei primi decenni del XX secolo, quando la sede religiosa e amministrativa del comune venne spostata qui dall'attuale frazione di Pieve di Limana. Negli anni successivi venne cambiato anche il toponimo da Dussoi a Limana (capoluogo).\nIl fulcro pi\u00f9 antico \u00e8 probabilmente l'avamposto militare dell'XI secolo, trasformato nei secoli successivi in residenza nobiliare, il cui attuale aspetto deriva dall'ultima trasformazione settecentesca del palazzo Pagani Cesa, oggi municipio. Nei locali e ancora visibile il basamento della torre del fortilizio.\nNella piazza principale intitolata a \"Florido Lorenzi\" (partigiano martire limanese) si innalza l'arcipretale di Santa Giustina. All'interno sono conservate le spoglie del compatrono san Valentino, due altari lignei risalenti al XVII secolo, una tela di Nicol\u00f2 de Barpi del 1634 e un calice d'argento di scuola romana. Il coro \u00e8 decorato da un ciclo di affreschi del pittore Cortellezzi di Milano.\nNel quartiere di Mane sorge il complesso settecentesco di villa Barcelloni, fortemente compromesso dopo l'abbandono durante la prima guerra mondiale. Nelle vicinanze era presente la chiesa di San Nicol\u00f2 de Mane, danneggiata dal terremoto del 1936 e quindi demolita.\nNella piazzetta Agostino Piol (partigiano limanese) sorge il palazzo del Vecchio Municipio. In passato ha ospitato la prima scuola locale e successivamente la sede comunale fino ai primi anni novanta del Novecento. Il suo aspetto \u00e8 stato compromesso durante alcune trasformazioni nel secolo scorso.\nIl principale luogo di culto, fino alla costruzione dell'odierna arcipretale, era la chiesa di San Silvestro dove, nel suo sagrato si riunivano i rappresentanti delle Regole del Contado Limanese. La chiesa fu demolita all'inizio del XX secolo. Presso il centro sorgevano anche la chiesa di San Paolo di Sotto (o da Rot) e quella di Sant'Andrea, anch'esse oggi scomparse.\nRioni:\nMonumenti e luoghi d'interesse.\nArchitetture religiose.\nSopra il paese di Giaon si trova il santuario di Madonna Par\u00e8 (XVI secolo) raggiungibile da una suggestiva Via Crucis (XIX secolo). La fondazione della chiesa si fa risalire all'altomedioevo e pare si trovi nel sedime di un precedente luogo di culto. Il nome Par\u00e8 sembra derivare da un termine dialettale \"dei parens\" che significa \"genitrice di Dio\". Durante recenti restauri, sono venuti alla luce degli affreschi di epoca cinquecentesca, attribuiti a Giovanni da Mel. Al santuario \u00e8 legata la leggendaria figura dell'eremita Giacomo Tison che si ritir\u00f2 nel santuario alla fine del Settecento, in una dimora ora scomparsa, che si intravede dipinta nell'affresco di Girolamo Moech all'interno della chiesa.\nAl santuario \u00e8 dedicato anche un romanzo, scritto da Giosu\u00e8 Fagherazzi, che narra gli avvenimenti nella Valbelluna all'arrivo di Napoleone.\nQuesta chiesa fu uno dei luoghi di ispirazione dello scrittore Dino Buzzati.\nQuesto sentiero si arrampica sulle pendici delle Prealpi Bellunesi, dall'abitato di Giaon fino al santuario omonimo. Il percorso e le stazioni furono costruito nel 1842, in seguito a dei lavori di restauro del santuario sovrastante. Durante la seconda guerra mondiale la sistemazione del percorso divent\u00f2 oggetto di un voto popolare per la fine delle attivit\u00e0 belliche. Nel 1946 la via crucis fu risistemata e ogni stazione fu restaurata e decorata da dipinti di Luigi Vardanega da una frazione comunale, il cui nome \u00e8 dipinto sul lato meridionale di ciascun sacello. Nuovi lavori di restauro si sono compiuti nel 2013, con il recupero dei camminamento e la sostituzione dei precedenti dipinti con nuove opere lignee.\nLa chiesa di Santa Barbara (in origine Santa Giustina) risale certamente al 1184 e rimase sede arcipretale fino al 1905. L'edificio in stile romanico \u00e8 composto da un'unica navata rettangolare con una copertura lignea sostenuta da capriate. Conserva l'altare maggiore del XVII secolo, con la pala della Beata Vergine, attribuita a Francesco Frigimelica il Vecchio. All'esterno, sul lato sud-est si trova il campanile la cui cella \u00e8 aperta da una bifora su ogni lato ed \u00e8 sormontata da un tamburo.\nA met\u00e0 del XIX secolo la chiesa venne chiusa al culto poich\u00e9 considerata \"non adeguata\". Durante la prima guerra mondiale venne distrutto il portico del battistero e la ex chiesa venne utilizzata come magazzino dei carri dell'artiglieria.\nLa chiesa successivamente fu riaperta al pubblico e riconsacrata, il campanile e stato oggetto di recenti restauri.\nQuesta costruzione \u00e8 aggrappata a un grande masso in parte spianato artificialmente e a strapiombo sul sottostante paese di Polentes. La data di fondazione \u00e8 sconosciuta, ma data la posizione isolata e nelle stesse caratteristiche geografiche del santuario del Par\u00e8 si pensa ad una costruzione antica. Nel Medioevo era meta di pellegrinaggi, aumentati dopo la chiusura della vicina chiesa del castello San Pietro in Tuba. La sua costruzione \u00e8 legata a folkloristiche leggende: la prima era che i massi preparati nel cantiere al centro del paese, durante la notte si spostassero inspiegabilmente sulla sommit\u00e0 della roccia; l'altra racconta del passaggio di San Zenone che qui aveva riposato, e in suo onore, la popolazione l\u00ec eresse una chiesa. L'edificio a lungo diroccato venne restaurato a inizi del Novecento da una nobile contessa di Limana.\nIl piccolo edificio religioso sorge nella Valpiana, ultimato nel 1973 richiama l'opera letteraria I miracoli di Val Morel, liberamente ispirata a questi luoghi, dello scrittore bellunese Dino Buzzati.\nL'edificio sorge proprio nell'altopiano dove lo scrittore aveva immaginato la presenza del santuario dedicato a Rita da Cascia correlato dai famosi trentanove ex-voto.\n\"e proprio l\u00e0 dove gli opposti declivi si congiungevano, a pochi metri da un precipitoso ruscello, ora secco, sorgeva uno di quei rozzi tabernacoli\"\nNell'edificio trova posto un quadro realizzato dallo stesso Buzzati, raffigurante la santa attorniata da alcune immagini richiamanti il tema degli ex-voto, svincolati pero dal racconto.\nSiti archeologici.\nAppena sopra il santuario di Madonna Par\u00e8 si trovano i resti di un antico villaggio fortificato di epoca altomedievale. Intorno agli anni settanta del XX secolo in questo sito, furono rinvenuti molti reperti archeologici: utensili, armi, gioielli ecc. La struttura del complesso \u00e8 inserita nella morfologia particolare della zona: la presenza di grossi massi isolati che permettevano una miglior difesa del borgo. Le fortificazioni sono maggiori nella zona a nord verso la Valbelluna e minori verso la montagna (sud). All'interno della cerchia muraria si ritrovano alcuni perimetri delle abitazioni di piccole dimensioni.\nIntorno all'anno 1000, nel colle che apre la Valpiana venne costruito il castello di San Pietro in Tuba, nome che deriva dagli antichi sigilli dell'ordine dei Cavalieri Templari, che furono anche i primi proprietari della fortezza. Dopo una fase di abbandono a met\u00e0 del XIV secolo, il castello pass\u00f2 ai cavalieri dell'Ordine Teutonico.\nIl castello, insieme alle altre fortezze della Valbelluna, costituiva una strategica linea tra i possedimenti tedeschi e veneziani.\nNel 1351 il nobile Brocca da Castello venne bandito dalla citt\u00e0 di Belluno dal Patriarca di Aquileia, sotto ordine dell'Imperatore tedesco. Questo per vendicarsi scelse il castello di San Pietro in Tuba per attuare un attentato contro il vicario dell'Imperatore, che spesso passava nella strada sotto le mura del castello. Per riuscirci aveva bisogno dell'appoggio dei cavalieri Teutonici. Alla fine per\u00f2 entro in contrasto con questi, quindi il piano salt\u00f2 e il nobile venne condannato. Questo evento storico viene ricordato come \"La Congiura di Brocca da Castello\".\nNel 1366 le fortezze dei Carraresi furono distrutte dai veneziani; il castello strettamente collegato ad esse fu abbandonato. Nelle rovine del castello fu fondato un monastero dai monaci cistercensi che vi rimasero fino al 1578. Dopo l'abbandono dei monaci, nel colle rimase solo la chiesa di San Pietro, distrutta poi a met\u00e0 del 1700.\nArchitetture civili.\nVille venete.\nA partire dal XVI secolo le nobili famiglie Bellunesi iniziarano a costruire numerose ville venete in tutto il territorio comunale.\nLe pi\u00f9 significative sono:\nAltre ville da citare sono: \"Villa Sacello\" a \"Col di Mezzo (XVIII secolo)\", \"Palazzo Trois\" a \"Pieve di Limana (XVIII secolo)\", \"Villa Crocecalle\" a \"Navasa (XVI secolo)\", \"Palazzo Pagani-Cesa\" a \"Limana\".\nMusei.\nMuseo Indian Village\nGeografia antropica.\nPieve di Limana.\nFrazione a nord est di Limana, sull'intersezione tra il torrente Limana e il fiume Piave. Il centro \u00e8 di antica fondazione: sede di una delle prime pievi della Valbelluna e posto strategicamente lungo la via di collegamento tra le citt\u00e0 di Belluno e Feltre e vicino al Piave, allora navigabile. Capoluogo storico della Pievania di Limana e poi del comune italiano fino al 1950, anno in cui la casa comunale venne spostata nella frazione di Dussoi. Nel centro abitato, tra la fine del Quattrocento e l'inizio del Cinquecento, soggiorn\u00f2 Giovanni Pierio Valeriano Bolzanio, importante umanista e teologo, con l'incarico di pievano.\nIl nucleo abitato si sviluppa attorno alla piazza Armando Diaz e conserva architetture di valore come: la \"Pieve di Santa Barbara\" (gi\u00e0 Santa Giustina) di antica fondazione, ma testimoniata a partire dal XVI secolo; \"Palazzo Trois\" del XVIII secolo, probabile antica sede del comune rurale; \"Palazzo dei\" \"Canonici\" del XVIII secolo e poco distante la piccola \"cappella del Rosario,\" risalente a prima del XVIII secolo. Patrona \u00e8 Santa Barbara.\nCesa.\nIl paese \u00e8 sorto lungo la riva del fiume Piave come sede di un antico porto fluviale. Al centro del borgo vi \u00e8 la \"piazza Matteo Cesa\" dove sorge la chiesa di San Pietro Apostolo, poco distante inizia il lungo viale chiamato\" la Carpenada\" che porta all'ingresso della\" Villa Piloni\" del XVIII secolo. Nella nobile dimore nacque nel 1425 il pittore Matteo Cesa. Nel paese sorgeva la chiesa di San Giorgio, demolita nel 1950. L'origine del nome \u00e8 derivabile dal latino \"\"caesa\",\" ovvero di siepi di alberi, termine inoltre simile al locale \"zesa\". Patrono \u00e8 San Pietro Apostolo.\nGia\u00f3n.\nPopoloso centro ai piedi delle Prealpi. Nella borgata \"Villanova\" sorge la \"chiesa dei Santi Filippo e Giacomo\" dove, poco distante, ha inizio la \"Via Crucis\" del XIX secolo che sale fino al santuario di \"Madonna Par\u00e8.\" All'inizio della salita sorge l'antico\" sacello del Cristo coronato di spine, \"fortemente danneggiato durante la ritirata tedesca del 1945. Lungo la \"Cal de Sant'Antoni,\" sorge il \"Palazzo dei Cancian\", una nobile dimora dove sorgeva nei pressi anche la \"chiesa del Carmine\", oggi scomparsa. Patroni sono i Santi Filippo e Giacomo. L'etimologia del nome Gia\u00f3n deriva dal preromano \"cava\" con il suffisso in \"-one\", traducibile oggi in solco di detriti (nel dialetto locale \"giar\u00f2n\").\nTrich\u00e9s.\nIl paese si posiziona in fondo alla \"piana delle Muiere\" sopra il torrente Limana e il rio Foran. A dominare la parte bassa della frazione vi \u00e8 la settecentesca \"villa Tasso\". Al centro del paese sorge la \"chiesa di San Bartolomeo\" (tardo XVI secolo) dove negli anni '70 del Novecento \u00e8 venuto alla luce un ciclo di affreschi cinquecenteschi. L'altare \u00e8 opera dello scultore \"Franco Fiabane\". Patrono \u00e8 San Bartolomeo.\nPolent\u00e9s.\nCentro a cavallo del torrente \"Federana\". Nella localit\u00e0 \"Calcine\" sorge il santuario di \"San Zenone al bosco\". Nella parte pi\u00f9 antica si possono vedere i ruderi della vecchia chiesa dei Santi Vittore e Corona e San Rocco, mentre l'attuale costruzione sacra \u00e8 stata realizzata negli anni settanta del XX secolo. Da statuto comunale ricade in questa frazione anche la \"borgata di Ricomes\" (etimologia: dal longobardo \"ricomago\", \"campo del re\") che conserva la\" chiesa di Sant'Antonio Abate\".\nDurante la prima guerra mondiale, Polentes \u00e8 stato teatro di una battaglia tra italiani e tedeschi; in questa lotta si distinse il tenente di complemento \"Ilario Pavan\", che eroicamente riusc\u00ec a sbaragliare il nemico e a catturare un intero battaglione.\nNei pressi della frazione si trova inoltre una falesia di arrampicata con vie di vario grado.\nPatroni sono i Santi Vittore, Corona e Rocco.\nValmor\u00e8l.\nFrazione pi\u00f9 meridionale del comune, sorge a 792\u00a0m. nelle Prealpi Bellunesi. La frazione \u00e8 composta, oltre all'omonimo nucleo anche da un insieme di localit\u00e0 abitate diffuse: \"Peden, Pr\u00e0 de Tremes, Tibolla, I Bosch, Pizzera, Pian di Noghera, Monte e Galat\". Il centro di Valmorel \u00e8 posto su una sella tra l'altopiano della \"Valpiana\" a sud e le pendici del Monte Pezza (1468\u00a0m) e del Col delle Poiatte (1341\u00a0m). A Valmorel si scende ad est sulla Valtibolla (torrente Cicogna) e a ovest sul Canal di Limana (torrente Limana). Valmorel dista circa 10\u00a0km dal capoluogo. La zona \u00e8 caratterizzata da grandi superfici a pascolo, boschi e ancora qualche area coltivata. Vi sono numerose aziende agricole, specialmente quelle lattiereo-casearie. Quest'ultima attivit\u00e0 \u00e8 dimostrata anche dalla presenza di una delle poche latterie turnarie ancora presenti nella Valbelluna.\nNel grande piazzale al centro della paese sorge l'ottocentesca \"chiesa di Sant'Antonio da Padova\" che conserva una statua lignea della scuola di Ortisei. Altro luogo di culto \u00e8 la\" chiesa di San Giovanni Battista\" in Valtibolla che conserva una fonte battesimale del XV secolo e dove negli anni '70 del Novecento furono rinvenuti i resti di una sepoltura medievale.\nDurante la Seconda guerra mondiale il paese, per il suo isolamento, \u00e8 stato luogo di attivit\u00e0 partigiane: numerose vicende di rappresaglia manifestate con rastrellamenti, scontri a fuoco ed esecuzioni. Il paese venne dato alle fiamme pi\u00f9 volte. Tutti i suoi caduti sono ricordati con un monumento nella piazza del paese.\nIl paese \u00e8 noto per l'opera letteraria di Dino Buzzati intitolata \"I miracoli di Val Morel\".\nLo scrittore amava recarsi in questi posti dove passava il tempo a meditare e a scrivere le sue opere.\n\"Il paese di Valmorel esisteva ancora, tale e quale. Esistevano i colli, le ripe scoscese, le vecchie casere, le modeste rupi affioranti, il Col Visentin, esisteva intatto l'incanto del tempo dei tempi\" (Dino Buzzati).La frazione comprende anche le localit\u00e0 abitate di:\n\"Laste,\" conserva un antico sacello del XVII-XVIII secolo dedicato a Santa Caterina d'Alessandria o secondo altre fonti a Santa Rita da Cascia; poco distante sorge un'altra edicola dedicata a Sant'Antonio da Padova.\n\"Navenze,\" sorge tra i 600 e i 650 metri d'altitudine, lungo la gola del torrente Limana che esce dal \"Canal di Limana. \"Il paese \u00e8 soggetto a numerosi smottamenti uno di questi attivo da pi\u00f9 di cent'anni. Patrono \u00e8 San Luigi.\n\"Cros,\" \u00e8 posto ai piedi del \"monte Croce\" a circa 670 metri d'altitudine, al di sotto della Valpiana. \u00c8 posto in posizione panoramica su tutta la Valbelluna.\nCentore-Malv\u00e9s.\nCentore e Malves sono due piccoli abitati contigui, posti in una zona collinare a sud del capoluogo. Nel piccolo borgo di Centore sorge la settecentesca \"villa Sacello\" ora \"Zadra\". Un maestoso e ben conservato complesso di \"villa veneta\". Poco distante la piccola chiesetta di Santa Lucia.\nEtimologia: dal romano \"\"centuria\", \"unit\u00e0 di misura territoriale. Patrona \u00e8 Santa Lucia.\nNavasa.\nLa frazione di Navasa sorge in un pianoro nei pressi della confluenza del torrente Levedin nel Cicogna. Il borgo rurale conserva l'impianto urbano tipico dei colmelli a cortili chiusi. Nel nucleo antico del paese sorge quello che resta del complesso cinquecentesco del \"Palazzo dei Crocecalle\"; oggi fortemente alterato e in parte distrutto. A sud del piccolo centro sorge la chiesa di San Martino di Tours, con murata una lapide funebre del \"Cavaliere Francesco Maria Colle\" appartenente alla corona ferrea e grande storico dell'Universit\u00e0 di Padova.\nOriginarie di questo paese sono le famiglie nobili dei Cicogna e Navasa, delle quali sono noti \"Marco Cicogna\" che partecip\u00f2 alla battaglia di Lepanto e Giusto Navasa Varotti.\nLa frazione, amministrativamente, comprende anche la localit\u00e0 di Coi: un insieme di piccole borgate rurali distribuite, come richiama il nome, lungo una zona collinare. Tra queste borgate sorge la \"Casa Frigimelica\", una dimora estiva nobiliare, oggi in stato di abbandono e fortemente compromessa. Nei pressi vi sorgeva la \"Chiesa della Trinit\u00e0\" detta anche di San Lazzaro, oggi scomparsa.\nCan\u00e8.\nPaese posto nella zona collinare occidentale del comune, vicino alle sponde del torrente Limana. Testimonianza dell'antichit\u00e0 del luogo \u00e8 un'urna funeraria romana, in pietra calcarea bianca databile al I secolo d.C., oggi murata nella chiesa di San Biagio (risalente al XV secolo, ricostruita nel IX secolo). L'iscrizione riporta il ricordo di Marco Giunio Massimo iscritto alla trib\u00f9 Papiria di Belluno; sepolto in questo luogo. In localit\u00e0 Col di Mezzo \u00e8 stata costruita nel XVIII secolo la \"Villa Sacello-Colle\". Patrono \u00e8 San Biagio.\nEtimologia: dal latino \"canetum\", traducibile in \"canneto.\"\nVilla di Limana - Quartiere Europa.\nQueste due frazioni compongono un'unica area urbana. Il primo centro, chiamato anticamente Villa Prima, \u00e8 una storica borgata rurale; il secondo, noto anche come Mandron, \u00e8 sorto a partire dagli anni '80 del Novecento. Nei pressi di quest'ultimo abitato sorge la settecentesca villa \"Piloni-Castello\" e poco distante vi si trovava la cappella di Santa Margherita, oggi scomparsa. L'originario borgo di Villa \u00e8 oggi diviso dalla strada provinciale 1 \"della Sinistra Piave\", ad est di essa rimane la contrada di Mel di Limana con la chiesa di San Michele Arcangelo, patrono del paese. A Villa ha sede l'Apidolomiti, l'associazione/cooperativa dei produttori del Miele delle Dolomiti Bellunesi IGP.\nCeresera.\n\u00c8 una frazione a sud-est del comune; posta lungo la Valtibolla, a mezzacosta, direttamente di fronte al paese di Cirvoi. Il paese \u00e8 composto da insediamenti sparsi: dal pi\u00f9 basso (Col Fornel) sulle rive del Cicogna al pi\u00f9 alto (Villa San Mamante) a 520\u00a0m s.l.m. Nel paese sorgeva l'antica chiesa di \"San Mamante de Busche\" distrutta poi nel corso del XIX secolo; in seguito nello stesso posto venne costruito un sacello. Patrono \u00e8 San Mamante. Nella zona di Ceresera vi \u00e8 anche presente una delle pi\u00f9 suggestive falesie di arrampicata della zona.\nAmministrazione.\nGemellaggi.\nDal 1971 il comune \u00e8 gemellato con:\nDal 2005 intrattiene un patto d'amicizia con:"}
{"id": "36313", "revid": "1652635", "url": "https://it.wikipedia.org/wiki?curid=36313", "title": "Livinallongo del Col di Lana", "text": "Livinallongo del Col di Lana (\"Fod\u00f3m\" in ladino, \"Buchenstein\" in tedesco) \u00e8 un comune italiano di abitanti dell'alto agordino in provincia di Belluno in Veneto. Si tratta di un comune sparso in quanto sede comunale \u00e8 la frazione \"Pieve di Livinallongo\". Fa parte del comprensorio della Ladinia.\nVi si sono svolti alcuni degli episodi pi\u00f9 cruenti della prima guerra mondiale, tra cui i combattimenti per il possesso della cima del Col di Lana, infatti tra Arabba e Livinallongo, sono situati due forti: il Forte Ruaz e il Forte Corte. Fu parte della contea principesca del Tirolo (Impero d'Austria) fino alla fine della prima guerra mondiale. Nel 1923, con l'istituzione della provincia di Trento comprendente i territori dell'ex Tirolo, fu annesso alla provincia di Belluno assieme alle limitrofe Cortina d'Ampezzo e Colle Santa Lucia. La frazione Arabba \u00e8 un noto centro turistico invernale facente parte del comprensorio Dolomiti Superski.\nGeografia fisica.\nTerritorio.\nNel suo territorio \u00e8 presente la localit\u00e0 geologica tipo della formazione di Livinallongo.\nOrigini del nome.\nAttestato dal 1265 come \"Livinal\" e dal 1275 come \"Livinallongo\", il toponimo \u00e8 composto dall'aggettivo \"lungo\" e dal termine ladino \"livin\u00e0l\" \"gola\", \"vallone franoso\". Si tratta quindi di un chiaro riferimento alla morfologia del territorio, esteso sulla stretta e profonda valle del Cordevole.\nIl corrispettivo ladino \"Fod\u00f3m\" viene invece ricollegato al latino \"fagus\" \"faggio\". Ne sarebbe una traduzione il tedesco \"Buchenstein\", composto da \"Buchen\" \"faggio\" e \"Stein\" \"rocca, castello\" (richiamo al castello di Andraz).\nStoria.\nL'epoca romana.\nI Romani raggiunsero le Alpi gi\u00e0 nel III secolo a.C., . Soltanto con Claudio la zona divenne una provincia (\"Raetia, Vindelicia e Vallis Poenina\"). Tuttavia non sembra che l'area di Livinallongo fosse particolarmente battuta. Le iscrizioni ritrovate ai piedi del monte Civetta fanno pensare che si trattasse di una zona di confine in cui la presenza umana fosse solo saltuaria o completamente assente. Non \u00e8 nemmeno certo se l'attuale comune fosse ricompreso nel territorio di \"Julium Carnicum\", e quindi alla Regio X, o appartenesse alla Rezia.\nL'alto medioevo.\nNeppure durante l'alto medioevo la civilt\u00e0 ha lasciato segni rilevanti. Dopo le invasioni barbariche, il territorio fu soggetto ai Longobardi e quindi ai Franchi, fondatori del Sacro Romano Impero. Con Ottone I la zona dolomitica fu ricompresa nella marca di Verona, a sua volta dipendente dal ducato di Baviera.\nQualcuno sostiene che a questo periodo risalga il Castello di Andraz.\nIl basso medioevo.\nDel 1005 \u00e8 un documento che definisce i confini della contea della Val Pusteria; forse, per la prima volta, vi sono citate alcune localit\u00e0 livinellesi.\nCon Corrado il Salico la valle di Livinallongo, probabilmente gi\u00e0 compresa nella contea della Valle Norica, venne assegnata al nuovo principato vescovile di Bressanone (istituito il 7 giugno 1027). In questo modo, al clero locale spettava anche il potere temporale, ma per amministrare il territorio ci si appoggiava a famiglie feudatarie (i \"ministeriali\"). Nella zona ebbero giurisdizione varie casate, perlopi\u00f9 di origine tedesca: i Rodank, gli Sch\u00f6neck, gli Avoscani, gli Stecconi.\n\u00c8 comunque da questo periodo che viene favorito il popolamento del territorio che avveniva solo dietro il consenso dei vescovi. I coloni provenivano soprattutto dalla valle Isarco e dalla val Pusteria.\nAttorno al 1141 fu fondata l'abbazia di Novacella con possedimenti anche su Livinallongo: uno scritto del 1142 documenta la donazione al convento del \"mansus Puchberc qui dicitur Wersil\" un maso identificabile con Fursil, nella zona di Colle Santa Lucia. \u00c8 il primo documento che cita con sicurezza la zona. Interessante notare che per prima viene citata l'area di Colle Santa Lucia, in posizione pi\u00f9 marginale rispetto a Livinallongo: \u00e8 probabile che i vescovi si fossero preoccupati di colonizzare per primi i territori di confine.\nLa peste nera del XIV secolo colp\u00ec gravemente la popolazione locale. La decimazione dei servi della gleba provoc\u00f2 l'affrancamento di molti contadini, ma anche l'abbandono di molti terreni da parte dei signori locali. I fondi furono acquistati da Corrado Stuck che tent\u00f2 di ristabilire la servit\u00f9 della gleba ma, gi\u00e0 nel 1352, Ludovico di Brandeburgo, in accordo con il vescovo Matth\u00e4us Andergassen, la aboliva definitivamente.\nPrima guerra mondiale.\nDurante la Prima Guerra Mondiale, il territorio comunale fu interessato da aspri combattimenti tra l'esercito italiano e quello austroungarico, fino all'esplosione di una camera minata (la cosiddetta \"mina Caetani\") sul Col di Lana per opera del regio esercito il 17 aprile 1916. La deflagrazione con conseguente frana caus\u00f2 la morte di circa 150 soldati austroungarici.\nGeografia antropica.\nFrazioni.\nIl comune \u00e8 suddiviso in 17 \"vicinie\" (tra parentesi il toponimo in ladino):\nAltre localit\u00e0 del territorio.\nOltre a questi insefiamenti, esistono molte altre localit\u00e0 abitate; le principali sono:\nAmministrazione.\nAltre informazioni amministrative.\nLivinallongo \u00e8 entrato a far parte del Regno d'Italia solo dopo la prima guerra mondiale e successivamente \u00e8 stato inquadrato nella provincia di Trento. \u00c8 compreso nella provincia di Belluno dal 1923.\nNel 1933 il comune ha cambiato denominazione aggiungendo la specifica \"del Col di Lana\" in ricordo degli eventi della grande guerra.\nIl 28-29 ottobre 2007 si \u00e8 tenuto un referendum consultivo per chiedere che il comune (assieme a quelli di Cortina d'Ampezzo e Colle Santa Lucia) fosse distaccato dal Veneto ed aggregato alla provincia autonoma di Bolzano. Il referendum si \u00e8 contraddistinto per la netta vittoria dei \"s\u00ec\" e per il superamento dei due quorum qualificati. Ora il comune sta seguendo la procedura prevista dalla Costituzione e dalla legge sui referendum."}
{"id": "36315", "revid": "322321", "url": "https://it.wikipedia.org/wiki?curid=36315", "title": "Lorenzago di Cadore", "text": "Lorenzago di Cadore (IPA: , \"Loren\u017e\u00e0go\" in ladino) \u00e8 un comune italiano di 575 abitanti della provincia di Belluno in Veneto. \u00c8 uno dei ventidue comuni che costituiscono la Magnifica Comunit\u00e0 di Cadore, posto alla sinistra del Piave, su un verde altopiano ben esposto a 883\u00a0m s.l.m., lungo la strada Statale 52 che collega il Cadore alla Carnia attraverso il Passo della Mauria, costituendo allo stesso tempo un'area di confine di provincia e di regione.\nIl paese.\nLorenzago non \u00e8 diviso in frazioni, ma presenta due distinti assetti urbanistici: uno denso e compatto composto da due borgate storiche; uno pi\u00f9 contemporaneo che si estende in localit\u00e0 Monteona, Dera, Piate, Rivad\u00f3. Le due borgate storiche sono collegate da un tratto della strada Statale 52 che attraversa tutto il paese: da Piazza Calvi (la principale del paese), sale fino a Cima Faureana; percorre poi il piano Viale Citt\u00e0 di Genova e passa dalla borgata di Villagrande (Gortina) a quella di Villapiccola (Vila) ove la strada riprende a salire sino al ponte di Ramai\u00f3 per continuare, con un tratto di otto chilometri, sino al Passo della Mauria, dal quale discende verso la Carnia ed il Friuli. Il Passo della Mauria ed il Monte omonimo con le sue doline imbutiformi scavate dalle acque si trova interamente entro il territorio di Lorenzago.\nGeografia fisica.\nTerritorio.\nIl territorio comunale che ha una superficie di 27,95\u00a0km\u00b2, degrada dolcemente (da sud-est a nord-ovest), ma non uniformemente e con vari falsipiani, sino a raggiungere il corso del Piave ove comincia il lago di Centro Cadore formato dallo sbarramento della diga di Sottocastello.\nIl territorio \u00e8 inoltre rotto in molte vallette minori, che sono percorse da piccoli rii, quali il Romotoi, il rio dei Tofi, il Rin de la Cros tributari del Piova, il rio dell'Acquafredda col subaffluente rio Borbe ed il Ramai\u00f3 tributari del Cridola. Tutte queste acque appartengono al bacino del Piave; solo il torrente Tora, che ha origine dal Monte Toro a nord della forcella del Cridola, appartiene al Tagliamento (che nasce in territorio comunale alle pendici orientali del Monte Miaron a 1195\u00a0m s.l.m.), della cui riva destra \u00e8 affluente, come pure il rio di Stabie, che \u00e8 affluente di sinistra.\nIl confine del territorio comunale \u00e8 segnato come estrema linea meridionale dalla Cresta del Cridola, i punti estremi orientale ed occidentale sono rispettivamente la confluenza rio di Stabie-Tagliamento e la confluenza Cridola-Piave; il punto pi\u00f9 settentrionale si trova pressappoco alla confluenza Piave-Piova. Dalla forcella o pi\u00f9 precisamente dalla tacca del Cridola il territorio confina con quello di Forni di Sopra sino a Stabie; da Stabie sino alla confluenza Piave-Cridola con quello di Domegge di Cadore.\nLe elevazioni principali sono, oltre il Cridola (2.581\u00a0m), la Cresta del Miaron (con le quattro punte di 2.373\u00a0m, 2.290 m, 2.215\u00a0m e 2.156\u00a0m) il colle Audoi (1.560\u00a0m), quello di Mezzarazzo (1.544\u00a0m), il Sasso Croera (1.538\u00a0m), lo Stizzinoi (1.518\u00a0m), il colle Magnente (1.526\u00a0m) e il colle Famazzo (1.361\u00a0m). A tutte queste cime si arriva comodamente per vari sentieri.\nI principali monti del comune di Lorenzago, Cridola e Miaron, che dividono il Cadore dalla Carnia appartengono dal 26 giugno 2009 al gruppo Dolomiti d'Oltre Piave e Friulane inserito nella lista del Patrimonio mondiale naturale dell'UNESCO.\nIl territorio del Comune risulta compreso tra i 683\u00a0m e i 2.581\u00a0m sopra il livello del mare.\nLe montagne.\nLorenzago \u00e8 circondato a 360\u00b0 da suggestivi massicci dolomitici; volgendo lo sguardo alla destra del Cridola, si vede il Montanello (2.441\u00a0m) col sottostante Agudo o Col della Croce (1.829\u00a0m). Girando sempre verso destra spunta pi\u00f9 lontano, oltre le valli del torrente Talagona e Anfela, il Picco di Roda (2.227\u00a0m) nel gruppo del Duranno, e poi, oltre l'avvallamento in cui scorre profondo il Piave, si vede d'infilata una parte della lunga muraglia rocciosa del Bosconero, che sale col Monte Dubiea (1.660\u00a0m) e la Croda Cuz (2.201\u00a0m) alla parete verticale nord del Sassolungo (2.413\u00a0m) ed agli Sfornioi (2.409\u00a0m), sino alla larga ed erbosa depressione della forcella Cibiana (1.528\u00a0m), sopra la quale s'innalza a destra il Monte Rite (2.181\u00a0m), mentre nello sfondo oltre la forcella appaiono lontani i monti dell'Agordino (Gardesana e Tamer).\nContinuando, sorge il verdeggiante Monte Tr\u00e0nego (1.847\u00a0m) e quindi s'innalza la piramide dell'Antelao (3.263\u00a0m), la vetta pi\u00f9 alta del Cadore, che la val d'Oten e la Forcella Piccola (2.121\u00a0m) separano dal gruppo delle Marmarole; di questo gruppo \u00e8 visibile soltanto la parte orientale con la cresta d'Aieron e quella degli Invalidi (separate dal Vallone del Froppa), il gran pilastro della Croda Bianca (2.828 m), il Monte Ciastelin (2.601\u00a0m), caratteristico per la forma di dorso di dromedario, il campanile Ciastelin (2.572\u00a0m), la piccola Torre di Lozzo detta comunemente il \u00ab Pupo \u00bb, che divide in due la forcella S. Pietro (2.319\u00a0m), e infine la Croda di San Lorenzo o Monte Ciarido (2.502 m), la cui estrema propaggine settentrionale con la Torre Art\u00f9 (2.040 m) \u00e8 nascosta dall'antistante Col Cervera (1.919\u00a0m).\nTra le Marmarole e il Tudaio lo sguardo spazia lontano, e in quella larga apertura appaiono, da sinistra a destra, la Croda da Campo (2.718\u00a0m) e la fosca Aiarnola (2468\u00a0m), separate dalla forcella Valadrin; quindi il lungo sperone boscoso, poi pascolivo e pi\u00f9 in alto ghiaioso che da Casamazzagno sopra Candide sale dolcemente ondulato col monte Spina (1.966 m) e il Col Rosson (2.304\u00a0m) e culmina col caratteristico cocuzzolo conico del Col Quatern\u00e0 (2.503\u00a0m). Segue pi\u00f9 lontano il roccioso Cavallino (2.689\u00a0m), la cima pi\u00f9 alta della catena displuviale tra le valli della Drava e del Piave.\nContinuando a destra, pi\u00f9 vicina si alza la lunga catena rocciosa Tudaio-Brentoni che separa l'Oltrepiave dal Comelico e di cui appare solo la prima parte, con gli strapiombi del Tudaio (2.279\u00a0m), la Bragagnina, la cima di Landre (2.332\u00a0m), lo Schiavon (2.337\u00a0m) e dietro ad esso il Crissin (2.495\u00a0m), i cosiddetti Cadini con le due forcelle Ciadin Alto Ovest (2.295\u00a0m) ed est (2.221\u00a0m), il Popera Val Grande (2.512\u00a0m), la Cresta Castellati (2.486\u00a0m), oltre la quale, poich\u00e9 la catena si incurva verso nord-est, non \u00e8 visibile la vetta pi\u00f9 alta de gruppo, il Monte Brentoni (2.548\u00a0m). Oltre la depressione della valle del Piova, sulla quale \u00e8 larga ed erbosa forcella Losco (1.781\u00a0m), appare la lunga costa pure erbosa del Pra' della Monte (\u201cMonte\u201d, nell'uso locale, \u00e8 di genere femminile), sotto la quale \u00e8 il Col Torondo (1.570\u00a0m). Spunta appena, lontano, rossastro, il Colr\u00f2solo (2.138\u00a0m); segue una cresta boscosa che culmina, sempre da sinistra a destra, coi colli Audoi (1.560\u00a0m) e Mezzarazzo (1.544\u00a0m) e col Sasso Croera (1.538\u00a0m). Oltre la depressione del Mauria appare infine la cresta del Miaron, che si congiunge col Cridola. \u00c8 compiuto cos\u00ec il giro dell'orizzonte di Lorenzago.\nClima.\nIl clima rientra tra i climi di montagna e pi\u00f9 precisamente \u00e8 un clima alpino, come tale\n\u00e8 caratterizzato dalla diminuzione della temperatura con l'altitudine (0,6\u00a0\u00b0C ogni 100\u00a0m).\nLe estati sono fresche e caratterizzate da abbondanti e frequenti piogge, gli inverni sono rigidi e nevosi. Le stagioni intermedie invece, si presentano solitamente ventilate, fresche e abbastanza piovose.\nOrigini del nome.\nIl toponimo sarebbe un prediale, deriverebbe cio\u00e8 dal nome proprio di un colono romano, un \"Laurentus\" o un \"Laurentius\". La desinenza -\"ago\", di origine celtica, \u00e8 unica in tutto il Cadore, ma \u00e8 comunque frequente in Veneto, e non fa altro che confermare l'etimo proposto: \"fundus Laurentiacus\" doveva dunque chiamarsi l'insieme dei possedimenti di questo \"Laurentus\".\nStoria.\nPreistoria ed antichit\u00e0.\nDelle vicende pi\u00f9 antiche poco si pu\u00f2 dire sebbene si possa pensare che Lorenzago sia stato abitato fin dall'et\u00e0 della pietra come dimostrerebbe il martello di pietra rinvenuto in Mauria e pi\u00f9 precisamente nella cava di Chiole nel 1885 dal lorenzaghese Mario De Marco. Il martello, che \u00e8 stato acquistato successivamente da don Pietro Da Ronco e ceduto al museo di Pieve di Cadore, appare \u00ab del numero e della foggia di quelli che i sacerdoti adoperavano per dare il colpo alla vittima nei sacrifici \u00bb.\nNell'et\u00e0 del ferro, si pu\u00f2 supporre, e con forti ragioni, che i Reti non penetrarono esclusivamente nell'ampia valle dell'Adige, ma anche nella pi\u00f9 stretta valle del Piave. Ci\u00f2 sarebbe confermato non soltanto da Plinio ma provato (per l'autorevole giudizio dell'Ascoli) dal dialetto cadorino, nel quale sarebbero riscontrabili dei copiosi avanzi ladini, cio\u00e8 reto-latini.\nAttraverso il passo della Mauria sarebbero giunti anche gli illirici, cui appartiene la stirpe veneta. I celti giunsero certamente in Carnia e quindi sicuramente a Lorenzago se il nome del paese, della regione e d'altri toponimi \u00e8 d'origine celtica. Successivamente, forse dal 115 a.C. da quando il console Marco Emilio Scauro trionf\u00f2 dei Carni, i Galli della Carnia (de Galleis Karneis), Lorenzago come il resto Cadore pass\u00f2 sotto il dominio di Roma che divenne a partire del 27 a.C. con Cesare Augusto parte della decima regione \u00ab Venetia et Istria \u00bb. Nel I secolo a.C., come tutto il resto della regione cadorina, Lorenzago fu probabilmente ascritto alla Tribus Claudia, e nel contempo aggregato come tutta l'area cadorina al municipio romano di Julium Carnicum (l'attuale Zuglio). Un ulteriore indizio dell'esistenza del paese nell'et\u00e0 romana e propriamente imperiale proverrebbe da una moneta d'argento trovata nel territorio con l'effigie dell'imperatore Flavio Vespasiano (69-79 d.C.). \u00c8 comunque certo che Lorenzago fosse un antico predio romano!\nAvvento del Cristianesimo.\nDopo un passato pagano, Lorenzago, tra il II e III secolo d.C. fu probabilmente uno dei primi villaggi del Cadore ad essere evangelizzato. La tradizione vuole che in Mauria, come lo dimostrerebbe ancor oggi il nome \"Pra' del Santo\", fosse passato Sant'Ermagora discepolo di San Marco, inviato ad Aquileia da San Pietro per predicare il Cristianesimo. Sant'Ermagora \u00e8 il patrono del paese e la chiesa parrocchiale di Lorenzago \u00e8 a lui dedicata.\nMedioevo.\nPoco sappiamo di questo oscuro periodo, sebbene si possa certamente dire che le impervie e malagevoli valli cadorine siano state una via d'invasione poco attraente, in particolare se confrontate alle comode valli friulane. Ciononostante, Lorenzago, pi\u00f9 d'altri villaggi cadorini avrebbe avuto la possibilit\u00e0 di vedersi giungere, dal Mauria, qualche incursione barbarica (Visigoti, Unni ecc.).\nDal 476 al 568, Lorenzago come tutto il Cadore fu successivamente sotto il dominio degli Eruli, degli Ostrogoti, dei Franchi e dei Bizantini. A partire dall'Alto Medioevo Lorenzago pass\u00f2 sotto dominio longobardo.\nDal 568, con i Longobardi, il Cadore deve aver formato una sculdascia ovvero un reparto militare che divenne poi una ripartizione territoriale e che era formata da un gruppo di cento o centoventi famiglie dello stesso ceppo \u00ab fare \u00bb (per questo motivo il territorio cos\u00ec suddiviso viene chiamato anche \u00ab Centenario \u00bb), che oltre alla custodia della cosa pubblica presiedeva anche all'applicazione delle leggi longobarde. Ogni sculdascia era suddivisa in dieci o dodici decanie per centurie. Lorenzago formava con Vigo, Laggio, Pel\u00f3s e Pini\u00e9 una delle dieci decanie del Cadore, denominata \u00ab Oltrepiave \u00bb. In seguito ogni decania venne chiamata \u00ab Centenaro \u00bb.\nSuccessivamente alla sconfitta, nel 774, dei Longobardi, tornarono i Franchi. Carlo Magno pass\u00f2 ad un marchese la marca del Friuli alle cui dipendenze erano i conti di Ceneda, Belluno e Cadore. Tolto quindi il governo della regione al gastaldo longobardo e passato ad un conte, ogni villaggio ebbe a capo un marico o marigo, con una denominazione rimasta poi per secoli finch\u00e9 non fu sostituita con quella moderna di sindaco. Il marico, scelto tra i capifamiglia, era assistito da due \u00ab laudatori \u00bb gli odierni assessori: tutti e tre insieme formavano la cosiddetta \u00ab Banca \u00bb, gratificata col titolo di \u00ab Magnifica \u00bb, e duravano in carica un anno. Essi amministravano il patrimonio del Comune, costituito da pascoli montani e boschi, alla cui sorveglianza erano addetti due \u00ab saltarii \u00bb ovvero due guardaboschi. Il reddito dei boschi comunali era tale da limitare al minimo le imposte.\nCarlo Magno fiss\u00f2 inoltre fin dal 14 giugno 811, ad Aquisgrana, i confini del Patriarcato di Aquileia. \u00c8 quindi certo che Lorenzago appartenesse, religiosamente, gi\u00e0 dall'anno 811 al patriarcato aquileiense. Nell'875, quando Berengario del Friuli divenne marchese, Lorenzago apparteneva gi\u00e0 al marchesato del Friuli. Divennero successivamente marchesi del Friuli Gualfredo e Grimoaldo. Ma dal 951, con Ottone I, al 1077, Lorenzago, come tutto il Cadore, pass\u00f2 sotto il dominio dei duchi d'oltralpe: i duchi di Carinzia. Nel 1077 Enrico IV di Franconia costitu\u00ec il principato ecclesiastico di Aquileia di cui fece parte anche il Cadore fino al 1138. Il patriarcato subinfeud\u00f2 in seguito il Cadore ad altri suoi vassalli e i Signori da Camino, illustre famiglia di origine longobarda, divennero i padroni del Cadore, dal 1138 al 1335. Durante questo lungo periodo, tra i paesi cadorini, non mancarono le contese, specialmente per motivo di confini, ed anche Lorenzago fu spesso implicato in controversie con i comuni limitrofi, alcune delle quali sono ancora ben documentate. \u00c8 quindi evidente che con il crescente aumento della popolazione ogni villaggio ampliasse i propri confini per ottenere in particolare nuovi pascoli il pi\u00f9 vicino possibile al proprio abitato generando cos\u00ec frequenti contese. Prezioso fu lo Statuto che i Caminensi diedero al Cadore nel 1235, scritto a Pieve di Cadore dal notaio Vacelo alla presenza di una rappresentanza cadorina, tra i quali un Ambrogio di Lorenzago. Lo Statuto dato al Cadore da Biaquino III da Camino \u00e8 verosimilmente il pi\u00f9 antico codice di leggi e di norme che i Cadore abbia avuto, ed il periodo caminense durato quasi duecento anni fu certamente un periodo positivo per l'intero Cadore, che vide proprio in questo periodo la nascita della Magnifica Comunit\u00e0 di Cadore.\nNel 1347 il Cadore pass\u00f2 sotto il dominio diretto dei patriarchi d'Aquileia. Nell'atto di dedizione al patriarca Bertrando, rogato a Pieve il 31 maggio 1347, tra i rappresentanti dei centenari cadorini figura un Antonio da Lorenzago, che insieme con un Ducius da Vigo, Petrus de Pelusio (Pelos), Zanetus de Vigo ed un Odorico de Pelusio rappresentava il centenaro e l'universit\u00e0 dell'Oltrepiave\nCome tutti i Comuni cadorini, anche Lorenzago ebbe i suoi statuti o \u00ab laudi\u00bb. Il primo fu compilato nel 1365 con l'intervento degli uomini delle ville di Chiasate e di Miandre (Melandris), scomparse al principio del secolo XVI, ed \u00e8, come tutti gli altri, un vero e proprio codice rurale, avente lo scopo precipuo di garantire la propriet\u00e0 privata ed il libero uso dei beni comunali, per cui sono indicati con precisione i confini della propria Regola.\nData probabilmente di questa fine del XIV secolo, bench\u00e9 il primo riscontro storico sia successivo, l'inizio del movimento dei \u00ab Flagellanti \u00bb o \u00ab Scuola dei Battuti \u00bb a Lorenzago. Le confraternite dei flagellanti \u00ab Frad\u00e8s \u00bb, il cui nome deriva dalla pratica dell'autoflagellazione pubblica erano diffuse in tutta Italia.\nDominio veneziano.\nCrollato il potere temporale dei patriarchi aquileiesi, il doge Tommaso Mocenigo, invit\u00f2 i cadorini, nel 1420, ad accettare il dominio di Venezia. Rappresentanti lorenzaghesi parteciparono certamente nella cappella di Valle di Cadore alla Messa dello Spirito Santo ed alla solenne deliberazione del popolo cadorino, deliberazione compendiata nella famosa formula \"\u00ab Eamus ad bonos Venetos \u00bb\". Lorenzago faceva parte, come si \u00e8 detto, del centenaro d'Oltrepiave, che era rappresentato con tre membri nel Consiglio generale del Cadore, ed aveva un \u00ab commendatore \u00bb con i poteri degli odierni ufficiali giudiziari. Lorenzago inoltre, come ogni altro Comune, aveva un \u00ab giurato \u00bb o ufficiale di polizia, che vigilava sulle misure e sull'osservanza delle norme annoarie. Questa forma di governo locale rimase fino alla caduta della Repubblica di Venezia nel 1797.\nDal 1508 al 1511 durante l'agitatissimo periodo della guerra contro la Lega di Cambrai anche Lorenzago, insieme con tutto il Cadore, soffri del frequente passaggio di truppe, di saccheggi e devastazioni. Nel 1508, Girolamo Savorgnan ed altri condottieri al servizio della Serenissima entrarono dalla Carnia in Cadore superando il Passo della Mauria, e passando per Lorenzago scesero nella valle del Piave per unirsi all'esercito del capitano generale Bartolomeo d'Alviano. L'anno successivo, gli Imperiali, vinta la resistenza dei cadorini a Cibiana e penetrati di l\u00e0 anch'essi nella valle del Piave, tentarono con il principe Rodolfo d'Anhalt dopo avere incendiato Domegge ed esser passati a Lozzo di penetrare nell'Oltrepiave, ma giunti al Ponte di Pelos per l'improvviso panico tornarono sui loro passi. Nell'ottobre del 1511, agli ordini del capitano francese Regendorf, il nemico invase dalla Pusteria il Cadore e costrinse il presidio di Pieve alla resa, ma i Veneziani fecero avanzare truppe dal Friuli al comando di Camillo di Colloredo, che rapidamente per la Mauria si port\u00f2 a Lorenzago il 12 ottobre. Ma gli invasori avevano gi\u00e0 tutto saccheggiato o incendiato, e gli abitanti, scesi dai monti, dai boschi, dalle baite, dalle malghe ove s'erano rifugiati, dovettero provvedere a costruirsi ricoveri provvisori per fronteggiare l'inverno. Purtroppo, con il frequente passaggio di soldati, una terribile epidemia di peste infier\u00ec a Lorenzago tra il 1511 e 1512 causando la morte ad un terzo della popolazione del paese.\nDa allora fino al XVIII secolo Lorenzago non fu pi\u00f9 tormentato da eserciti stranieri, ciononostante, fu danneggiato da non rari incendi tra i quali si possono ricordare i pi\u00f9 devastanti avvenuti nel 1616, nel 1716 e nel 1792. Durante tutto questo periodo non cessarono le questioni con i comuni confinanti, se ne conserva ricordo in numerosi documenti nell'Archivio antico della Comunit\u00e0 Cadorina, custodito nell'Archivio di Stato di Venezia.\nLa parentesi napoleonica.\nDopo quasi tre secoli di relativa tranquillit\u00e0 sotto la protezione della Serenissima, la pace di Lorenzago fu nuovamente turbata con l'invasione francese nel 1797. A Lorenzago era stanziato un appostamento austriaco e sulla Mauria si collocarono alcune compagnie tirolesi atte a fronteggiare il passaggio dei francesi che erano ormai giunti a Tolmezzo. Presto per\u00f2 gli austriaci si ritirarono per concentrare la loro difesa in Gogna. Il 13 maggio 1797 un reparto di soldati francesi giunse fino a Pieve istituendo il codice napoleonico in Cadore. La regione cadorina con un nuovo ordinamento civile e penale, venne suddivisa in sei cantoni uno dei quali comprendeva Lozzo (il capoluogo), Lorenzago, Vigo, ed Auronzo. I frequenti passaggi dei soldati francesi lasciarono illeso il paese sebbene pretesero la consegna di tutta l'argenteria della chiesa oltre che alla contribuzione di viveri.\nSociet\u00e0.\nProfilo linguistico.\nLa lingua ufficiale, amministrativa e scolastica, \u00e8 la lingua italiana. Tuttavia la maggioranza della popolazione comunale parla il lorenzaghese, un dialetto cadorino che \u00e8 riuscito a conservare attraverso le varie influenze dei secoli il respiro alpino aspro e fresco del passato. Riconosciuto grazie alla normativa sulle minoranze linguistiche storiche \u00e8 tutelato ai sensi della legge nazionale 482/99.\nDialetto.\nIl lorenzaghese (e cadorino in genere) \u00e8 un dialetto ladino, infatti, conserva a pieno i parametri fissati dall'Ascoli per la definizione di \u00ab ladino \u00bb; e va aggiunto, come lo attesta Giovan Battista Pellegrini, che il lessico (che comprende quasi tutte le voci comuni dell'area dolomitica) conferma ancor pi\u00f9 tale affermazione poich\u00e9 anche in fase sincronica \u00e8 ancora ben conservato e rivela le caratteristiche della Cisalpina arcaica, spesso in opposizione al veneto. Le principali caratteristiche del lorenzaghese sono:\nQuesti fenomeni fonetici sono caratterizzanti dei dialetti ladini..\nAnche a Lorenzago (come in tutto il Cadore) si va diffondendo un movimento che tende a rivalutare le tradizioni ed il linguaggio locale, ma ci\u00f2 non deve essere ritenuto come un tentativo di differenziazione o di ribellione all'italianit\u00e0 ma piuttosto come scrisse il professor Antonio Ronzon nel 1874 a proposito del dialetto cadorino: \u00ab \"\u00c8 perci\u00f2 che noi dobbiamo porre sempre maggior impegno per non lasciarci scappare quel poco che ancora ne resta. Il Cadore, non avendo avuto un poeta popolare, non pu\u00f2 vantare canti popolari e vernacoli; adunque al povero almanacchista, che pur vorrebbe, altro non resta che di andar raspando gl'indecifrabili e quasi irreperibili avanzi e d'eccitare i viventi a scriverne qualche cosa\" \u00bb.\nIl nome del paese, nella parlata locale viene pronunciato \u00ab\"Lorenthago\"\u00bb cio\u00e8 con l'interdentale th. Queste consonanti interdentali, frequenti nel cadorino, sono d'influsso bellunese. Assenti in altre parlate ladine testimoniano dell'influenza veneta.\nEconomia.\nTurismo.\nLorenzago, dagli ultimi decenni del XIX secolo, \u00e8 un apprezzato centro di villeggiatura. Vi diede la prima spinta l'avvocato Giovanni Facheris che contribu\u00ec notevolmente allo sviluppo del paese.\nQui era solito venire in vacanza Giovanni Paolo II, alla cui memoria rimane il Museo Papa Wojtyla.\nAmministrazione.\nAltre informazioni amministrative.\nLa denominazione del comune fino al 1940 era Lorenzago."}
{"id": "36316", "revid": "254059", "url": "https://it.wikipedia.org/wiki?curid=36316", "title": "Lozzo di Cadore", "text": "Lozzo di Cadore (\"Lo\u1e91e\" in ladino) \u00e8 un comune italiano di abitanti della provincia di Belluno in Veneto.\nGeografia fisica.\nSituato geograficamente al centro del Cadore, nell'alta valle del Piave, il suo territorio \u00e8 caratterizzato dalla presenza della splendida terrazza naturale di Pian dei Buoi (detto anche \"la Monte de Sovergna\" o semplicemente \"la Monte\"), alpeggio a quota 1800 m che costituiva anticamente la principale fonte di sostentamento della popolazione.\nOrigini del nome.\nLe origini del toponimo sono ancora molto discusse.\nGiuseppe Ciani lo leg\u00f2 al nome romano \"Lucius\", in riferimento a un'antica personalit\u00e0 che si era stabilita sul colle sovrastante l'attuale paese. A conferma di ci\u00f2, lo storico affermava che, ai suoi tempi, qui sussistevano ancora i resti di una torre (la residenza del romano) e che un documento del 1234 prova l'esistenza di un villaggio detto \"Colle de Lucia\".\nSecondo altri, avrebbe la stessa radice di \"luce\", ricordando i segnali luminosi che, in passato, servivano per avvisare dell'arrivo di invasori. Per Antonio Ronzon, invece, il nome deriverebbe da \"luteum\" \"luogo paludoso\". Un'ultima ipotesi, infine, la lega a \"lucus\" \"bosco sacro\".\nStoria.\nNella seconda met\u00e0 dell'Ottocento furono rinvenuti numerosissimi reperti, tanto che Giovan Battista Pellegrini e altri studiosi, hanno concluso che Lozzo rappresentasse un centro protostorico e storico di importanza fondamentale. Presso la \"riva de Brodevin\" furono rinvenuti resti di tombe e ossari (contenenti ossa combuste), elmi, spade, fibule e monete romane. \nAltre sepolture, disposte su due strati, uno preromano e l'altro romano, sono state individuate a nordest dell'abitato. Da questo stesso sito proviene anche un cippo funerario di ardesia con un'iscrizione in lingua venetica. Altri oggetti preromani emersero a piazza della Croce e sul colle di Tamber, assieme a un denaro della famiglia Baebia (II secolo a.C.) e alle mura di una torre romana.\nIl tutto fa pensare a una localit\u00e0 strategica dal punto di vista militare, vista anche la presenza di importanti vie di comunicazione. A nord del paese, vicino al santuario della Madonna di Loreto, sono visibili tracce di strada romana mentre presso la chiusa, in localit\u00e0 Treponti, doveva iniziare l'antichissima strada che metteva in comunicazione il Cadore con la Carnia attraverso passo della Mauria.\nL'insediamento fu favorito dalla natura del territorio, ricco di risorse idriche e fertile, con un clima meno rigido che nel resto del Cadore.\nSimboli.\nLo stemma ed il gonfalone del Comune di Lozzo di Cadore sono stati concessi con decreto del presidente della Repubblica del 2 maggio 1996.\nLo scudo \u00e8 diviso in due: nella met\u00e0 superiore \u00e8 riprodotto lo stemma della Magnifica Comunit\u00e0 di Cadore; nella parte inferiore sono raffigurati una graticola e un ramo di palma, simboli del martirio di san Lorenzo, protettore di Lozzo di Cadore.\nAmministrazione.\nAltre informazioni amministrative.\nLa denominazione del comune fino al 1868 era Lozzo. Dal 1868 al 1957 fu Lozzo Cadore."}
{"id": "36317", "revid": "26786", "url": "https://it.wikipedia.org/wiki?curid=36317", "title": "Mel", "text": "Mel \u00e8 il capoluogo del comune italiano sparso di Borgo Valbelluna, in provincia di Belluno.\nGi\u00e0 comune autonomo (con le frazioni Bardies, Campo, Campo San Pietro, Carve, Carve Montagna, Col, Conzago, Cordellon, Corte, Farra, Follo, Gus, Marcador, Nave, Pagogna, Pellegai, Puner, Samprogno, San Candido, Signa, Tallandino, Tiago, Torta, Tremea, Valmaor, Vanie-Rive di Villa, Villa di Villa, Zottier), il 30 gennaio 2019 si \u00e8 fuso con i comuni di Lentiai e Trichiana per costituire il nuovo ente.\nConserva uno dei pi\u00f9 interessanti centri storici della provincia tanto da conseguire la bandiera arancione del Touring Club Italiano per due volte consecutive. Inoltre, dal 2018 fa parte de I borghi pi\u00f9 belli d'Italia.\nGeografia fisica.\nMel si trova al centro della Valbelluna, equidistante da Belluno e da Feltre e collegato a queste con la scorrevole strada provinciale della Sinistra Piave.\nSorge sulla riva sinistra del fiume Piave e alla destra del torrente Puner suo affluente.\nOrigini del nome.\nIl toponimo deriva dal vicino castello di Zumelle, a sua volta derivato dal termine \"gemellus\" (\"gemello\") ad indicare che la fortezza si contrapponeva al vicino Castelvint.\nStoria.\nMel ha sicuramente una storia antichissima: le sue origini sono primitive, pi\u00f9 precisamente paleovenete. Infatti, un gruppo di questi abitanti si stabilirono nella zona intorno all'VIII secolo a.C. Negli anni sessanta del XX Secolo, a circa un chilometro dal centro cittadino, venne alla luce un loro insediamento, con una necropoli ancora ben conservata. I numerosi reperti sono conservati nel Museo Civico del paese.\nSuccessivamente tra il V e III secolo a.C. vi si stabilirono i Galli, che lasciarono tracce nella toponomastica del territorio.\nCome per il resto della vallata, anche la zona zumellese entr\u00f2 a far parte della storia romana, della quale ancora oggi si possono vedere i numerosi reperti conservati nel paese: lapidi, sepolcri, armi, monete e oggetti di vita quotidiana. Inoltre il territorio era attraversato dalla via Claudia Augusta Altinate, una strada notevolmente importante che collegava la Pianura Padana con l'oltralpe, i cui resti sono visibili ancora oggi.\nCon la fine dell'Impero romano subentrarono i barbari. Significativa la presenza dei Longobardi che lasciarono testimonianze nei luoghi di culto come la chiesa di San Donato.\nCon il Medioevo sorsero numerosi manieri a difesa della valle e delle vie di comunicazioni. Il pi\u00f9 importante fu sicuramente il Castello di Zumelle, perno principale del sistema difensivo dell'intera Valbelluna. In questo periodo, il contado di Mel assunse importanza diventando protagonista nella scena storica della zona. Nell'anno 1404, il contado di Zumelle diede la sua dedizione alla Serenissima Repubblica di Venezia, causando la distruzione forzata di tutto il suo sistema difensivo, tranne il castello di Zumelle. Nel borgo di Mel dal 1420 risiedeva la nobilt\u00e0 con a capo la famiglia veneziana Zorzi, potente amministratrice dell'intero contado che all'epoca comprendeva anche una parte degli odierni comuni di Lentiai e Trichiana. Mel rimase veneziana fino all'arrivo di Napoleone che stravolse tutto il sistema amministrativo: il territorio, infatti, era governato da \"Regole\" che amministravano singolarmente ogni paese.\nNel XIX secolo il territorio ha subito la stessa sorte dell'intera vallata: le due guerre mondiali portarono un bilancio pesante di vite umane zumellesi. Da ricordare la figura di Angelo Pellegrino Sbardellotto, un anarchico e antifascista che tent\u00f2 l'uccisione del Duce.\nNegli anni '50 si spopol\u00f2 a causa dell'emigrazione. Con il boom economico il paese da totalmente agricolo e contadino mut\u00f2 all'attuale forma, con importanti aziende industriali e artigianali.\nSimboli.\nLo stemma del comune di Mel ha un'antichissima tradizione, infatti \u00e8 lo stesso che rappresentava l'antica Magnifica Comunit\u00e0 di Mel, la sua origine \u00e8 del 1520. L'esemplare pi\u00f9 antico \u00e8 scolpito in pietra nel basamento dell'antenna nella piazza del paese.\nNello stemma \u00e8 rappresentata la croce patriarcale rossa in campo bianco. Successivamente sul lato desto \u00e8 stato inserito un piccolo torrione a ricordo del grande maniero di Zumelle.\nMonumenti e luoghi d'interesse.\nCentro storico.\nIl centro storico di Mel sorge su di un colle nelle vicinanze del Piave, un tempo fortificato e protetto da un gran castello. Oggi il perimetro delle mura \u00e8 riconoscibile nei palazzi che racchiudono la piazza principale con al centro l'antica antenna del 1520; c'erano anche tre porte d'accesso di cui ne rimane a testimonianza solo una. Nella piazza principale si affacciano meravigliosi palazzi, un tempo sedi della nobilt\u00e0 locale. Tra gli edifici pi\u00f9 importanti vi sono la casa Fulcis (ora Zadra, XVII secolo), il Palazzo Fulcis (che oggi ospita l'\"Antico albergo Cappello\", XVIII secolo) il Palazzo Zorzi (attuale sede del municipio, XVI secolo) con una stupenda torretta dell'orologio nella cima e la tipica Loda (loggia) al pian terreno, il palazzo Del Zotto (XVII secolo), la casa Francescon (originaria del XIV secolo), il palazzo Karera (Pivetta) sorto lungo le antiche mura del feudo, che conserva ancora l'antica porta di accesso al borgo fortificato.\nSulla piazza si protende imponente la settecentesca chiesa arcipretale di Santa Maria Annunziata di epoca barocca, particolare per la mancanza del campanile crollato per un incendio nel '700 e mai pi\u00f9 ricostruito.\nA poca distanza sorge la pi\u00f9 antica chiesa dell'Addolorata, che conserva dipinti risalenti al Quattro-Cinquecento. La struttura che oggi vediamo \u00e8 solo la parte absidale della vecchia chiesa distrutta dal crollo del campanile. Sul lato nord sorge un torrione mozzato adibito a campanile.\nNel rione di Borgo Garibaldi sorge l'antica chiesa di San Pietro, oggi sconsacrata; sorge sui ruderi di un antico tempio, nel suo sagrato furono scoperti diversi sarcofagi. Poco distante sorgeva un'altra chiesa antica ,quella di San Lorenzo, di cui oggi rimane solo il portale.\nNel Palazzo delle Contesse si trova il Museo Civico Archeologico, con corredi tombali provenienti dalla necropoli paleoveneta sita nella parte bassa dell'abitato. Tale necropoli \u00e8 una fra le pi\u00f9 interessanti del periodo dell'epoca del ferro. Tra gli altri reperti del museo, si ricordano ossari fittili e bronzei, oggetti di ornamento personale quali anelli, armille, spilloni, cinture con ganci decorati, fibule e oggetti di uso quotidiano come coltelli, punteruoli, fusaiole, aghi per la filatura e vasellame.\nVa segnalata inoltre Piazza Papa Luciani, dedicata a Giovanni Paolo I che fu vescovo della diocesi di Vittorio Veneto, a cui Mel appartiene. Questo magnifico salotto urbano \u00e8 circondato da edifici di varie epoche.\nCastelli.\nNel territorio zumellese sorgevano tre castelli oltre a numerosi altri avamposti militari: il castello di Castelvint, quello del borgo fortificato di Mel e quello di Zumelle. Quest'ultimo sorge nei pressi della frazione di Villa di Villa, su uno sperone roccioso. Il Castello di Zumelle \u00e8 l'unico maniero ancora intatto di tutta la vallata.\nCultura.\nEventi.\nDiversificate le attivit\u00e0 culturali che si svolgono nel territorio zumellese. Mostre d'arte, le pi\u00f9 recenti dedicate: a Bruno Milano, a Paolo Cavinato, a Tancredi Parmeggiani e allo spazialismo veneto nel 2005, a Luigi Cima e i suoi allievi nel 2004, a Fiorenzo Tomea nel 2003, a Toni Piccolotto, mostre fotografiche, mostre di collezionismo ecc. vengono regolarmente organizzate all'interno della cornice del Palazzo delle Contesse.\nLa Rassegna Internazionale di Canto Corale, organizzata dalla Corale Zumellese in tre serate a partire dall'inizio di luglio all'interno del cortile di palazzo Guarnieri, ospita annualmente importantissimi gruppi corali provenienti da ogni parte del mondo.\nDa citare inoltre l'articolata e vivace stagione teatrale, il maggio teatrale zumellese, e i numerosi convegni di studio su temi storici; musicali e ambientali.\nLe due manifestazioni che a cadenza annuale si svolgono a Mel sono:\nDi rilievo anche le manifestazioni di carattere sportivo. Tra tutte la Prealpi Bike - Run Marathon, gara di biatlon a cui partecipano oltre 700 corridori e podisti e che prevede il valico delle Prealpi Venete in mountain bike su un percorso di 60\u00a0km di lunghezza e il successivo ritorno nelle formule Gran Fondo di corsa a piedi o in Nordic Walking."}
{"id": "36318", "revid": "322321", "url": "https://it.wikipedia.org/wiki?curid=36318", "title": "Ospitale di Cadore", "text": "Ospitale di Cadore (\"Osped\u00e0l\" in ladino) \u00e8 un comune italiano di 266 abitanti della provincia di Belluno in Veneto.\nStoria.\nOspitale si svilupp\u00f2 a partire dall'anno Mille grazie alla presenza di un ospizio (di cui sussistono ancora le tracce), fondato nel X secolo per i numerosi viandanti che percorrevano la valle del Piave. Dal XIV secolo il paese leg\u00f2 la propria economia ai traffici legati alla fluitazione del legname lungo il Piave, di cui beneficiarono anche le frazioni Davestra e Termine. Nel 1511, nel corso della guerra della Lega di Cambrai, la valle fu invasa dalle truppe di Massimiliano I d'Asburgo che puntavano al castello della Gardona. L'ospedale venne incendiato ma non smise di funzionare, dato che risultava ancora in attivit\u00e0 nella seconda met\u00e0 del Seicento.\nDurante il dominio della Repubblica di Venezia che venne ideata e realizzata in Cadore, nel 1600 circa, la prima sega ad acqua denominata appunto \u201calla veneziana\u201d destinata a rivoluzionare le tecniche di segagione dell\u2019epoca segnando un deciso incremento nella produttivit\u00e0 dell'attivit\u00e0 di produzione di assi di legno che \u00e8 durata fino al ventesimo secolo. Ospitale sub\u00ec un ulteriore sviluppo economico nella prima met\u00e0 dell'Ottocento, quando Candido Coletti apr\u00ec uno stabilimento per la lavorazione del legname (noto come Candidopoli) Verso la met\u00e0 dell\u2019Ottocento il lavoro nelle segherie dislocate lungo il Piave era ancora molto fiorente, tant\u2019\u00e8 che tra Rivalgo e Termine se ne contavano ben 30 (sei a Rivalgo, quattordici nel complesso industriale di Candidopoli nel fondovalle antistante la stazione di Ospitale e dieci, le pi\u00f9 vecchie, sulla sponda sinistra del fiume di fronte a Termine). \nLe devastanti alluvioni del 1924 e 1927 avevano sottolineato la debolezza di un sistema di produzione basato su una fonte energetica primaria gratuita ma anche difficilmente governabile. La disponibilit\u00e0 della novit\u00e0 costituita dai motori elettrici consent\u00ec di costruire le segherie direttamente a contatto dei luoghi d\u2019esbosco e la parte alta della provincia di Belluno vide un continuo proliferare di questi opifici. Dopo il 1914, anno di arrivo in valle della ferrovia, molti degli opifici dislocati lungo il corso del Piave a Ospitale e dintorni vennero nel tempo abbandonati in genere per analoghi impianti posti nei dintorni della stazione di Calalzo.\nMonumenti e luoghi d'interesse.\nParrocchiale della Santissima Trinit\u00e0.\nSi trova presso un tornante, all'inizio del nucleo di Ospitale di Sopra.\nL'edificio originario dovrebbe risalire al Duecento, ma ha subito nel tempo numerosi rifacimenti. Gli interventi pi\u00f9 recenti sono quelli del 1878, in cui venne demolito il pronao per ingrandire gli interni, e del 1938, quando fu rifatto l'altare maggiore in pietra di Castellavazzo.\nAll'interno \u00e8 conservata una pala di anonimo (\"Santissima Trinit\u00e0, San Barnaba e San Nicol\u00f2\") e una statua lignea (\"Madonna delle Grazie\"), scolpita nel 1856 da Valentino Besarel.\nGeografia antropica.\nFrazioni.\nOspitale.\nSede comunale, \u00e8 situata a 537 m s. l. m. sulla destra orografica del Piave. Si divide in Ospitale di Sopra, il nucleo pi\u00f9 antico, ed Ospitale di Sotto o Sottospitale. Lo sviluppo del paese alto \u00e8 legato all'antica Strada Regia di Alemagna, che lo attraversava e che venne utilizzata fino al 1798 quando venne inaugurato un nuovo tracciato a valle, parte della futura Imperiale Strada Regia Postale.\nTermine.\nL'abitato si estende sulla destra orografica del fiume Piave, a quota 471 m s. l. m., ai limiti meridionali del territorio cadorino. Nel XII secolo qui venne edificato il fortilizio di Termine, in contrapposizione al presidio ubicato presso la Gardona.\nI resti di tale struttura furono in seguito conglobati negli edifici dell'abitato, che si and\u00f2 formando attorno all'avamposto difensivo a partire dalla seconda met\u00e0 del XV secolo. Tali edifici, caratterizzati da un armonioso disegno di facciata nobilitato dalla presenza di elementi decorativi in pietra, documentano la competenza delle maestranze locali nella lavorazione del materiale proveniente dalle vicine cave di Castellavazzo. Sempre a Termine avevano sede le pi\u00f9 antiche segherie della zona di Ospitale.\nDavestra.\nPosta a 482 m s. l. m., \u00e8 l'unica frazione a giacere sulla sinistra orografica del Piave. Si divide in Davestra Grande e Davestra Piccola, le cui origini, secondo la leggenda, sono legate alla rivalit\u00e0 tra due famiglie, che le spinse a fondare due nuclei fisicamente separati tra loro.\nRivalgo.\nIl piccolo borgo frazionale si distribuisce lungo la vecchia Alemagna in corrispondenza del torrente \"Rui de Rivalgo\" che segna il confine settentrionale del comune.\nInfrastrutture e trasporti.\nA Ospitale di Cadore \u00e8 presente una stazione sulla Padova-Calalzo chiusa al servizio passeggeri nel 2013 (stazione di Ospitale di Cadore), ma ancora attiva per incroci e precedenze (posto di Movimento di Ospitale di C.). Questa stazione non \u00e8 da confondere con quella che era posta sulla soppressa ferrovia delle Dolomiti denominata semplicemente Ospitale (stazione di Ospitale).\nAmministrazione.\nAltre informazioni amministrative.\nLa denominazione del comune fino al 1949 era Ospitale."}
{"id": "36319", "revid": "254059", "url": "https://it.wikipedia.org/wiki?curid=36319", "title": "Pedavena", "text": "Pedavena \u00e8 un comune italiano di abitanti della provincia di Belluno in Veneto.\nIl paese \u00e8 famoso per la storica Birra Pedavena prodotta nell'omonimo stabilimento.\nA Pedavena passa la parte finale dell'Alta via n. 2, che partendo da Bressanone arriva a Feltre.\nStoria.\nPedavena fu sede in epoca medievale di un importante castello di cui oggi non rimane traccia; dopo le distruzioni legate alla Guerra di Cambrai divenne, con il risorgere della vicina citt\u00e0 di Feltre, luogo di delizie per la nobilt\u00e0 cittadina. Furono cos\u00ec costruite numerose ville tra il Seicento e l'Ottocento; sicuramente la pi\u00f9 importante per dimensioni del corpo nobiliare, del parco, nonch\u00e9 degli annessi rustici e per la qualit\u00e0 architettonica oltre che ambientale, \u00e8 la villa Pasole-Berton, secentesca, che sorge a brevissima distanza dal vecchio municipio. Pedavena \u00e8 nota per essere il paese di origine di Anna Rech una donna emigrata insieme ai suoi sette figli nel 1878 in Brasile e fondatrice del distretto che porta il suo nome nella citt\u00e0 di Caxias do Sul. .\nGeografia antropica.\nFrazioni.\nLa frazione di Teven \u00e8 situata a sud-ovest rispetto all'abitato di Pedavena, ad un'altitudine di circa 330 m s.l.m., e conta poche decine di abitanti. Non ha una chiesa propria, ma si appoggia al santuario di Travagola, piccola frazione confinante.\nLa frazione di Murle \u00e8 situata a est rispetto all'abitato di Pedavena: un tempo era staccata dal centro del comune ma con lo sviluppo edilizio \u00e8 stata pressoch\u00e9 assorbita dal tessuto urbano di Pedavena.\nLa chiesa conserva un'importante pala del pittore feltrino Pietro Marescalchi.\nSport.\nEventi sportivi.\nNel luglio 2017 si \u00e8 tenuta la 15\u00aa edizione del Campionato del mondo di parapendio.\nImpianti sportivi.\nA Pedavena si trovano gli impianti sportivi Boscherai: uno di calcio utilizzato dalla Dolomiti Bellunesi, dal Pedavena Calcio e uno di rugby utilizzato dal Rugby Feltre. Qui, si trova, anche, la sede del volo libero feltrina.\nVi \u00e8 inoltre una piscina comunale, l'unica nel Feltrino."}
{"id": "36320", "revid": "322321", "url": "https://it.wikipedia.org/wiki?curid=36320", "title": "Perarolo di Cadore", "text": "Perarolo di Cadore (\"Peraru\u00f2\" o \"Pararu\u00f2\" in ladino) \u00e8 un comune italiano di 370 abitanti della provincia di Belluno in Veneto.\nGeografia fisica.\nTerritorio.\nPerarolo \u00e8 situato all'estremit\u00e0 sud-ovest della gola attraverso la quale scorre il Piave dopo la diga di Pieve di Cadore, dove il torrente Boite confluisce nel Piave. Nel territorio comunale \u00e8 compresa anche la valle del torrente Valmontina, dichiarata area wilderness dal 1994. A nord del torrente si trova il Colle Svalut.\nStoria.\nEra da quest'area che partivano le zattere per il trasporto del legname diretto alla Repubblica di Venezia per via fluviale, traffico che fu per molti secoli, a partire dalla seconda met\u00e0 del XIV, alla base dell'economia di questo territorio, a prevalenza boscoso.\nNei primi del Novecento, per\u00f2, con l'arrivo nella valle della ferrovia (1913), questo modello economico secolare decadde e, con esso, il prestigio di Perarolo. Inoltre, negli anni ottanta fu dismessa la \"Cavalera\", unica strada praticabile nel percorso Longarone - Cortina d'Ampezzo e passante per Perarolo: furono costruiti il viadotto e il \"Ponte Cadore\", che tagliarono fuori il paese anche dal traffico automobilistico, pregiudicando cos\u00ec un'economia legata al turismo diretto a Cortina e sulle Dolomiti.\nMonumenti e luoghi d'interesse.\nChiesa parrocchiale di San Nicol\u00f2.\nLa chiesa parrocchiale di Perarolo nacque nel 1515 e fu intitolata a San Nicol\u00f2, patrono degli zattieri, la cui attivit\u00e0 era al centro dell'economia perarolese. Curata dal 1604, la chiesa divenne parrocchiale solo nel 1857. Nel 1862 l'edificio di culto venne ricostruito ma, a seguito delle piene del torrente Boite del 1882, si formarono delle lesioni talmente profonde che si dovette demolire la nuova chiesa gi\u00e0 nel 1897. Si gettarono quindi le fondazioni per la nuova Parrocchiale, che gi\u00e0 dopo pochi mesi mostrarono segni di cedimento verso il torrente, rendendo quindi impossibile realizzare la costruzione in muratura.\nChiesa di San Rocco.\nLa chiesa di San Rocco \u00e8 importante in quanto luogo tizianesco, dove oper\u00f2 Francesco Vecellio, fratello maggiore di Tiziano. Qui infatti egli lascia la pala (a lui attribuita) rappresentante \"Madonna con Bambino tra i santi Rocco e Sebastiano\", della prima met\u00e0 del XVI secolo.\nMuseo del c\u00ecdolo e del legname.\nIl \"Museo del c\u00ecdolo e del legname\" \u00e8 stato fondato nel 2005 per avvalorare l'importante storia economica di Perarolo. Centrale nell'organizzazione del museo \u00e8, appunto, il vecchio \"c\u00ecdolo\" di localit\u00e0 Sacco (smantellato nel secondo XX secolo): tale tipo di struttura, presente solo nel Cadore, faceva da barriera ai tronchi che scendevano per via fluviale, senza impedire per\u00f2 il passaggio regolare delle acque e permettendo di rifornire le numerose segherie vicine con regolarit\u00e0.\nAmministrazione.\nAltre informazioni amministrative.\nLa denominazione del comune fino al 1955 era Perarolo."}
{"id": "36322", "revid": "254059", "url": "https://it.wikipedia.org/wiki?curid=36322", "title": "Pieve di Cadore", "text": "Pieve di Cadore (\"Pi\u00e8e\" in ladino) \u00e8 un comune italiano di abitanti della provincia di Belluno in Veneto.\nCapoluogo storico del Cadore, situato a circa 40 chilometri a nord-est di Belluno, sorge a 878 m a ridosso di un promontorio collinoso, sulla sponda destra del fiume Piave, poco distante dall'incrocio tra la direttrice stradale della valle del torrente Boite e quella del Piave e la sua funzione per secoli \u00e8 stata legata alla Magnifica Comunit\u00e0 di Cadore che qui ha tuttora la sua sede. Secondo l'ISTAT, \u00e8 il quattordicesimo comune per numero di residenti della provincia, il sedicesimo per quanto riguarda la superficie e il ventunesimo per rapporto alla densit\u00e0 di abitanti. \u00c8 celebre inoltre per aver dato i natali al pittore Tiziano.\nGeografia fisica.\nTerritorio.\nIl comune di Pieve si estende tra la sponda destra e sinistra della Piave nel cosiddetto Centro Cadore. Verso nord-ovest si protende fino alla pendici del monte Antelao, mentre a sud-est giunge fino al confine tra la provincia di Belluno e quella di Pordenone, segnata dal gruppo degli Spalti di Toro. La conformazione del territorio comunale \u00e8 per la maggior parte montagnosa per la presenza di numerose cime e declivi che interessano quasi tutte le zone.\nStoria.\nIl territorio di Pieve ha sempre avuto un ruolo importante per il Cadore nel controllo dell'incrocio fra la valle del Piave e la valle del Boite fin da tempi molto antichi. I reperti archeologici venuti alla luce sono molti, tra cui un edificio romano ancora ben conservato.\nSulle pendici di uno dei due monti che dominano l'area, il Monte Ricco, alla fine dell'Ottocento sono stati ritrovati, da alcuni militari che eseguivano degli scavi, dei muri di una stanza al cui interno furono recuperati una statua di Diana cacciatrice alta 10\u00a0cm, varie monete romane, una patera in bronzo con dedica a Marte in latino, due cucchiai ed una paletta, probabilmente risalenti al periodo tra la fine del I secolo a.C. ed il I secolo d.C.Sempre sul Monte Ricco nel 1889 fu scoperto un oggetto rotto di bronzo con iscrizioni di origine veneta.\nPresso il museo di Pieve si conservavano vari reperti provenienti da Monte Ricco e Monte Castello, dove vennero trovate alcune monete romane, tra cui una di Costantino (337-340 d.C.). Nell'attuale centro di Pieve, negli scavi per la costruzione del Municipio cittadino, si trovarono i resti di un edificio romano, oggi restaurato, datato al II secolo d.C.\nVarie testimonianze raccontano che in zona costruendo altre case si erano trovati dei muri ma non si \u00e8 mai riusciti a documentarli. Soltanto nel 2004 con il rinnovo della piazza Tiziano, alcuni scavi hanno permesso di scoprire davanti all'entrata del Gran Caff\u00e8 Tiziano, una stratificazione di parecchi secoli assieme a reperti interessanti, fra cui un altare con iscrizione latina, un frammento d'osso iscritto in venetico, un frammento di vaso in terracotta.\nPoco distante dall'edificio romano era stata scoperta una statua bronzea di Cerere (prima del 1891) presso la seconda casa della strada maestra che da Pieve andava a Pozzale, consegnata al museo di Pieve e poi ripresa dal proprietario che la vendette per emigrare in America.\nL'abitato romano si estendeva nella zona dell'attuale centro di Pieve; per quanto riguarda l'insediamento pre-romano la parte pi\u00f9 cospicua era a Pozzale. Lo dimostra il ritrovamento dei resti di una capanna con i frammenti di un vaso nelle vicinanze del paese.\nNecropoli pre-romane sono state scoperte a Pozzale (IV-II secolo a.C.), a Pecol (periodo pre-romano non precisato) e in localit\u00e0 \"Il Cristo\" (tarda et\u00e0 del ferro).\nVerso la fine dell'Ottocento il genio militare italiano acquist\u00f2 la sommit\u00e0 del Monte Ricco per costruirvi un forte, in previsione di una possibile guerra contro l'impero austro-ungarico. La fortezza fu poi rinsaldata con la costruzione della batteria Castello, posta sulla collina che si trova alle sue spalle. Dopo la disfatta di Caporetto gli austriaci presero possesso del forte; prima di abbandonarlo, in vista del ritorno delle truppe italiane, fu fatto saltare in aria. Al momento il sito \u00e8 in restauro.\nMonumenti e luoghi d'interesse.\nArchitetture religiose.\nVicina alla piazza Tiziano \u00e8 la chiesa arcidiaconale di Santa Maria Nascente (XVIII-XIX secolo), con varie tele di Cesare Vecellio e (terzo altare laterale sinistro) la \"Madonna, un santo Vescovo, sant'Andrea e Tiziano\" di Tiziano Vecellio.\nArchitetture civili.\nPieve \u00e8 la \"capitale\" storica e sociale dell'intero Cadore. Nella piazza, dedicata a Tiziano (monumento in bronzo di Antonio Dal Zotto del 1880), spicca il palazzo della Magnifica Comunit\u00e0 di Cadore (XVI secolo, con torre merlata) alla cui base \u00e8 posto un ricordo marmoreo di Pier Fortunato Calvi e di altri patrioti cadorini morti nelle guerre d'indipendenza contro l'Impero d'Austria. Sempre nella piazza, si incontrano la casa di Tiziano l'Oratore (tardo cinquecentesca), oggi sede in una fondazione di ricerca storico-artistica, con affreschi del 1590 circa ed il palazzo Jacobi-Solero (seicentesco, con rimaneggiamenti successivi).\nDalla piazza, scendendo per la via Borgata Arsenale, troviamo la piazzetta Arsenale con una piccola fontana settecentesca sormontata dalla statua di san Giovanni Nepomuceno, il palazzo Sampieri-Vallenzasca (tardo cinquecentesco), con affreschi interni ed esterni e la cinquecentesca casa natale di Tiziano, oggi museo.\nFu costruito nel 1447, su delibera del Consiglio della Comunit\u00e0, che all'epoca governava la zona. La torre merlata venne portata a termine nel 1491 e in questo anno venne posta anche la prima campana alla torre.\nSub\u00ec molti danni per un incendio durante la guerra della Lega di Cambrai e i lavori di ricostruzione terminarono nel 1518.\nNel 1589 crollarono il tetto e parte della facciata a causa del peso della neve, che le cronache dicono fosse caduta in quantit\u00e0 eccezionale.\nCaratteristica \u00e8 la sala del Pretore, con il soffitto in legno intagliato, e che ai quattro angoli porta le quattro insegne: del lavoro, della guerra, dell'arte e della religione. Nel centro del soffitto nel 1864 in seguito ai fatti dell'unit\u00e0 di Italia venne aggiunta una scritta: \"La patria unisce insieme le sue pi\u00f9 care memorie: 1864\".\nAttorno alla sala sono presenti 40 nicchie che ospitano i busti di diversi personaggi illustri del Cadore, tutti opera dello scultore Valentino Besarel. Vengono rappresentati: Folco, marchese e signore del castello di Cadore, amato dal popolo ma in disputa col patriarcato; Scaffardo, ricco commerciante e potente di Domegge di Cadore; Voltrico di Cadore, religioso a cui si deve la riforma del Capitolato d'Aquileia che riguardava queste terre e altri personaggi che in un modo o nell'altro hanno segnato la storia del Cadore.\nArchitetture militari.\nProcedendo da via Vittime del Vajont, accanto alla casa natale di Tiziano Vecellio, si giunge a forte Monte Ricco, sull'omonima altura, gi\u00e0 in epoca preromana destinato a funzione difensiva.\nRimaneggiato nel corso dei secoli, venne incluso nel sistema difensivo del Regno d'Italia contro l'Impero Austro-ungarico, fin quando nel 1918, a seguito della disfatta di Caporetto, fu distrutto dai soldati nemici.\nNel 2006, il comune ha avviato i lavori per la ristrutturazione del forte, conclusi nel 2017.\nGeografia antropica.\nFrazioni.\nIl territorio comunale comprende nel suo territorio le frazioni di Nebbi\u00f9, Pieve, Pozzale, Sottocastello e Tai.\nInfrastrutture e trasporti.\nLa stazione ferroviaria pi\u00f9 vicina \u00e8 la stazione di Calalzo-Pieve di Cadore-Cortina. Le stazioni di Nebbi\u00f9, Tai di Cadore e Pieve di Cadore-Sottocastello sorgevano lungo la ferrovia delle Dolomiti, attiva in questa tratta fra il 1921 e il 1964."}
{"id": "36323", "revid": "1005847", "url": "https://it.wikipedia.org/wiki?curid=36323", "title": "Ponte nelle Alpi", "text": "Ponte nelle Alpi (\"Pont\" in veneto) \u00e8 un comune italiano sparso di abitanti della provincia di Belluno in Veneto, la cui sede comunale non \u00e8 il centro omonimo, ma la frazione Cadola.\nGeografia fisica.\nIl territorio comunale si estende su entrambe le rive del Piave con un saliscendi di altitudini comprese tra i 378 e i 2.133 . Si possono distinguere tre zone:\nStoria.\nDalle origini all'epoca romana.\nLe testimonianze pi\u00f9 antiche lasciate dalla civilt\u00e0 risalgono all'et\u00e0 della pietra e sono state individuate in diverse localit\u00e0 del territorio: Coi de Pera, Sass de Pescamon, Losego.\nMa risalgono all'epoca romana i segni inequivocabili di una presenza stabile e diffusa: sono emersi resti di accampamenti, residenze, sepolture e strade, oltre che monili, monete e utensili. I ritrovamenti si sono concentrati attorno a Losego e a Polpet.\nIl medioevo.\nSin dal primo medioevo la zona assunse importanza strategica e vennero costruite tre fortificazioni a difesa delle tre vallate che vi confluiscono.\nIl castello di San Giorgio, presso Soccher, fu fondato nel VI secolo e fu possesso dei Caminesi, feudatari e poi avogari, cio\u00e8 amministratori dei beni diocesani, dei vescovi di Belluno. La Casamatta, sulle rive del lago di Santa Croce, difendeva la pieve di Frusseda (la principale istituzione locale, sia civile che religiosa) volgendosi verso la sella di Fadalto e quindi alla Val Lapisina. La terza fortificazione era il Castellet, a nord di Polpet, forse costruito sui resti di un monastero cistercense.\nIn quest'epoca assume particolare rilievo il ponte di collegamento sul Piave da cui il paese trae il nome. Citato sin dal 1181, nel 1412 fu distrutto dai veneziani per bloccare il passo agli ungari invasori. Ricostruito nel 1415, fu incendiato nel 1484 e, nei successivi due secoli, viene distrutto e ricostruito per ben cinque volte.\nMonumenti e luoghi d'interesse.\nArchitetture religiose.\nChiesa di Santa Maria del Rosario.\nL'attuale chiesa, sita a Cadola, \u00e8 del 1862 e fu progettata da Giuseppe Segusini. Precedentemente esisteva un altro edificio sacro eretto intorno al 1570 sui resti di una costruzione anteriore all'anno mille. Conserva opere di grande valore artistico come le tele di Cesare Vecellio e Francesco Frigimelica il vecchio.\nChiesa di Sant'Andrea in Monte.\nQuesta piccola chiesa risale al XII secolo, eretta su un pianoro del monte Frusseda (741 m s.l.m.), nei pressi dei resti dell'antico Castellet. La chiesa conserva un bel ciclo di affreschi rovinato da vandali.\nChiesa di Santa Caterina.\nA Ponte delle Alpi, \u00e8 un edificio duecentesco posto su un costone a strapiombo sul Piave, nei pressi dello storico ponte. Conserva notevoli affreschi e opere lignee.\nArchitetture civili.\nVilla Pagani-Cesa.\nVilla Pagani-Cesa ora Orzes, della seconda met\u00e0 del XVII secolo, sorge nella localit\u00e0 di Fontanella, nell'Oltrerai. Costruita dalla nobile famiglia Cesa, vi risiedeva il giovane Mauro Cappellari della Colomba, futuro papa Gregorio XVI.\nSi tratta di una villa veneta, di gusto molto pi\u00f9 rustico rispetto alle altre della Valbelluna. All'interno \u00e8 custodita una testiera da letto del Settecento in legno dipinto, con lo stemma dei Cappellari. Nei pressi della villa c'era una cappella, oggi scomparsa.\nGeografia antropica.\nFrazioni.\nNel vasto territorio comunale si distribuiscono ventuno frazioni.\nInfrastrutture e trasporti.\nStrade.\nAutostrade.\nNel territorio comunale ha termine l'Autostrada A27, proveniente da Mestre. Oltre all'interconnessione con la Strada Statale 51 a Pian di Vedoia (al km 82+500), \u00e8 presente l'uscita \"Belluno\" nei pressi di Cadola (al km 77+200), la barriera di esazione \"Belluno\" (al km 75+200), l'area di servizio \"Ponte nelle Alpi ovest\" e l'area di parcheggio \"Ponte nelle Alpi est\" (al km 82+000).\nFerrovie.\nIl territorio comunale \u00e8 attraversato da ovest a nord dalla linea ferroviaria Belluno-Calalzo, aperta l'8 agosto 1912. Nel 24 settembre 1938 \u00e8 stata aperta la linea ferroviaria per Conegliano che collega la Valbelluna con la pianura veneta attraverso la Sella di Fadalto. Nel territorio comunale sono presenti le stazioni di:\nI collegamenti offerti sono di tipo regionale e svolti da Trenitalia. Le corse svolte collegano Belluno con Conegliano e Calalzo. Ci sono inoltre altre relazioni come la Belluno-Venezia Santa Lucia, che circola nei giorni feriali con partenza alla mattina e arrivo alla sera, la Vicenza-Calalzo e Venezia Santa Lucia-Calalzo, che circola nei giorni festivi con arrivo a Ponte nelle Alpi alla mattina e partenza verso Vicenza e Venezia alla sera. In autostrada transitano, senza alcuna fermata in territorio comunale, i bus di collegamento con l'alta velocit\u00e0 tra la stazione di Venezia Mestre, Longarone e le localit\u00e0 del Cadore (Pieve di Cadore, San Vito di Cadore, Cortina d'Ampezzo), offerti da Trenitalia (Freccialink) e NTV Italo (Italobus).\nMobilit\u00e0 urbana.\nIl comune \u00e8 attraversato dalle seguenti linee autobus extraurbane di Dolomitibus:\nIl comune \u00e8 servito anche dalle linee dirette alle zone industriali di Villanova (Longarone) e Paludi (Alpago). Sono presenti inoltre alcune linee turistiche gestite da Dolomitibus (Venezia-Falcade/Cortina) e ATVO (Belluno-Jesolo e Cortina-Venezia).\nMobilit\u00e0 ciclabile.\nIl comune \u00e8 attraversato dalla pista ciclabile Via Regia che collega Venezia a Monaco, costeggiando il canale Cellina tra Soverzene e l'Alpago e lambendo le frazioni di Soccher e Paiane. . A Cadola si origina la pista ciclabile che attraversa il territorio della Sinistra Piave, attraversando le frazioni di Canevoi, Lastreghe e la localit\u00e0 Vena d'Oro per proseguire verso Levego, Limana, Trichiana, Mel e Lentiai. Dal quartiere di Nuova Erto parte un tratto di pista ciclabile diretto a Safforze (Belluno) che si collega ai tratti urbani realizzati in comune di Belluno che consentono di raggiungere il centro storico.\n\u00c8 presente infine una pista ciclabile che collega Ponte nelle Alpi a Cadola e Paiane che utilizza lo spazio del secondo binario sul ponte ferroviario sul fiume Piave\nAmministrazione.\nAltre informazioni amministrative.\nLa denominazione del Comune fino al 1867 era Capodiponte. Ancora pi\u00f9 anticamente il paese era noto come Pieve di Frusseda."}
{"id": "36324", "revid": "117297775", "url": "https://it.wikipedia.org/wiki?curid=36324", "title": "Puos d'Alpago", "text": "Puos d'Alpago (\"Pos\" in veneto) \u00e8 una frazione del comune italiano di Alpago in provincia di Belluno in Veneto.\n\u00c8 stato un comune autonomo sino al 23 febbraio 2016, quando insieme alle frazioni di Bastia, Cornei, Sitran, Sommacosta e Valzella \u00e8 confluito nel nuovo comune di Alpago, del quale adesso \u00e8 un municipio insieme agli ex comuni di Farra d'Alpago e Pieve d'Alpago.\nGeografia fisica.\nTerritorio.\nIl centro di Puos \u00e8 situato a al centro della conca dell'Alpago, tra la sponda destra del torrente Tesa e la collina di S.Pietro.\nPrima della propria soppressione, Puos era l'unico comune della provincia che per legge era definito come parzialmente montano, a differenza degli altri che erano interamente montani.\nClima.\nCostanti venti pomeridiani si generano nei pressi del lago di Santa Croce attratti dalle correnti che si originano dal monte Dolada, costantemente esposto a sud, che rendono la zona un paradiso internazionale degli amanti degli sport d'aria come il parapendio o il deltaplano e permettono il funzionamento di una pala eolica costruita con fondi dell'Unione Europea.\nOrigini del nome.\nIl toponimo dialettale \u00e8 \"Pos\" che significa anche \"pozzo\": potrebbe essere un riferimento alla zona pi\u00f9 bassa della conca dell'Alpago.\nStoria.\nAttestato la prima volta nel 1210 come \"Posio,\" fu un importante centro per la fiera di animali e prodotti agricoli, attivit\u00e0 documentate per la prima volta nel 1583, anno in cui si istituisce la sagra di San Bartolomeo Apostolo.\nMonumenti e luoghi d'interesse.\nL'attuale chiesa parrocchiale di San Bartolomeo Apostolo \u00e8 stata fondata nel 1825, ricostruita dopo il terremoto del 1873, conserva apprezzabili opere tra cui una tela del 1617 di Francesco Frigimelica.\nCultura.\nEventi.\nLa rassegna si \u00e8 poi spostata a Belluno nel 2008.\nInfrastrutture e trasporti.\nPuos \u00e8 raggiungibile attraverso la Strada statale 51 di Alemagna oppure l'Autostrada A27.\n\u00c8 inoltre situato a circa quattro chilometri dalla Stazione ferroviaria appartenente alla Ferrovia Ponte nelle Alpi-Conegliano, meglio conosciuta come stazione per l'Alpago, dalla quale si pu\u00f2 proseguire verso Ponte nelle Alpi, Belluno e il Cadore, oppure in direzione Conegliano-Venezia."}
{"id": "36325", "revid": "1702319", "url": "https://it.wikipedia.org/wiki?curid=36325", "title": "Quero (Quero Vas)", "text": "Quero \u00e8 il capoluogo del comune italiano di Quero Vas, in provincia di Belluno.\nGi\u00e0 comune autonomo con frazioni Carpen, Cilladon, Santa Maria e Schievenin, il 28 dicembre 2013 \u00e8 confluito nel nuovo ente assieme al comune di Vas.\nGeografia fisica.\nSorge su un pianoro ai piedi del monte Cornella (630 m s.l.m.), compreso tra la riva destra del Piave e la riva sinistra del suo affluente Tegorzo. Si affaccia al Monfenera.\nStoria.\nIl paese sorse su un punto strategico, presso una stretta naturale della valle del Piave al confine tra la Valbelluna e la Marca Trevigiana. I riferimenti pi\u00f9 antichi risalgono all'epoca romana: oltre ai reperti (ad esempio lapidi funerarie), si \u00e8 notato che anche la struttura urbanistica, assai regolare, segue i canoni del \"castrum\"; a ci\u00f2 si aggiunge il probabile passaggio della via Claudia Augusta Altinate e, infine, il popolo dei \"Quarqueni\", citati da Plinio il Vecchio, \u00e8 forse all'origine del toponimo.\nIl territorio fu conquistato dai Visigoti di Alarico, per poi passare al regno romano-barbarico degli Ostrogoti.\nCi fu una breve parentesi nell'impero di Giustiniano nell'Impero Bizantino; in seguito le zone furono annesse al regno dei Longobardi.\nCon l'arrivo di Carlo Magno, Quero divenne confine con il vescovado di Feltre e il paese divenne feudo del contado dei Collalto di Susegana.\nSin dalla seconda met\u00e0 del X secolo, Quero \u00e8 stata legata alla contea di Treviso e ne ha seguito le vicende. Dal XIII secolo si distinsero alcune importanti famiglie di proprietari terrieri, tra i quali spiccavano i \"da Castelli\", a capo della fazione dei ghibellini rossi, filoimperiali. Nel 1265 questi, proprio a Quero, ordirono una congiura contro il vescovo di Feltre e il 15 novembre 1283 si scontrarono direttamente con i rivali Caminesi, che ne sancirono la sconfitta.\nAnche Quero pass\u00f2 nel 1339 alla Serenissima. Durante un periodo di momentaneo declino veneziano fu costruito (verso il 1376) il Castelnuovo, baluardo a difesa del canale del Piave. Nel 1420 termin\u00f2 la parentesi carrarese e il paese, definitivamente veneziano, cess\u00f2 il suo ruolo strategico di localit\u00e0 di confine. Il Castelnuovo fu ancora oggetto di contesa durante la Guerra della Lega di Cambrai, ma la fine di questo evento port\u00f2 una pace duratura, che assicur\u00f2 a tutto il Veneto un relativo benessere. Per la strada che conduceva a Feltre transitava un buon traffico commerciale, anche a livello europeo, e il paese fior\u00ec grazie alla produzione di manufatti tessili. Il Castelnuovo fungeva da dogana e controllava anche il traffico fluviale del Piave tramite una catena che, collegando le due rive, ne regolava la navigazione.\nCon Napoleone cess\u00f2 la tradizionale dipendenza dall'area trevigiana. Quero fu sede di un cantone (a cui facevano capo sette comuni), dapprima sotto il distretto di Bassano (dipartimento del Bacchiglione), quindi sotto il distretto di Feltre (dipartimento del Piave). Passata agli Austriaci, Quero divenne definitivamente italiana nel 1866 e nel 1871 divenne comune del Regno.\nDurante la Grande Guerra Quero fu occupata dagli Imperi Centrali per quasi un anno e l'abitato fu completamente distrutto dai combattimenti, trovandosi in corrispondenza del fronte del Piave.\nNella seconda guerra mondiale in zona fu particolarmente attiva la guerriglia partigiana. Il contributo alla resistenza fu enorme e cost\u00f2 pesanti sacrifici: 830 morti su circa 3.000 abitanti e la distruzione nazista della frazione Schievenin per rappresaglia. A ricordo dell'evento, nel 2006 il presidente della Repubblica ha conferito al comune la medaglia d'argento al valor civile.\nSimboli.\nLo stemma dell'ex comune di Quero fu concesso dallo Stato italiano al paese nel 1970.\nAi due lati si trovano due rametti di quercia, legati da un nastro rosso, sopra si trova la corona riservata ai comuni, su un prato verde, posto di tre quarti, Castelnuovo, collo sfondo del cielo azzurro.\nOnorificenze.\nIl 12 dicembre 2006 al comune \u00e8 stata concessa la medaglia d'argento al merito civile per le violenze subite dalla popolazione durante l'occupazione nazista e l'apporto dato alla resistenza partigiana.\nGemellaggio.\nDall'11 luglio 2010 il comune di Quero \u00e8 gemellato con:\nEconomia.\nNegli ultimi anni Quero ha conosciuto lo sviluppo di fiorenti attivit\u00e0 artigianali ed industriali, soprattutto nel settore dell'occhialeria e dei lampadari.\nInfrastrutture e trasporti.\nStrade.\nLa principale via di comunicazione \u00e8 l'ex SS \"Feltrina\" che collega Treviso a Feltre. Essa transita nei pressi del capoluogo e tocca le frazioni di Santa Maria e Carpen. Il comune \u00e8 inoltre ben collegato agli abitati limitrofi da diverse vie di comunicazione.\nFerrovie.\nQuero \u00e8 servita dalla stazione di Quero-Vas posta tra il capoluogo e Santa Maria. La relativa ferrovia \u00e8 la Calalzo-Padova."}
{"id": "36326", "revid": "322321", "url": "https://it.wikipedia.org/wiki?curid=36326", "title": "Rivamonte Agordino", "text": "Rivamonte Agordino (\"Riva\" in ladino) \u00e8 un comune italiano di abitanti della provincia di Belluno in Veneto.\nLa legge 482/1999 ha riconosciuto i comuni dell'Agordino come zona a minoranza linguistica ladina.\nGeografia fisica.\nIl territorio comunale si estende sull'Agordino sudoccidentale, alla destra orografica del Cordevole. La gran parte degli abitati, capoluogo compreso, si distribuisce su un pianoro sopraelevato di alcune centinaia di metri rispetto al letto del torrente, alle pendici orientali di una serie di modesti rilievi (Col Alt, 1.527 m s.l.m. - Colle Armarolo, 1.478 m - Colle Pianezze 1.176 m) che lo separano da Voltago Agordino. Dall'altra parte, verso sud, si innalzano i pi\u00f9 ragguardevoli Monti del Sole che culminano con i 2.240 m del Piz di Mezzod\u00ec.\nGran parte del territorio \u00e8 area protetta compresa nel Parco nazionale delle Dolomiti Bellunesi; in quest'ambito \u00e8 da citare la Riserva naturale Valle Imperina.\nStoria.\nDel paese si hanno scarse testimonianze storiche e solo a partire dal Duecento viene citato per la prima volta il toponimo \"Riva\" (modificato nel 1867 in Rivamonte, ma ancora utilizzato a livello dialettale). Con provvedimento del Presidente della Repubblica del 27 aprile 1964 n.384 pubblicato nella GU n 142 del 12/06/1964 si decreta: \"La denominazione del comune di Rivamonte, in provincia di Belluno, \u00e8 mutata in quella di Rivamonte Agordino\".\nPer tutta la denominazione della Serenissima, Riva rappresent\u00f2 una regola inquadrata nel sindacato di Sottochiusa, a sua volta parte del capitaniato di Agordo. Questo sistema venne abolito in epoca napoleonica con l'istituzione dei comuni.\nPer secoli l'economia locale pot\u00e9 contare sulla florida attivit\u00e0 mineraria della Valle Imperina, differenziandosi dagli altri centri dell'Agordino perlopi\u00f9 a vocazione agricola. Con la chiusura della miniera nel 1962, molti rivamontesi furono costretti a trasferirsi altrove, cosa che provoc\u00f2 un drastico calo demografico.\nMonumenti e luoghi d'interesse.\nChiesa parrocchiale di San Floriano.\nFondata forse nel Quattrocento, fu ricostruita tra il 1866 e il 1886 su progetto di Giuseppe Segusini.\nL'altare maggiore reca un dipinto di Tomaso Da Rin con la \"Trinit\u00e0, San Floriano e \"; altra opera di pregio \u00e8 un \"Sant'Antonio\" ligneo del 1882, opera di Valentino Panciera Besarel. Lungo le pareti laterali della chiesa si trovano dodici nicchie in cui sono collocate le statue degli apostoli. Dietro l'altare \u00e8 collocato un organo con 1078 canne.\nL'erezione della parrocchia \u00e8 recente (1972), ma della precedente curazia si ha notizia sin dal Seicento.\nSito minerario della Valle Imperina.\nUn tempo era molto famoso per l'attivit\u00e0 mineraria ivi svolta nelle miniere di Valle Imperina, chiuse negli anni sessanta per l'esaurirsi del fattore economico legato alle miniere. Il sito minerario della Valle Imperina, dichiarato patrimonio dell'umanit\u00e0 dall'UNESCO, \u00e8 attualmente oggetto di recupero al fine di preservarne la memoria storica, \"progetto di archeologia industriale\", finanziamenti europei, del Parco Nazionale delle Dolomiti Bellunesi e della regione Veneto. Oltre al Centro Visitatori Uomini Di Imperina, \u00e8 attualmente attivo un ostello ricavato dal restauro di uno degli edifici originali e sono stati restaurati alcuni edifici: centrale idroelettrica, scuderie, Cral e forni fusori. Il paese, grazie all'attivit\u00e0 mineraria ha formato maestranze e tecnici minerari, \"periti industriali minerari\" impegnati in tutto il mondo nelle miniere e nei cantieri che richiedevano alta specializzazione nel campo delle perforazioni e degli scavi sotterranei.\nCultura.\nI seggiolai.\nDa segnalare per il passato l'attivit\u00e0 dei seggiolai, cio\u00e8 costruttori e impagliatori di sedie, chiamati \"conthe\" che usavano un loro linguaggio particolare detto appunto \"scapelament del contha\" che serviva per parlare liberamente, quando lontani dal paese, potevano colloquiare con i paesani che incontravano, fornendosi notizie importanti sul lavoro, senza essere compresi; linguaggio ora usato e conosciuto prevalentemente dagli anziani. L'attivit\u00e0 dei \"conthe\" \u00e8 attualmente quasi del tutto scomparsa anche se esistono ancora alcuni artigiani che la svolgono, seppur in modo saltuario o su specifica richiesta. Il Club UNESCO Agordino organizza speciali corsi indirizzati soprattutto ai giovani, nel tentativo di conservare quella importante attivit\u00e0 e tradizione che fu dei loro padri e nonni.\nEventi.\nIl 13 giugno, giorno della sagra in onore di Sant'Antonio. La mattina durante la messa c'\u00e8 la processione con la statua del santo e la tradizionale benedizione dei \"Cordoi de Sant'Antoni\". I cordoni di Sant'Antonio sono dei simulacri del cordone cinto dal santo che benedetti e portati al polso o legati alle corna del bestiame hanno il potere di \"preservare dalle avversit\u00e0\". La proloco con i suoi numerosi volontari allestisce per l'occasione un tendone dove si possono gustare specialit\u00e0 gastronomiche locali, in particolare i \"Gnoch co la poina\" (Gnocchi con la ricotta affumicata).\nDal 2010, la domenica prima di natale, nel centro storico di Rivamonte, vengono organizzati dei mercatini detti dei Canop (dall'omonima via su cui principalmente si svolgono, oltre che su via Rosson e via Villagrande). I mercatini ospitano un'ottantina di espositori locali e vedono la presenza di circa 4000 visitatori.\nGeografia antropica.\nFrazioni.\nI villaggi si distribuiscono prevalentemente sull'altopiano su cui sorge il capoluogo e lungo la strada che lo collega al fondovalle del Cordevole. Meno abitato quest'ultimo, con pochi nuclei addossati alla riva destra.\nArrivando da Agordo, il primo abitato che si incontra \u00e8 \"Ponte Alto\", sulla riva destra del Cordevole e all'inizio della SP 3 \"della Val Imperina\". Subito l'arteria risale con una serie di tornanti verso il capoluogo, toccando, in successione, le localit\u00e0 \"Mali\", \"Gona di Conedera\", \"Paluch\" (da cui si diparte il bivio per \"Santel\" e\"Teli\"), \"Roste\", \"Saret\" (di qui la deviazione per \"Zep\", \"Secele\" e \"Schena\"). Si prosegue quindi fino al tornante da dove si stacca la deviazione per la frazione \"Lonie\", continuando si raggiunge quindi un villaggio di discrete dimensioni, \"Zenich\", a sud del quale sorgono \"Mottes\" e \"Montas\". La strada prosegue toccando l'abitato di \"Miotte\" e arriva a \"Rivamonte\". In realt\u00e0 il capoluogo \u00e8 parte di un agglomerato composto da altre borgate, che sono \"Rosson\", \"Canop\" e \"Villagrande\". Da qui una carrozzabile conduce a \"Pedandola\" e termina a \"Casera\". Proseguendo sulla provinciale si toccano gli abitati di \"Tos\" (a sud del quale, praticamente in valle Imperina, si trova \"Foca\"), \"Angoletta\", \"Spia\" e \"Valchesina\", prima di raggiungere forcella Franche oltre la quale sorge Tiser di Gosaldo.\nTornando alla valle del Cordevole, da Ponte Alto si diparte una parallela della Regionale Agordina che, muovendosi lungo la riva destra del torrente, raggiunge \"Sech di Conedera\", \"Miniere\", all'imboccatura della valle Imperina. Ancora oltre, ormai al confine con Sedico, si accede alla localit\u00e0 \"Tagliata San Martino\".\nAmministrazione.\nAltre informazioni amministrative.\nLa denominazione del comune fino al 1867 era Riva; dal 1867 al 1964 fu Rivamonte."}
{"id": "36328", "revid": "322321", "url": "https://it.wikipedia.org/wiki?curid=36328", "title": "San Gregorio nelle Alpi", "text": "San Gregorio nelle Alpi (\"San Regorio\" in veneto) \u00e8 un comune italiano di abitanti della provincia di Belluno in Veneto. Sorge in Valbelluna ai piedi del Monte Pizzocco.\nGeografia fisica.\nIl comune di San Gregorio nelle Alpi, posto in una posizione semicentrale all'interno della media Valle del Piave, con i suoi si sviluppa sulle pendici del monte Pizzocco partendo da una quota altimetrica di 350 metri fino a giungere al punto pi\u00f9 elevato posto a 2.187 metri sul livello del mare.\nConfina per buona parte con il comune di Santa Giustina sia a ovest sia a sud, per un breve tratto a nord-ovest con il comune di Cesiomaggiore e a est con il comune di Sospirolo.\nIl territorio \u00e8 piuttosto variegato, ma schematicamente si possono distinguere le tre zone altimetriche distinte:\nStoria.\nDalle origini all'epoca romana.\nSeppur un piccolo territorio, inevitabilmente legato alla storia pi\u00f9 ampia della Valle del Piave, si suppone che l'uomo abbia abitato l'area di San Gregorio gi\u00e0 sul finire dall'et\u00e0 del bronzo (tra il 1300 e il 900).\nLa civilt\u00e0 dei castellieri trova qui segni deboli, ma inconfutabili. Ritrovamenti di castellieri, cio\u00e8 insediamenti d'altura, su posizioni naturalmente protette e talvolta fortificati, sono riconducibili anche a questo comune, a Suppiane e Castel de Pedena, cio\u00e8 in un'area posta a monte del paese di San Gregorio.\nSegni pi\u00f9 concreti sono quelli riconducibili all'epoca romana. La Via Claudia Augusta Altinate, principale via di comunicazione in quei secoli, secondo gli studi di A. Alpago Novello, passava appena a sud dell'odierno Comune di San Gregorio. Secondo il tracciato pi\u00f9 probabile da Praderadego in comune di Mel scendeva verso il castello di Zumelle fino all'abitato di Nave lungo la sponde del fiume Piave. Da qui un traghetto fluviale (zattere o piccole imbarcazioni) consentivano di raggiungere l'altra sponda, vicino alla confluenza con il torrente Veses nel territorio di Santa Giustina. Una volta a riva la strada riprendeva in direzione di Cesiomaggiore, dove nel 1786 \u00e8 stato rinvenuto un cippo militare che confermava il passaggio della Via Claudia Augusta. Un ramo secondario della Via Claudia collegava poi Cesiomaggiore a Belluno, attraversando l'area pedemontana di San Gregorio vicino ai paesi di Villa di Pria (nel comune di Santa Giustina), Velos e Callibago, denotando come anticamente i principali collegamenti viari spesso privilegiassero la zona collinare al fondovalle, troppo soggetta alle piene anche devastanti del fiume Piave, fiume all'epoca dalla portata indubbiamente superiore a quella attuale (il minor deflusso idrico \u00e8 causa dell'intenso sfruttamento idroelettrico) e di difficile attraversamento.\nConcretamente a San Gregorio non sono pervenuti resti archeologici dell'et\u00e0 romana, ma una piccola frazione si chiama Soravich, nome che deriva dalla sua ubicazione: sopra il \"vicus\", termine latino con cui si indicava il capoluogo.\n\u00c8 da segnalare la presenza di alcuni cippi, segno inconfutabile della centuriazione romana, rinvenuti principalmente presso le frazioni di Fumach e Paderno oltre che nella stessa San Gregorio. Ritrovamento poi di monete antiche datate tra il I e il III secolo nelle localit\u00e0 minori del Comune fanno supporre una presenza diffusa dell'uomo su questo territorio, non concentrato in grossi centri, ma su piccoli villaggi, ville rustiche e strutture stagionali.\nIl Medioevo.\nNel corso del Medioevo le sorti di questo territorio seguono quelle delle citt\u00e0 vicine, principalmente Feltre e Belluno. Si succederanno nel tempo varie dominazioni. Al potere di Roma si sostituiranno i Longobardi dal 568 al 774. Poi dal 774 all'888 il dominio dei Franchi. Di epoca longobarda sono i ritrovamenti tra gli anni cinquanta e settanta di tombe altomedievali nella frazione di Fumach e a Moldoi nel vicino Comune di Sospirolo e i pannelli lapidei datati tra l'VIII e i IX secolo nella frazione di Paderno. A Paderno, a S. Felice, a Romagno e a San Gregorio stesso \u00e8 documentata l'esistenza di alcuni castelli, da intendersi pi\u00f9 come edifici e strutture fortificate che nel senso stretto del termine. Il Castello di Paderno, di cui \u00e8 arrivato fino a noi solo il corpo principale, \u00e8 l'unico che \u00e8 visibile, anche se parzialmente restaurato nei secoli; esso \u00e8 anche detto Castello di Pisocco, dal nome del suo proprietario che nel 1096 part\u00ec per la Prima Crociata, a cui parteciparono anche Ariberto e Andrighetto de Romagno, nomi legati a questo territorio. Pisocco aveva raffigurato nel suo stendardo la lettera gotica \"P\", stendardo che \u00e8 stato ritrovato dipinto negli affreschi della chiesetta di San Felice in monte. Gli altri castelli ormai sono scomparsi, ma a San Gregorio, vicino alla piazza, sorge un antico edificio che ricorda una torre medievale, segno dell'antica fortificazione.\nIl dominio della Repubblica di Venezia.\nNel 1404 il Feltrino e il Bellunese passano sotto il dominio della Serenissima e vi resteranno fino al 1797.\nIn questa fase va segnalato che San Gregorio \u00e8 assieme a Lamon uno dei pochissimi comuni della Valle del Piave a possedere documenti della propria Regola ancora visibili. La Regola di San Gregorio \u00e8 datata 1405, costituita da 15 fogli scritti fronte e retro, conservati presso l'archivio parrocchiale.\n- Una contesa secolare sui confini, avvenne in Val Scura e sui monti sovrastanti, tra la regola di Val e Fagar\u00e8 da una parte (attuali frazioni di Cergnai, Campel e Villa di Pria, nel Comune di Santa Giustina), e la regola di San Gregorio dall'altra parte (comprendente sostanzialmente quasi tutto l'attuale territorio Comunale).\nQuesto contenzioso and\u00f2 avanti dal 1400 a tutto il 1700 con alterne vicende e molte sentenze a volte favorevoli a una parte e a volte contrarie. La prima sentenza assegn\u00f2 alla Regola di Val e Fagar\u00e8 La Val Scura e i monti sovrastanti sin alla sommit\u00e0 di Palia.\nAltre sentenze modificarono a pi\u00f9 riprese i confini. La sentenza definitiva, sostanzialmente, indica come il confine sia individuato, \"sotto i salti da una parte e sopra i salti gli altri), ovvero sotto i salti, (pareti rocciose), la regola di Val e Fagar\u00e8 e sopra le pareti rocciose, la regola di San Gregorio. \nCon l'ultima sentenza i confini, sommariamente descritti e segnati sul posto da croci scolpite nella roccia, indicavano il confine regoliero a partire dal torrente Veses verso la montagna, (esiste ancora una porzione di muro che indicava tale limite, poco a monte del \"pian della nogherola\" sotto la localit\u00e0 Benelli.\nDal torrente Veses, passando per il muro di confine, si prosegue salendo lungo lo spigolo di San Felice, (costa Selina), lasciando a destra il \"bosco di Muiach\" (era un bosco a uso esclusivo della omonima frazione di San Gregorio).\nProseguendo in spigolo la \"costa Selina\" si giunge a un sentiero che dal piano di Roncoi porta in Val scura, passando a lato di un piccolo colle con ruderi di fabbricati, (in Comune di Santa Giustina), poco distante sul sentiero in direzione dei ruderi, \u00e8 presente una piccola sorgente d'acqua perenne con incavo e piccola vasca su roccia.\nSempre salendo la \"Costa Selina\" si intercetta una seconda traccia di sentiero, poco accennata, che termina giusto prima delle balze rocciose, ancora salendo si giunge in prossimit\u00e0 dei prati, sottostanti la chiesa di San Felice (un tempo piccolo borgo abitato, ruderi di abitazioni). \nIl confine pi\u00f9 o meno all'altezza di questa seconda traccia di sentiero, svolta a sinistra, alla met\u00e0 delle crode sotto i prati di San Felice e il sottostante bosco con sentiero e sorgente (Fontanel).\nIl confine traversa in orizzontale le crode sino a giungere verso la Val Scura su una piccola cengia (localmente denominata banca) a strapiombo, giusto sotto la Chiesa, sulla quale venne rilevata la presenza di una croce consunta, scolpita su roccia farinosa.\nSempre seguendo la cengia (molto stretta e accidentata), ma rimanendo ai piedi della parete rocciosa si arriva a intersecare il vecchio percorso carraio tagliato sulla roccia che da San Felice, porta alla Val Scura, e al \"Bosco Litigoso\" nonch\u00e9 alle casere con stalla, localit\u00e0 Pradel (in abbandono ma di propriet\u00e0 dello Stato).\nSi ricorda come in alcune delle sentenze, venne ordinato ai regolieri di San Gregorio di distruggere la strada che proveniva da San Felice e portava in Val scura, affinch\u00e9 potessero passare solamente animali e persone, non carri da trasporto.\nDa questo punto, in corrispondenza di una curva versi sinistra, si traversa la strada e si prende il sentiero detto del Fontanon che porta verso monte (a tratti estremamente ripido), tracciato che si snoda su un ghiaione (citato nelle sentenze), in direzione della Val delle Ere, passando per il Covol, Pala Man, Fontanon, Ere. \nPoco oltre l'inizio del sentiero del \"fontanon\" a circa trenta metri dalla partenza, si nota a sinistra una labile traccia di sentiero in disuso, quasi orizzontale sul ghiaione che si dirige verso la valle, mantenendo una quota costante.\nIl tracciato dl sentiero del Fontanon \u00e8 stato da alcuni decenni modificato e spostato nel tratto iniziale, causa franamenti della vecchia sede ormai impraticabile ma ancora riconoscibile.\nIl confine segue il sentiero originale sin quasi sotto la parete posta poco prima del Covol, in corrispondenza di una netta svolta a destra (attuale terzo tornante).\nProseguendo verso sinistra sotto la parete della Pala Man, verso la Val Scura, si arriva dopo una cinquantina di metri a un precipizio che interrompe la possibilit\u00e0 di proseguire oltre.\nIn questo punto \u00e8 presente una croce scolpita su roccia.\nDa questa croce (indicato localmente come \"termen\") si scende lungo la linea di massima pendenza per circa 100 metri sino alla base del filone roccioso, qui \u00e8 stata rinvenuta un'altra croce scolpita, molto rovinata.\nDa questo punto si prosegue a destra costeggiando la parete rocciosa per altri 60/80 metri, seguendo una traccia di sentiero che altro non \u00e8 che la prosecuzione di quel labile sentiero su ghiaione, prima accennato.\nIn prossimit\u00e0 di un antro su roccia, poco a valle, sotto un masso sporgente \u00e8 ubicata un'altra croce scolpita.\nSi segue sempre la traccia di sentiero che costeggia la base della parete rocciosa e in prossimit\u00e0 di un ampio dosso boscoso, verso valle, su una roccia poco evidente \u00e8 segnalata un'altra croce scolpita.\nSi continua per altri 150 metri sino a un filone roccioso parallelo alla parete principale, la traccia di sentiero si perde su un ghiaione.\nAlla base del filone, ad altezza d'uomo, altra croce scolpita.\nIn questo punto la traccia di sentiero si biforca.\nA destra salendo si arriva a un covolo, molto grande e da questo salendo verso destra si giunge al sentiero del Fontanon, mentre proseguendo a sinistra si giunge a una valle profonda (boral citato nelle sentenze), laterale della Val scura.\nSul lato destro della valle sotto a una grande sporgenza della roccia, altra croce scolpita.\nGiunti sul versante destro della valletta, tracce di un vecchio sentiero che proviene dalla strada di Pradel, si prende a salire tenendosi leggermente a sinistra per altri 200 metri sino a una serie di rocce ben evidenti che delimitano una scarpata. Altra croce scolpita.\nTrenta metri a monte della croce si prende a sinistra scendendo lungo un ripido pendio erboso a balze, sino alla base della parete.\nDa qui si risale brevemente lungo la valletta sino a un salto di roccia, altra croce scolpita sulla sinistra.\nIl confine a questo punto traversa la parete rocciosa verso sinistra, sulla sommit\u00e0 in corrispondenza del displuvio, vi \u00e8 un'altra croce scolpita in posizione aerea.\nRisalendo la cresta (displuvio), si trova dopo circa 70 metri, alla base di un masso un'altra croce scolpita, ben evidente.\nSi prosegue in salita lungo la dorsale sino a incrociare quasi sotto una balza ripida un'altra traccia di sentiero che si diparte dalle casere Pradel per poi proseguire verso sinistra sui vecchi prati della Vizza, mentre verso destra porta al Pian del Toro e Val delle Ere. \nDal compluvio sotto la grande balza rocciosa, verso sinistra, costeggiando per un centinaio di metri la parete che delimita la Val delle Ere dal sottostante bosco della Vizza, si trova a circa due metri di altezza un'altra croce scolpita, in corrispondenza di una \"burangola\" valletta ripida e accidentata ma percorribile che porta ai vecchi prati superiori (Val delle Ere).\nA questo punto il sentiero (labile traccia), prosegue sotto le rocce sino ai ruderi di Col Selvin e Col Cavaller.\nIl confine tra le due regole e quindi tra i due Comuni, da questo punto si colloca esattamente alla met\u00e0 tra il piede e la sommit\u00e0 della parete (Pala Fioca), e la segue sino alla dorsale delle \"Banche\" che va a delimitare un'ampia valle secondaria (Val Cavaller), che scende verso a sinistra verso la Val Scura, mentre volgendo lo sguardo a destra si ammira tutta la Val delle Ere e il dosso dei Doff.\nDa questo punto il confine storico \u00e8 incerto, in una sentenza si afferma che dalla sommit\u00e0 sopra i salti di questa dorsale detta di \"Banche\" attraverso altri luoghi si arriva alla forcella di Forca, ma non sono state fatte ricerche in merito.\nConsiderata l'importanza che tali territori avevano nel passato, non \u00e8 esclusa la possibilit\u00e0 di reperire altri termini di confine da questo punto sino alla forcella di Forca attraverso le varie banche praticabili sotto il Pizzocco, lato ovest.\nViene comunque segnalata la presenza di una croce scolpita, sulla sommit\u00e0 di un alto rilievo posto a destra della forcella di Forca verso il crinale di Cimia.\nSi consideri che l'attuale confine catastale, in molti punti non corrisponde per nulla al confine storico e la rappresentazione in mappa lo colloca addirittura di molto al di sopra della parete rocciosa, addirittura sulla valle delle Ere, ben distante dalla mezzeria dei salti, mentre le vecchie tabelle dell'azienda forestale di stato erano poste sul sentiero sotto la grande parete della Pala fioca.\n\u00c8 evidente come gli estensori del primo catasto (napoleonico) non avevano alcun interesse a delimitare con precisione territori non remunerativi e di scarso interesse, vista anche la relazione che avevano con le Regole da poco soppresse.\nIl successivo catasto austro-italiano, riprese in sostanza quanto disegnato dai topografi al seguito delle armate napoleoniche.\nAnche il nuovo catasto terreni, realizzato a soli scopi estimativi, distante dagli obbiettivi delle ormai dimenticate \"Regole\" non colse l'importanza del confine storico e lo indic\u00f2 sommariamente con punti molto distanti tra loro e individuati per intersezione. \n\u00c8 un peccato che le nuove generazioni non possano conoscere quanto siano costate le fatiche delle antiche popolazioni su queste crode.\nComunque se si considerano i confini storici e come da sentenze, misurando da confini naturali, crinali o displuvi, e confrontando con l'attuale confine catastale, il Comune di san Gregorio perde rispetto al Comune di Santa Giustina, circa 13 ettari nella zona di Cimia, 30 ettari nella zona sopra Banche a ovest del Pizzocco e altri 7 ettari nella zona al di sotto delle Banche verso la Val Scura, sino alla chiesa di San Felice.\nInoltre nei confronti del Comune di Cesiomaggiore ci rimette altri 4 ettari a ovest di Cimia verso i Piani Eterni e altri 10 ettari li perde nei confronti del Comune di Sospirolo nella zona a nord della Gusela e a est di Cimia e Val Falcina.\nPer un totale di circa 64 ettari, la cui propriet\u00e0 attuale risulta essere in buona parte del Demanio dello Stato. \nUna mappa rappresenta un territorio, ma non \u00e8 il territorio.\nSe nelle citt\u00e0 come Feltre e Belluno il governo era affidato al Podest\u00e0, nelle campagne l'autorit\u00e0 era in capo al \"Mariga\", cio\u00e8 la figura preposta a convocare e presiedere la Regola.\nTra il 1421 e il 1422 un decreto della Serenissima impose la distruzione di tutti i castelli e le fortificazioni presenti nel territorio feltrino. Una delle conseguenze dirette fu spianare la strada a una sorta di civilt\u00e0 della Villa. Nella sostanza esponenti della nobilt\u00e0 o i ricchi proprietari terrieri incominciarono l'opera di costruzione delle grandi ville padronali dovuta al bisogno di risiedere prossimi alle propriet\u00e0 di famiglia in un'ottica di miglior governo e gestione di questi patrimoni. Tra i secoli XVI e XVIII molte ville sorgono sul territorio sangregoriese, in particolar modo nell'odierna frazione di Paderno. Le principali ville visibili sono Villa Sandi e la villa a portico e logge (Villa Pongan) a Paderno, Villa Villabruna (o Slongo) a Fumach e Villa Cappellari (o Caiada) a Comaroi.\nMonumenti e luoghi di interesse.\nChiesa di San Gregorio Papa.\nLa chiesa di San Gregorio nelle Alpi si affaccia sulla piazza principale del paese. Essa ha assunto la struttura originaria solo nel secolo scorso, quando nel 1912 l'architetto Alberto Alpago Novello, con l'aiuto dell'ingegner Enrico De Conz (a cui per altro \u00e8 intitolata la scuola materna paesana), ha realizzato le due navate laterali e sistemato la facciata. Molto probabilmente in origine la chiesa era di stile bizantino, e venne demolita poich\u00e9 non riusciva pi\u00f9 a contenere i fedeli. Fu ricostruita nel 1479 e poi nel 1670,quando assunse le sembianze attuali (fatta eccezione per le navate). \nUn racconto popolare vuole che, inizialmente, il cantiere per la nuova chiesa fosse sul vicino colle Nodol. Il misterioso spostamento delle pietre a valle di notte fu interpretato dagli abitanti come intervento divino per mano degli angeli. Per questo motivo il cantiere fu poi spostato l\u00ec dove sorge l'attuale chiesa.\nLa chiesa \u00e8 rivolta verso est e ha una pianta tradizionale. Lo spazio per i fedeli \u00e8 scandito da tre navate, quella principale di dimensioni maggiori e con copertura a volte a botte, e quelle laterali, pi\u00f9 piccole e con copertura a volta a crociera. Del 1555 sono il presbiterio e la sacrestia, quest'ultima contenente un prezioso mobile dell'epoca.\nL'altare maggiore fu realizzato con la pietra proveniente dalle Ere da uno scultore locale, e la pala d'altare fu dipinta con molta probabilit\u00e0 da Alessandro Bonvicino, detto il Moretto da Brescia. La tela raffigura al centro la Madonna che regge Ges\u00f9 bambino, con ai lati San Gregorio, tiara papale in testa, colomba sulla spalla e una mela d'oro nelle mani, e San Valentino (compatrono assieme a San Sebastiano) con la bibbia in una mano e la palma del martirio nell'altra; una particolarit\u00e0 della pala sta nello sfondo, dove si vede la chiesa come doveva apparire nel passato. Il dipinto \u00e8 contornato da una cornice in legno policromo, capolavoro seicentesco dell'intaglio; in essa sono presenti statue di angeli, teste di putti, ghirlande e cornucopie allegoriche e si conclude in alto con la statua di Cristo risorto. Alcuni pezzi sono stati trafugati, come per esempio due statuine dei santi Pietro e Paolo che erano incastonate nell'altare, o dei bellissimi angeli che erano stati attribuiti ad Andrea Brustolon, famoso scultore bellunese del legno. Nella chiesa sono poi presenti altri tre altari minori, uno dei quali (quello di destra) \u00e8 adornato da una pregevole pala di un ignoto fiammingo raffigurante dei santi, fra cui si staglia in primo piano la figura di San Lorenzo con la graticola.\nSopra all'ingresso si trova l'organo, le cui canne durante il primo conflitto mondiale vennero asportate dai tedeschi assieme alle campane per farne armi.\nNell'angolo nord est della chiesa si eleva il campanile settecentesco, sormontato da un tamburo ottagonale e precedentemente da una guglia metallica. La cella campanaria ospita le tre campane: Gregoria la maggiore, Eurosia la mezzana e Valentina la minore. Sul lato ovest della torre si trova un orologio, il cui prezioso meccanismo cinquecentesco \u00e8 stato restaurato nel 2007 ed \u00e8 visibile nell'ingresso del municipio.\nGeografia antropica.\nFrazioni.\nSecondo lo statuto comunale, le quattro frazioni del comune, capoluogo compreso, sono composte a loro volta da pi\u00f9 nuclei abitati:\nA queste vanno aggiunte le localit\u00e0 di alta quota che sono poste comunque all'interno del territorio comunale, anche se sono costituite da singole baite e da singoli rifugi alpini arroccati sui versanti del maestoso monte Pizzocco: Casera Ere, Bivacco Palia, Chiesetta di San Felice al Monte, passo Forca, Catino (del torrente Veses).\nSociet\u00e0.\nEmigrazione e silicosi.\nIn un documento del Comune del 24 maggio 1971 vengono riportati alcuni dati relativi alla emigrazione e al dramma della silicosi:\nReligione.\nIl comune appartiene alla diocesi di Belluno-Feltre. Il territorio comunale \u00e8 diviso in due parrocchie. \nVariazioni.\nLa denominazione del comune fino al 1867 era San Gregorio.\nCultura.\nEventi.\nFra le principali manifestazioni che si svolgono nel Comune di San Gregorio ricordiamo:"}
{"id": "36329", "revid": "254059", "url": "https://it.wikipedia.org/wiki?curid=36329", "title": "San Nicol\u00f2 di Comelico", "text": "San Nicol\u00f2 di Comelico (\"San Col\u00f2\" o \"San Nucl\u00f2\" in ladino) \u00e8 un comune italiano di 373 abitanti in provincia di Belluno in Veneto.\nAmministrazione.\nAltre informazioni amministrative.\nLa denominazione del comune fino al 1868 era San Nicol\u00f2."}
{"id": "36330", "revid": "254059", "url": "https://it.wikipedia.org/wiki?curid=36330", "title": "San Pietro di Cadore", "text": "San Pietro di Cadore (\"San Pieru\" in ladino) \u00e8 un comune italiano di abitanti della provincia di Belluno in Veneto.\nGeografia fisica.\nIl paese di San Pietro di Cadore si colloca a nel Comelico Inferiore.\nStoria.\nLe prime notizie storiche risalgono al XII secolo, anche se il territorio deve essere stato occupato gi\u00e0 anteriormente. Nel Medioevo, il paese divenne la sede del Centenaro, recando il nome di \"Oltrerino\"; la comunit\u00e0 era regolata da un \"Laudo\" scritto. La denominazione Oltrerino (\"Otar\u00ecn\" nella parlata locale) deriva dal confine con il comune di Santo Stefano, segnato dal torrente \"Rin\" (il cui nome deriva a sua volta da una diffusa radice indoeuropea, significante \"scorrere\"). \nIl territorio, ricco di boschi di abeti, rientr\u00f2 nella sfera d'interesse della Serenissima repubblica di Venezia, che estese sul Cadore il proprio dominio agli inizi del Quattrocento. L'egemonia di San Marco signific\u00f2 per tutta la valle un periodo di grande fervore economico: le pressanti richieste veneziane di legname spesso superavano l\u2019offerta, dando vita ad attivit\u00e0 imprenditoriali, prima quasi sconosciute. Tra le famiglie di mercanti, quella dei Poli si distinse maggiormente per fedelt\u00e0 alla Serenissima: quando i confini veneziani vennero minacciati dalle truppe nemiche, i Poli donarono migliaia di ducati d\u2019oro per l\u2019approvvigionamento dell\u2019esercito di San Marco. \nNella storia successiva del paese non si segnalano altri eventi di particolare rilievo. La denominazione del comune fu quindi San Pietro fino al 1868; dal 1868 al 1957 fu San Pietro Cadore.\nNel 1869 la frazione di Valle, a nord-est del paese principale, fu distrutta da un violento incendio.\nMonumenti e luoghi d'interesse.\nPalazzo Poli-De Pol.\nPalazzo Poli-De Pol venne edificato nel 1665-7 su commissione della famiglia Poli, potente schiatta di notai che esercitava il commercio del legame. L'imponente capitale accumulato con queste attivit\u00e0, permise loro di comprare l'ingresso nella nobilt\u00e0 veneta versando nel 1663 alla Serenissima oltre ducati. Poco dopo cominci\u00f2 la costruzione del palazzo, che rimanda a caratteristiche tipiche delle ville venete: esso rappresenta il pi\u00f9 riuscito trapianto in Cadore dell'architettura gentilizia di pianura. L'elegante struttura \u00e8 a tre piani, con facciata attribuita a Baldassarre Longhena dotata di cornici marcapiano. \nIl piano terra \u00e8 decorato a bugnato, con trifora centrale con archi a tutto sesto, replicata al piano nobile con una balaustra a colonnine. All'interno, il salone centrale del piano terra \u00e8 pavimentato a intarsi marmorei con motivi geometrici. Al piano nobile \u00e8 presente un ciclo di affreschi di Girolamo Pellegrini, in tre sale e diversi soffitti: tra gli altri, i giochi di putti, tre scene con storie di Cleopatra e Augusto, e un soffitto con Mercurio e Minerva tra le Virt\u00f9 Cardinali. Raffinato anche il ballatoio ligneo interno. Il palazzo venne ceduto nel 1813 alla famiglia De Pol, che lo conserv\u00f2 fino al 1930, allorch\u00e9 il comune di San Pietro l'acquist\u00f2, trasformandolo in municipio (ancora oggi sede ufficiale del comune, con uffici, biblioteca e archivio comunali).\nPalazzo Cesco.\nLa villa affrescata settecentesca nella borgata di Mare, appartenuta alla famiglia Cesco, \u00e8 oggi di propriet\u00e0 privata. Annesso all'edificio un fabbricato con decorazioni esterne neoclassiche. Interessante sull'esterno una meridiana ad ora italica, decorata con l'immagine della morte armata di falce.\nVilla Pradetto Battel.\nVilla della prima met\u00e0 del XX secolo nella frazione di Mare, con rimandi allo stile cadorino. Costruita dalla omonima antica famiglia cadorina, presenta tre piani con elementi in legno sulla facciata e torretta belvedere laterale. Negli interni pavimenti in terrazzo veneziano, antichi arredi e collezione di mappe della zona.\nChiesa di San Pietro Apostolo.\nLa chiesa di San Pietro Apostolo \u00e8 parrocchiale dal 1857, in seguito al distacco da Santo Stefano. Precedentemente era sede di una curazia: la chiesa di stile gotico \u00e8 stata eretta originariamente nel XIII secolo, quindi rifatta ed ampliata nel Settecento. All'interno troviamo una pala con i Santi Paolo, Pietro e Simone, attribuita a Marco Vecellio, e un organo Barbieri.\nMuseo Etnografico \"Casa Angiul Sai\".\nSituata nella frazione di Costalta in un fabbricato storico, esempio di dimora arcaica, questa casa-museo \u00e8 dedicata all'architettura rurale montana. Sviluppata su tre piani, essa si divide in due parti: l'abitazione e i vani a destinazione rurale. Il museo, oltre a testimoniare il modo tradizionale di vivere della vallata disponendo di appositi itinerari di visita, ospita anche mostre temporanee (scultura, artigianato, fotografia).\nLa miniera di Salafossa.\nLungo la SR 355 sul fiume Piave in prossimit\u00e0 della frazione di Presenaio, nella localit\u00e0 di Salafossa \u00e8 stata svolta dal 1959 al 1986 un'attivit\u00e0 mineraria, con estrazione di zinco (un quarto della produzione italiana) e piombo. Tra i maggiori giacimenti delle Alpi, la miniera nel suo periodo d'attivit\u00e0 ha dato lavoro a circa 250 persone, rappresentando la maggior fonte di reddito per il Comelico Inferiore. Le sue strutture - esempio di moderna tecnica mineraria, oggi dismesse, si svolgono soprattutto in galleria: la miniera di Salafossa costituisce anzi un notevole esempio di archeologia industriale sotterranea. Le prime testimonianze di sfruttamento della miniera tuttavia riportano molto pi\u00f9 indietro, al 1544. Il sito, in disuso, \u00e8 visitabile previo contatto dell'Ufficio Turistico a Santo Stefano di Cadore.\nParrocchiale di Sant'Anna.\nA Costalta \u00e8 presente una chiesa parrocchiale dedicata a Sant'Anna, risalente in origine al Cinquecento e oggetto di rifacimenti nel 1820 e nel 1862. Nel 1963 \u00e8 stata eretta a parrocchiale.\nCultura.\nIstruzione.\nNella frazione di Presenaio si situa la scuola pubblica che raccoglie in un unico edificio scuola dell'infanzia, scuola primaria e scuola secondaria di primo grado. Durante l'anno scolastico 2014/2015 gli alunni hanno organizzato una mostra sulle tradizioni popolari e musicali in Comelico. La mostra, aperta dal 21 maggio 2015 al 22 maggio 2015, \u00e8 stata allestita presso il famoso nonch\u00e9 amato dai sanpietrini Palazzo Poli de Pol.\nGeografia antropica.\nLe 4 frazioni che compongono il comune (Costalta, Presenaio, San Pietro e Valle) derivano dall'antico \"Commun d'oltre Rino\" dove il termine \"Commun\" non st\u00e1 a Significare Comune cos\u00ec come introdotto dall'ordinamento napoleonico, ma piuttosto \"la comunanza delle antiche famiglie locali\" riunite in apposite \"fabule\" (ora Regole) dotate di un proprio \"laudo\" o statuto che raccoglie le norme e le consuetudini che hanno consentito e consentono l'amministrazione del vasto patrimonio agro-silvo-pastorale che si tramanda di padre in figlio per vincolo agnatizio. Le frazioni sono a loro volta divise in agglomerati urbani piccoli (Postauta, Stavello, Parnedante e Parnedoi, Vilavecia, Furia) e grandi come ad esempio la borgata Mare, primo paese che s'incontra provenendo da Santo Stefano, situata, assieme a Presenaio lungo l'asta del Piave ed attraversate dalla strada regionale 355 di Val Degano.\nLa frazione di Presenaio (Parnei) deriva il suo nome dal latino \"pratum Ienuarii\" e si lega forse al restringimento della valle del Piave dove si colloca la frazione (\"ianua\" = porta).\nInfrastrutture e trasporti.\nStrade.\nLe frazioni di Mare e Presenaio sono attraversate dalla strada statale 355 della Val Degano, che proveniente dalla Carnia, entra in Veneto a Sappada e tocca appunto Presenaio come primo paese del Comelico.\nSan Pietro di Cadore \u00e8 attraversato dalla SP 17 di San Pietro ed \u00e8 possibile raggiungerlo da Presenaio o da Mare.\nCostalta invece \u00e8 attraversata dalla SP 30 Panoramica del Comelico ed \u00e8 raggiungibile da Costalissoio (anch'essa attraversata dalla SP 30) o dall'incrocio per raggiungere San Pietro di Cadore da Mare.\nMobilit\u00e0 urbana.\nIl servizio extraurbano DolomitiBus garantisce il collegamento dei paesi del comune con autobus di linea.\nAmministrazione.\nAltre informazioni amministrative.\nIl comune \u00e8 parte dell'Unione montana Comelico e Sappada."}
{"id": "36331", "revid": "254059", "url": "https://it.wikipedia.org/wiki?curid=36331", "title": "San Tomaso Agordino", "text": "San Tomaso Agordino (\"San Tomas\" in ladino) \u00e8 un comune italiano di 608 abitanti della provincia di Belluno in Veneto. Si tratta di un comune sparso in quanto sede comunale \u00e8 nella frazione Celat.\nPosto fra le valli del Biois e del Cordevole, \u00e8 un luogo di villeggiatura soprattutto estiva.\nGeografia fisica.\nComune con un territorio di 19,15 km\u00b2, sorge a ridosso del gruppo montuoso del Sasso Bianco (2407 ), su un costone alla destra orografica del torrente Cordevole. \u00c8 costituito da 25 villaggi posti ad altitudini variabili da 776 a 1450 . La sede municipale \u00e8 Celat a 1081 \nIdrografia.\nIl territorio del comune \u00e8 attraversato dal torrente Cordevole che lambisce la frazione di Avoscan. Altri piccoli torrenti degni di nota, tutti suoi affluenti sono:\nStoria.\nAd Avoscan, frazione pi\u00f9 meridionale del comune, fino a qualche anno fa si poteva scorgere ci\u00f2 che rimaneva del castello degli Avoscano. Il casato dei conti di Avoscano domin\u00f2 per circa venticinque anni la storia dell'Agordino nel corso del XIV secolo, periodo in cui queste zone erano in mano agli Scaligeri di Verona (1322-1337). La residenza di questa famiglia nobile era appunto il castello di Avoscan, esistente gi\u00e0 al tempo delle invasioni barbariche. In riferimento all'edificazione della fortezza, la tradizione vuole che tre sorelle, tra loro in disaccordo, abbiano costruito tre castelli: quello di Avoscan, quello di Rocca Pietore e quello di Andraz. Non si hanno ulteriori notizie sulle origini di tali sorelle, forse perch\u00e9 questa tradizione si avvicina pi\u00f9 alla leggenda che alla realt\u00e0. Altre testimonianze pi\u00f9 attendibili descrivono il castello come \"...un complesso di solidi edifici, alla maniera di fortilizio, e si estendeva anche lungo tutto il piccolo pendio, occupava il piano dove oggi passa la strada pubblica, e finiva sulla sponda del Cordevole\".\nAttualmente nel luogo dove sorgeva tale costruzione sono state edificate case private e quindi non rimangono pi\u00f9 tracce del castello.\nTra il XIX e XX secolo le sfavorevoli condizione dell'economia locale portarono a forti flussi emigrazione verso Svizzera, Germania e Francia. Chi rimaneva nel comune si dedicava per lo pi\u00f9 all'artigianato e al lavoro nei boschi. Vi erano poi tre mulini attivi che sfruttavano le acque del R\u00f9 delle Nottole, e alcune segherie oggi ormai in disuso.\nEconomia.\nNel comune vi \u00e8 una cava di pietra in localit\u00e0 \"I Piegn\", dalla quale viene estratta la Dolomia del Serla, una pietra ornamentale dalla quale si ricavano lastre e pregiati manufatti.\nIl turismo \u00e8 costituito da utenti di seconde case, sparse in tutto il territorio, scelto per la sua tranquillit\u00e0 rispetto ai centri pi\u00f9 affollati di Alleghe e Falcade, ma comunque molto vicini.\nMonumenti e luoghi d'interesse.\nChiesa di San Tommaso Apostolo a Celat.\nI primi documenti che citano la chiesa di San Tommaso Apostolo sono datati 1361 e riguardano la riconciliazione di detta chiesa da parte di Francesco, vescovo Masticense. La chiesa fu nuovamente consacrata nel 1437. Nel 1748 fu ristrutturata ed ampliata. Al suo interno si trovano alcune pregevoli tele settecentesche di Angelo Cimador e gli affreschi pi\u00f9 recenti di Arturo Favaro, artista di Mogliano Veneto che li realizz\u00f2 nell'abside della chiesa nel 1948. Alcuni anni fa, inoltre, sono stati scoperti altri affreschi durante i restauri delle pareti interne.\nImportante \u00e8 il prezioso organo a trasmissione meccanica costruito nel 1802 da Gaetano Callido, uno dei migliori organari veneti del suo tempo. \nLa prima domenica di settembre, si ricorda la posa della prima pietra della chiesa, con la tradizionale sagra paesana.\nVi sono altre tre chiese minori da segnalare: quella sacramentale dell'Assunta ad Avoscan, quella dell'Annunciazione a Pecol e quella dello Spirito Santo a Ronch.\nIl \"Vaticano\".\n\u00c8 un'antica abitazione che domina la frazione di Celat. Il nome deriva dalle imponenti dimensioni dell'edificio, che ricordava la grandezza della basilica a Roma. Costruito nell'anno 1707, ospitava molte persone, tutte appartenenti allo stesso nucleo familiare. Anticamente si usava \"allargare\" la pianta principale della casa, edificando tutto attorno ad essa ogniqualvolta vi fosse la necessit\u00e0 di ulteriore spazio, per esempio in occasione del matrimonio di un figlio maschio, che per tradizione non lasciava la casa paterna, ma vi portava la novella sposa. Si possono trovare ancora oggi, nella parte vecchia dei paesi, queste specie di condomini di un tempo.\nPlanetario.\nNel comune vi \u00e8 un planetario, ospitato nel centro astronomico provinciale \"Emigranti\". Realizzato dall'amministrazione comunale con il contributo di comunit\u00e0 montana Agordina, regione Veneto e consorzio B.I.M. di Belluno, \u00e8 una delle uniche strutture di questo genere in provincia di Belluno, affiancata solo dai planetari di Feltre e di Cortina d'Ampezzo.\nIl progetto iniziato nell'anno 1995, si \u00e8 concretizzato con l'inaugurazione ufficiale nel febbraio 2004. All'interno della struttura \u00e8 installata una cupola in alluminio di 4 metri di diametro, sulla quale \u00e8 possibile riprodurre il cielo stellato con 2400 stelle, il sole, la luna ed i pianeti del sistema solare. Vengono inoltre visualizzati l'orizzonte artificiale, i punti cardinali luminosi, le fasi di alba e tramonto, la via lattea. Tramite un proiettore dedicato \u00e8 possibile simulare l'esplosione di una supernova con la formazione di una nebulosa, la nascita di una stella ed inoltre le fasi di un'eclissi lunare o solare. Sotto la cupola trovano posto 25 persone. Nella medesima sala \u00e8 stato installato un telescopio tecnologicamente molto avanzato con ottica Ritchey Chretien dal diametro di 450\u00a0mm. Il puntamento al cielo avviene grazie alla possibilit\u00e0 di aprire una parte del tetto del Centro Astronomico. Controllato da computer in tutte le sue principali funzioni, consente l'osservazione di pianeti, satelliti, stelle e di molti altri corpi celesti quali ammassi stellari, supernove, galassie. Il costante collegamento al computer consente inoltre l'osservazione a pi\u00f9 persone contemporaneamente. Il grande pregio di questa struttura \u00e8 la sua posizione. L'abitato di Celat infatti, oltre a godere di una posizione strategica per le osservazioni, \u00e8 totalmente privo di inquinamento luminoso. L'impianto di illuminazione della piazza antistante lo stabile, prevede la possibilit\u00e0 di essere spento o ridotto di luminosit\u00e0, nelle ore serali in cui funziona il centro astronomico.\nIl 17 dicembre 2004 \u00e8 nata l'associazione astrofili agordini \"Cieli dolomitici\", che organizza manifestazioni, serate dedicate all'osservazione del cielo e serate di avvicinamento all'astronomia.\nTeleferica di San Tomaso.\nA San Tomaso Agordino esiste una teleferica che risulta essere la pi\u00f9 alta delle Dolomiti ad oggi. La zip-line comprende 2 funi, 3 piattaforme, velocit\u00e0 massima a , una lunghezza totale di , un dislivello di 260 m, il punto pi\u00f9 alto raggiungibile di 175 metri, per 40 minuti di percorso circa.\nAmministrazione.\nAltre informazioni amministrative.\nLa denominazione del comune fino al 1964 era San Tomaso."}
{"id": "36332", "revid": "254059", "url": "https://it.wikipedia.org/wiki?curid=36332", "title": "San Vito di Cadore", "text": "San Vito di Cadore (\"San Vi\u0111o\" in ladino) \u00e8 un comune italiano di abitanti della provincia di Belluno in Veneto. Situato in un'ampia conca nel cuore delle Dolomiti bellunesi, \u00e8 circondato dalle cime dell'Antelao, del Pelmo, della Croda Marcora e delle Marmarole Occidentali. Il fondovalle \u00e8 percorso dal torrente Boite, che d\u00e0 il nome alla valle; tutt'attorno, fino ai piedi delle crode, si stendono prati e boschi misti di conifere e latifoglie.\nStoria.\nIl primo documento che attesta l'esistenza di San Vito risale al 1203, tuttavia la presenza di un abitato stabile \u00e8 da individuarsi attorno all'anno 1000. Precedentemente si ritiene che il territorio fosse interessato da insediamenti di carattere stagionale legati prevalentemente alle attivit\u00e0 di pascolo e raccolta del legname. Nel 1200 \u00e8 tuttavia gi\u00e0 presente a San Vito un'antica pieve.\nNonostante forme di organizzazione simili alle Regole fossero probabilmente presenti gi\u00e0 in precedenza, tali istituzioni vengono codificate solo nel basso medioevo: la Regola di Festornigo \u00e8 menzionata per la prima volta nel Laudo del 1239, il pi\u00f9 antico del Cadore. Vi sar\u00e0 poi una seconda regola, quella di Mondeval: dall'unione delle due regole, nel 1949, nascer\u00e0 l'attuale organizzazione. Per tutta la storia antica e medievale San Vito, come il resto del Cadore, rest\u00f2 saldamente collegato con il Friuli, da cui dipendeva sia politicamente che religiosamente. Solo durante il Basso Medioevo il Cadore si allontan\u00f2 dal dominio diretto del patriarca di Aquileia, venendo affidato in feudo ai da Camino, pur rimanendo inserito all'interno della Patria del Friuli.\nAd inizio Quattrocento sembra che nella zona di Cimabanche, in Ampezzo, si sia svolto uno scontro tra le truppe patriarchine e quelle di Sigismondo di Lussemborgo, risoltosi a favore dei primi. Si narra che la vittoria fu ottenuta grazie ad un voto alla Madonna, che garant\u00ec anche che i paesi cadorini fossero risparmiati dalla guerra. Sorse cos\u00ec la chiesa della Difesa, in assolvimento di tale voto. Nel 1420, con la conquista del Patriarcato di Aquileia da parte di Venezia, tutti i territori ad esso soggetti passarono sotto la dominazione veneziana, compreso il Cadore con San Vito. Questo non sciolse per\u00f2 i secolari legami col Friuli, a cui i territori cadorini continuarono ad essere legati religiosamente ed amministrativamente fino all'Ottocento.\nNel 1752, per risolvere una diatriba relativa a dei confini in alta montagna tra Ampezzo (allora sotto gli Asburgo) e San Vito (parte della Repubblica di Venezia), le autorit\u00e0 deliberano che i sanvitesi costruissero, a loro spese e in soli novanta giorni, una muraglia di confine lunga quasi 2 chilometri e alta 1,80 metri (alla base larga 1,50 metri e 60 centimetri alla sommit\u00e0). L'ardua impresa va a buon fine e i sanvitesi ottengono i pascoli del Giau (la muraglia \u00e8 ancora visibile in loco, cos\u00ec come numerose delle croci di confine, come ad esempio quelle ai piedi della Gusela del Nuvolau e dei Lastoi de Formin). Con la caduta di Venezia, San Vito andr\u00e0 a far parte del Lombardo-Veneto.\nNel 1848, in occasione dei moti rivoluzionari del Cadore che portarono alla nascita di una nuova Repubblica veneta, guidata da Daniele Manin, si ebbe uno scontro fra i cadorini insorti, guidati da Pier Fortunato Calvi, e gli Austriaci. La scaramuccia volger\u00e0 a favore dei locali, ma la neonata Repubblica non sopravvisse a lungo. Nel 1866 San Vito entrer\u00e0 a far parte del Regno d'Italia. Attravers\u00f2 dunque gli anni difficili dell'occupazione austriaca durante la prima guerra mondiale, per poi crescere come localit\u00e0 turistica gi\u00e0 a partire dalla met\u00e0 del Novecento.\nAlcune frane e alluvioni di notevole entit\u00e0 influirono pesantemente sulla vita della comunit\u00e0: nel 1730 la frana del Marcora su Chiapuzza, nel 1814 la frana dell'Antelao che travolse le frazioni di Taulen e Marceana (314 decessi stimati); nel 1882 e nel 1966 l'alluvione del Boite, il 5 agosto 2015 la frana dagli Impianti San Marco fino a San Vito di Cadore (3 morti).\nMonumenti e luoghi d'interesse.\nLa pievanale risale al 1200, ma l'attuale edificio \u00e8 il risultato della ricostruzione del 1760, su disegno di Schiavi. Dell'antica chiesa rimane un antico affresco di San Cristoforo. All'interno di particolare interesse \u00e8 la pala d'altare di Francesco Vecellio, fratello del celeberrimo Tiziano, che raggiunge qui forse il culmine della sua produzione. Notevole anche una pala del Cinquecento rappresentante i Santi Ermagora e Fortunato. \nSan Vito \u00e8 particolarmente rinomata come localit\u00e0 turistica grazie alle sue splendide montagne e alle attrattive invernali, ma cela anche elementi d'interesse storico-culturale.\nDue caratteristiche chiese sorgono nel centro del paese: la pievanale e la chiesa Madonna della Difesa. \nLa chiesetta della Difesa (i cui lavori iniziarono prima del 1490, essendo menzionata in un inventario di quell'anno) racchiude invece un'abside tardo-gotica con un affresco che raffigura lo scontro fra le truppe patriarchine e le truppe di Sigismondo di Lussemburgo. Il fatto d'armi si svolse durante l'inverno del 1411 presso Cimabanche e, secondo la tradizione, l'invasione fu sventata per intercessione della Madonna della Difesa.La pala d'altare \u00e8 ancora una volta di Francesco Vecellio. Nel complesso comunque il piccolo edificio conserva notevoli produzioni artistiche.\nTra le chiesette frazionali ricordiamo quella di Chiapuzza per l'antico organo e quella di Serdes che conserva una pala di Jacopo Da Bassano.\nL'alpe di Mondeval \u00e8 importante per la presenza di un sito archeologico del mesolitico.\nCultura.\nCucina.\nUn piatto peculiare di San Vito sono i \"casunziei ai rae ros\", ossia dei ravioli ripieni alle rape rosse. Questa primo piatto \u00e8 servito con della \"spersada\" (particolare tipologia di formaggio stagionato), dei semi di papavero e burro chiarificato fuso. \u00c8 anche tipico un dolce per le grandi occasioni, i \"crafin\", dolci fritti ripieni di semi di papavero, miele, cioccolato e rum. Altri piatti tipici includono polenta con selvaggina (capriolo, camoscio), formaggi locali, canederli (serviti in brodo oppure asciutti, accompagnati con patate lesse e cappucci), gnocchi di patate. \nGeografia antropica.\nFrazioni.\nCosta.\nSituata appena sopra il centro di San Vito. Il \"Ruseco\" separa Costa dalla frazione di Jesa. \nChiapuzza (Ciapu\"\u017e\"a).\n\u00c8 l'ultima frazione di San Vito quando si percorre la Strada statale 51 di Alemagna in direzione Ampezzo. Situata alle pendici del Marcora, la frazione \u00e8 stata interessata nei secoli da ripetute frane che ne hanno determinato la morfologia. La frazione presenta varie localit\u00e0, fra le quali si ricordano \"San\" \"Florean\", Valesella, Mosigo, \"Ravin\u00e0\". La chiesa di Chiapuzza \u00e8 dedicata alla Madonna della Salute e fu completata nel 1734. Fu costruita in soli 4 anni dopo che una frana distrusse l'abitato di Chiapuzza. La chiesa precedente, sepolta dalla frana, era situata in prossimit\u00e0 dell'attuale campo sportivo. Un tempo in localit\u00e0 San Floriano sorgeva anche la chiesetta omonima, di origini antichissime, andata distrutta durante la Prima guerra mondiale.\nResinego.\nAll'ingresso del paese, provenendo da Borca, si incontra Resinego, suddivisa a sua volta in Resinego di Sopra, di Mezzo e di Sotto.\nSerdes.\nFrazione situata sulla riva destra del Boite. \u00c8 collegata alla frazione di Villanova di Borca di Cadore attraverso la strada di \"mar\u017eeana.\"\nJesa.\nRappresenta il centro del paese. Salendo verso l'Antelao v'\u00e8 l'abitato di \"Saco\", oggi conosciuto come Belvedere.\nInfrastrutture e trasporti.\nFra il 1921 e il 1964 erano attive le stazioni di Dogana Vecchia e San Vito di Cadore e le fermate di Chiapuzza e Hotel Dolomiti, poste lungo la ferrovia delle Dolomiti.\nAmministrazione.\nRifugi e malghe.\nMonticate, ma senza punto ristoro:\nAltre informazioni amministrative.\nLa denominazione del comune fino al 1867 era San Vito."}
{"id": "36333", "revid": "322321", "url": "https://it.wikipedia.org/wiki?curid=36333", "title": "Santa Giustina (Italia)", "text": "Santa Giustina (\"Santa Justina,\" o semplicemente \"Santa,\" in veneto) \u00e8 un comune montano italiano di abitanti nella provincia di Belluno in Veneto.\nGeografia fisica.\nSituato interamente nella destra orografica del fiume Piave che ne costituisce il confine meridionale, il comune di Santa Giustina \u00e8 posto nel baricentro ideale dell'ampia Val Belluna, equidistante dai due principali comuni della provincia, Feltre e Belluno, collegato ad essi dalla strada statale n. 50. A occidente il territorio \u00e8 delimitato dal torrente Salmenega, e a oriente \u00e8 ancora un altro fiume a segnarne i confini, il fiume Cordevole che proprio su questo territorio si immette nel fiume Piave costituendone il principale affluente.\nIl territorio \u00e8 caratterizzato da un esteso e variegato paesaggio di colline prima di spingersi alle pendici delle vette dolomitiche del Monte Pizzocco (2186\u00a0m), il Monte Tre Pietre (1965\u00a0m) e il Monte Palm\u00e0r (1484\u00a0m) al confine settentrionale.\nSul livello del mare il punto pi\u00f9 alto viene toccato a 2168 metri. \nMorfologia.\nDa un punto di vista morfologico, considerando l'ampio dislivello altimetrico all'interno del comunale (1900 metri circa), possono essere individuare tre aree distinte:\nClima\nIn estate il clima beneficia dei monti che la circondano e le temperature estive sono mitigate. Nonostante la modesta quota il clima \u00e8 abbastanza rigido nei mesi invernali. La neve cade copiosa ogni anno.\nStoria.\nLe origini e l'epoca romana.\nLa preistoria e la storia antica dell'area santagiustinese non possono che essere fortemente intersecate a quelle molto pi\u00f9 ampie e articolate dell'intera Valle del Piave. Dopo lo scioglimento dei ghiacciai che ricoprivano la valle, l'uomo inizi\u00f2 ad attraversare questo territorio e popolazioni di diversa origine, fra cui Euganei, Etruschi e Galli si succedettero nel tempo, divenendo anche stanziali. Segni di questi passaggi sono ancora oggi evidenziabili dai nomi di alcuni paesi, come Formicano, Meano, Ignano, Salzano.\nTracce certamente pi\u00f9 concrete sono quelle dell'epoca romana. A quel tempo il territorio dell'odierna Santa Giustina dipendeva dal Municipio Romano di Feltre. Oggetti in bronzo, monili e monete, ma anche lapidi sono venute alla luce in scavi praticati nel 1835 dall'Arciprete M. Bellati a S. Margherita e nel 1871 a Bivai dal Conte Carlo degli Azzoni Avogadro. Altre lapidi romane sono state individuate nelle chiesette di Campo e Callibago. All'epoca romana un ramo secondario della Via Claudia Augusta Altinate collegava Cesiomaggiore a Belluno, attraversando nell'area pedemontana di Santa Giustina e San Gregorio nelle Alpi i paesi di Villa di Pria, Velos e Callibago, denotando come anticamente i principali collegamenti viari di questo territorio privilegiassero la zona collinare al fondovalle, troppo soggetta alle piene spesso devastanti del fiume Piave.\nIl passaggio dal paganesimo al cristianesimo avvenne approssimativamente tra il V e i VI secolo ad opera dei vescovi di Feltre.\nIl medioevo.\nIl dominio longobardo dur\u00f2 dal 568 al 774. In questa fase il territorio era diviso in due \"deganie\" (piccole ripartizioni di un ducato longobardo) dal corso del torrente Veses. Da una sponda verso il corso del fiume Caorame la Degania di Fianema, dall'altra sponda verso il fiume Cordevole la Degania di Bolpezo. Una forma organizzativa che prese a formarsi in questo periodo e che caratterizz\u00f2 l'area santagiustinese priva di grossi centri abitati fu quella della Parrocchia, o Pieve, cio\u00e8 un'unione di tipo religiosa intorno ad una chiesa. Il legame si spingeva anche oltre, abbracciando la sfera economica ed amministrativa. La Pieve di cui si ha notizia pi\u00f9 antica e quella di Formicano.\nA quello longobardo si sostitu\u00ec dal 774 all'888 il dominio dei Franchi. A questa epoca si fa risalire la dedica della chiesa di Formicano a Santa Maria.\nGiovanni, Vescovo di Belluno, nel tentativo di annettersi la Diocesi di Feltre, intorno all'anno 1000 rase al suolo il castello di Villa di Pria (o Villa di Pietra).\nTra la fine del XIII secolo e l'inizio XIV ci fu il trasferimento della Pieve da S. Maria di Formicano alla Chiesa di S. Giustina d'Ignano. L'abitato d'Ignano era considerato pi\u00f9 baricentrico al territorio rispetto al paese di Formicano, ed in pi\u00f9 era sede di un Chiericato, una scuola per chierici. Da quel momento la Parrocchia prese il nome di Pieve di S. Giustina d'Ignano, e con il tempo Pieve di S. Giustina.\nLa Repubblica di Venezia.\nNel 1404 tutta l'area del Feltrino pass\u00f2 sotto Venezia. Il confine con il territorio bellunese era segnato dal corso del fiume Cordevole.\nNel 1422 la Serenissima impose la distruzione di tutti i castelli e le fortificazioni presenti nel territorio feltrino. Si voleva cos\u00ec imporre un pi\u00f9 diretto controllo sui signorotti locali, ed evitare che questi potessero tradire Venezia in favore degli imperatori germanici. Nei dintorni di S. Giustina vennero fatti demolire i castelli di Bivai e Castel (S. Tomaso e S. Giorgio della famiglia De Teuponi) e di Cergnai (della famiglia Da Cergnaio) esistenti fin dal 774. Le principali famiglie dovettero andare a risiedere all'interno delle mura della citt\u00e0 di Feltre, citt\u00e0 sede del Podest\u00e0 e a cui l'area santagiustinese faceva riferimento.\nTra il 1728 e il 1729 Carlo Goldoni soggiorn\u00f2 presso \"Villa Bonsembiante\" a Colvago, ospite del medico fisico Girolamo Gasparetti. Fu proprio a Colvago che scrisse per il carnevale del 1730 i due lavori teatrali, \"Il buon padre\" (andato perduto) e \"La cantatrice\", con cui debutt\u00f2 al Teatro de la Sena di Feltre.\nLa chiesa di Santa Giustina, su disegno di Antonio De Boni da Villabruna, fu iniziata il 25 agosto 1782 e terminata nel 1791. All'interno \u00e8 custodita un\"'Annunciazione\" di Carlo Saraceni, terminata da Jean Le Clerc nel 1621.\nL'Ottocento.\nCon la caduta della Repubblica di Venezia del 1797 questo territorio pass\u00f2 sotto il dominio della Repubblica Francese. La popolazione fu provata dalla guerra tra francesi e austriaci. All'inizio del 1797 truppe austriache stanziarono per circa due mesi nei pressi di Pez (nell'odierno comune di Cesiomaggiore). Il territorio nei primi anni dell'Ottocento pass\u00f2 ripetutamente sotto il dominio prima dell'una, poi dell'altra potenza contendente.\nDopo vari aggiustamenti, conseguenti alle diverse dominazioni succedutesi fino a quella definitiva austriaca, la data di nascita del Comune di Santa Giustina come oggi lo conosciamo \u00e8 il 1\u00ba gennaio 1816.\nTra il 1816 e il 1817 il territorio \u00e8 profondamente segnato da una memorabile carestia che porter\u00e0 allo stremo la popolazione. Il 1817 verr\u00e0 ricordato come \"l'anno della fame\".\nDurante il corso dell'Ottocento, Santa Giustina venne colpita da tre epidemie di colera: nel 1835, nel 1836 e nel 1855. Nel solo 1836 sul territorio comunale morirono 389 persone, di cui 256 per colera, cifra elevatissima se si considera che in quel periodo per varia natura morivano annualmente 130 persone.\nTra il 29 giugno e il 31 luglio 1855, in poco pi\u00f9 di un mese si segnalano 236 casi di contagio e 112 morti.\nNel 1866, dopo le battaglie di Custoza e Lissa, il Veneto (e conseguentemente l'area santagiustinese) passa sotto il Regno d'Italia.\nSotto lo Stato Italiano le prime elezioni comunali sono datate 7 ottobre 1866. Il conte Carlo degli Azzoni Avogadro fu nominato primo Sindaco di Santa Giustina.\nIl 10 novembre 1886 viene inaugurato il tratto ferroviario Treviso-Feltre-Belluno, che toglie parzialmente dall'isolamento la provincia bellunese. Santa Giustina viene cos\u00ec dotata di una stazione dei treni.\nPrima guerra mondiale.\nIl 28 giugno 1917 arriva la 35\u00aa Squadriglia fino al 23 luglio ed il 3 ottobre la 117\u00aa Squadriglia fino a dopo il 6 novembre.\nDopo la Battaglia di Caporetto arrivano gli austro-ungarici e divenne base delle Flik 11D, Flik 14D, Flik 30J, Flik 60J, Flik 65D, Flik 70D e per due mesi anche della Flik 101G da bombardamento.\nResistenza italiana.\nDall'8 settembre 1943 al maggio 1945 la lotta di Resistenza al nazifascismo vide i partigiani organizzati nel Battaglione \"De Min\" della Brigata Garibaldina Antonio Gramsci (Feltre).\nInfrastrutture e trasporti.\nStrade.\nLa principale arteria stradale che serve il Comune \u00e8 la SS50 \"del Grappa e del Passo Rolle\" che lo collega principalmente con Feltre e Belluno.\nFerrovie.\nIl paese \u00e8 servito dalla stazione di Santa Giustina-Cesio, appena fuori dal centro, sulla ferrovia Calalzo-Padova.\nCuriosit\u00e0.\nAlcune tradizioni orali raccontano che la frazione \"Colvago\", in precedenza chiamata nella forma dialettale \"Cullach\", debba il suo nome attuale al drammaturgo veneziano Carlo Goldoni."}
{"id": "36335", "revid": "322321", "url": "https://it.wikipedia.org/wiki?curid=36335", "title": "Santo Stefano di Cadore", "text": "Santo Stefano di Cadore (\"Sa Stefi\" in ladino) \u00e8 un comune italiano di abitanti della provincia di Belluno in Veneto. Centro cadorino, sovrastato dal Monte Col (2079 m) e posto alla confluenza tra il Piave e il torrente Padola, \u00e8 il principale centro del Comelico ed \u00e8 costituito dal capoluogo omonimo e dalle frazioni di Campolongo (la pi\u00f9 estesa e la pi\u00f9 popolata tra le frazioni), situata pi\u00f9 a monte sulla valle del Piave a 940 m s.l.m., Casada e Costalissoio, anch'esse situate pi\u00f9 a monte, in splendida posizione, ma nella valle dove scorre il Padola. Nel territorio comunale \u00e8 compresa la parte est della Val Visdende, estremo lembo orientale della provincia di Belluno.\nGeografia fisica.\nTerritorio.\nIl territorio comunale, compreso tra le valli del fiume Piave e del torrente Padola (la cui confluenza avviene proprio nel centro abitato) \u00e8 circondato da numerose vette che costituiscono la parte pi\u00f9 occidentale delle Alpi Carniche e la parte pi\u00f9 orientale delle Dolomiti. \nTra le pi\u00f9 importanti cime vi sono il Monte Crissin (2503 m), il Monte Brentoni (2548 m), Il Gruppo delle Terze (2586 m), una parte della Cresta Carnica (che segna il confine Italo-Austriaco). Tra le cime minori (per la quota, non per l'importanza) vi annoveriamo il Monte Col (2079 m) che sovrasta il centro abitato, il Monte Zovo (1944 m), situato poco sopra la frazione di Costalissoio, e il Monte Piedo (1665 m), attraversato dalla Galleria Comelico della Strada statale 52 Carnica. Dalla frazione di Costalissoio, \u00e8 possibile scorgere numerose vette dolomitiche come l'Aiarnola, il Popera, la Cima Undici, le Marmarole, l'Antelao, il Sorapiss, la Tofana di Rozes ed il pi\u00f9 lontano Monte Tamer, oltre allo splendido panorama su tutte e due le vallate (del Piave da un lato e del Padola dall'altro).\nClima.\nIl clima di Santo Stefano di Cadore \u00e8 di tipo alpino, con inverni rigidi ed estati relativamente fresche. Sovente d'inverno le temperature minime possono arrivare a -20\u00a0\u00b0C, aiutate dallo scarso soleggiamento, specialmente nelle giornate di bel tempo, col fenomeno dell'inversione termica, con il contributo del Monte Col che, nelle giornate pi\u00f9 corte dell'anno, mantiene in ombra il centro abitato, facendolo risultare pi\u00f9 \"gelido\" persino delle stesse frazioni situate a quote pi\u00f9 elevate ma che ricevono maggior soleggiamento.\nLa neve \u00e8 quasi sempre presente nel periodo compreso tra dicembre ed aprile, anche se non sono mancate nel corso degli anni nevicate precoci o tardive. \nIn estate le temperature sono gradevoli (fresche di giorno e fredde durante la notte), anche se negli ultimi anni (in particolare dal 2003) le temperature medie si sono alzate notevolmente e spesso possono arrivare anche a 30\u00a0\u00b0C.\nLe precipitazioni risultano essere abbondanti, soprattutto nella stagione estiva (l'arco alpino ha il massimo delle precipitazioni proprio in estate), anche se negli ultimi anni le giornate di bel tempo sono aumentate notevolmente, permettendo ai turisti, nonch\u00e9 agli escursionisti, di godersi appieno le bellezze offerte dal territorio. Nei pressi del centro cittadino \u00e8 presente una stazione meteorologica dell'ARPAV.\nStoria.\nIn epoca Romana (dal 115 a. C. al 476) nel medio Cadore vi era un notevole gruppo di abitanti. La costruzione della via Claudia Augusta Altinate intorno al 100 d. C., congiungeva Altino (non lontano dalla foce del Piave) con Littamun (oggi S.Candido) e verso il Salisburghese con percorso che si svolgeva anche in Cadore. Il Comelico ha sempre fatto parte del Cadore. La sua storia si identifica con la storia del Cadore, differenziandosi soltanto nei primordi e, s\u2019intende, per locali particolari vicende. Si pu\u00f2 presumere, con molta attendibilit\u00e0, che i primi abitanti si rifugiassero nelle impervie ed isolate valli comelicesi per sottrarsi agli eccidi, ai saccheggi ed alla sottomissione ai barbari che invasero ed occuparono l\u2019Impero Romano.\nSecondo una delle ipotesi, il principale apporto di profughi pervenuti in Comelico, fu dato da coloro che abitavano la Pusteria, in seguito all\u2019occupazione di quella Valle avvenuta nell\u2019anno 565 dopo Cristo da parte dei Baiuvari (oggi bavaresi). Chi non fu ucciso o non si sottomise and\u00f2 ad occupare le disabitate valli del Comelico, di Gardena, di Badia e di Livinallongo, valli ladine. Altre ipotesi invece sostengono che tutto l\u2019attuale Comelico superiore e parte di Danta \u2013 fu popolato da famiglie provenienti dalla vic\u00ecnia di Domegge, mentre il Comelico orientale \u2013 gli odierni comuni di S. Stefano e S. Pietro \u2013 da nuclei di persone dell\u2019Oltrepiave. Non \u00e8 dunque possibile stabilire in maniera univoca la provenienza dei primi abitatori. Durante le Invasioni Barbariche (dal 476 all\u2019888 d. C.) gli Unni di Attila non arrivarono in Cadore, ma esso soggiacque alla dominazione degli Eruli di Odoacre (476-493), degli Ostrogoti di Teodorico (493-548), dei Franchi Merovingi (548-553), dei Bizantini (553-568), dei Longobardi (568-774) e dei Franchi Carolingi (774-888).\nCon i Franchi ebbe inizio il Feudalesimo (888 \u2013 1077). Successivamente (dal 1077 al 1420), in seguito alla cessione da parte dell\u2019Imperatore Enrico IV al Patriarca di Aquileia del Comitato del Friuli, ebbe inizio il potere temporale dei Patriarchi che sub-infeudarono il Cadore ai loro vassalli. Tra questi, i Caminesi ebbero successivamente la completa investitura del Cadore fino al 1420 quando, terminato il potere temporale dei Patriarchi, subentr\u00f2 il dominio Veneziano (1420 -1797) durante il quale la Serenissima riconobbe ai Cadorini autonomia legislativa ed amministrativa, riconoscendo ad essi la propriet\u00e0 dei boschi e dei pascoli, l\u2019uso gratuito delle acque ed esentando la propriet\u00e0 da imposte e tasse. In questo periodo fiorente fu il commercio del legname che dai boschi del Cadore, trasportato con zattere sul fiume Piave, arrivava fino a Venezia dove veniva impiegato per la costruzione navale e l\u2019edilizia lagunare.\nCon l\u2019avvento di Napoleone (1797 \u2013 1813) ed il declino politico di Venezia, il cui territorio veniva invaso dagli eserciti stranieri, i Cadorini furono costretti a far buon viso sia all\u2019uno sia all\u2019altro dei contendenti, per limitare, per quanto possibile, le conseguenze delle ostilit\u00e0 belliche. Il 13 maggio 1797 per la prima volta giunge a Pieve di Cadore un reparto di soldati francesi. L\u2019anno 1812 vede declinare l\u2019astro di Napoleone. Nell\u2019ottobre 1813 il Cadore \u00e8 occupato dagli austriaci, l'Ampezzano e pi\u00f9 naturalmente Dobbiaco cessano di far parte del distretto Cadorino. Il 7 aprile 1815 viene costituito il Regno Lombardo-Veneto. Nel 1866, con l'annessione del Veneto al neo costituito Regno d'Italia, anche Santo Stefano di Cadore (allora denominato \"Comelico Inferiore\"), ne entra a far parte.\nA seguito dell'entrata in guerra del Regno d'Italia nel 1915 nei confronti dell'Impero Austro-Ungarico, il borgo si trov\u00f2 in posizione di estrema vicinanza alla prima linea del fronte che correva lungo il Passo Monte Croce di Comelico, la Catena Carnica Occidentale (Cima Vallona, Monte Palombino, Monte Peralba ecc.) da un lato, e le Dolomiti di Sesto dall'altro (Cima Undici, Passo della Sentinella, Pian di Cengia). Nelle vicinanze del borgo, in quota, era presente il Forte del Monte Tudaio (accessibile per\u00f2 dal versante opposto, precisamente da Vigo di Cadore). Con la disfatta di Caporetto del 24 ottobre del 1917 sul fronte Isontino, la zona venne sgomberata dalle truppe italiane e di conseguenza occupata da quelle austriache che la abbandoneranno solo un anno pi\u00f9 tardi, riconquistata dagli italiani dopo la sconfitta dell'esercito asburgico a Vittorio Veneto.\nNegli anni successivi, precisamente nei primi anni '20, vennero fatte edificare dal Regime Fascista alcune casermette nei pressi della Val Grande, finalizzate a prevenire un'eventuale invasione della zona da parte del Terzo Reich (tra Mussolini ed Hitler all'epoca non c'era ancora alleanza tra i due dittatori), dopo che quest'ultima aveva annesso l'Austria ai propri territori (il cosiddetto Vallo Alpino).\nSociet\u00e0.\nIl territorio comunale di Santo Stefano di Cadore, ed in generale tutta la zona del Comelico, attualmente \u00e8 poco popolata. La popolazione locale, sia per lavoro, sia per gli studi, spesso tende a spostarsi verso le localit\u00e0 di pianura sia della regione (Treviso, Venezia, Padova) e sia delle regioni limitrofi (in particolare Friuli Venezia Giulia e Alto Adige). Tuttavia in zona vi sono numerose attivit\u00e0, dedite soprattutto alla falegnameria, all'ottica e al turismo.\nCultura.\nLa Val Comelico offre interessanti spunti d'arte e di storia locale. L'ospite \u00e8 accompagnato in un viaggio alla scoperta del patrimonio artistico ed alla conoscenza della cultura ladina Comelicese, ricca di tradizioni, originariamente basata sull'agricoltura e sull'utilizzo del pregiato legname dei boschi. \nChiese e capitelli, palazzi storici, antichi fienili, la Stua sul torrente Padola, i musei ed inediti documenti storici testimoniano gli oltre ottocento anni della storia a noi oggi conosciuta, dai primi insediamenti dell'uomo in Val Comelico. Al centro del paese sorge la chiesa dedicata a Santo Stefano Martire, risalente al XIII secolo e edificata sulla piazza centrale, costituisce la matrice di tutte le chiese del Comelico. La struttura giunta fino ai nostri giorni \u00e8 frutto di alcuni interventi di rifacimento e ampliamento che hanno interessato la pievanale fino al 1973. Le prime opere sono state eseguite dall\u2019architetto frate Tommaso Simonetti da Ancona il quale, visto l\u2019insuccesso dei suoi interventi, viene successivamente sostituito dall\u2019architetto Pietro Nidergattscher di Brunico.\nQuest\u2019ultimo, assieme alle sue maestranze di fiducia come Righier Tisirli e Zuanne Vecellio, riesce abilmente nell\u2019intento di dare un nuovo volto alla pieve, abbellita anche di preziose opere realizzate da artisti come Cristoforo Monforti. Nel 1817 viene realizzato il bel pronao neoclassico nella facciata principale composto da un porticato rettangolare di dodici colonne tuscaniche bianche e nel 1684 viene edificata la torre campanaria, restaurata successivamente a causa di un fulmine che la danneggi\u00f2. Non solo prodigioso complesso architettonico, la Chiesa di Santo Stefano di Cadore ospita anche un ricco patrimonio artistico. A partire dall\u2019affresco che abbellisce il timpano triangolare sovrastante il porticato neoclassico, eseguito da Claudio Benito Tiozzo e raffigurante Il Martirio di Santo Stefano, ai bei dipinti custoditi nell\u2019abside e realizzati dal pittore milanese Cristoforo Manforti come L\u2019Ultima Cena, il Mos\u00e8 e il Serpente di Bronzo.\nLungo le pareti dell\u2019aula sono conservati ben cinque altari minori: l\u2019altare di San Giovanni abbellito dai dipinti di Lazzaris e Tomaso Da Rin; l\u2019altare di San Giuseppe che rappresenta una copia del primo; l\u2019altare di Sant\u2019Odorico con un bel dipinto raffigurante il Santo Vescovo; l\u2019altare della Passione realizzato in legno Cirmolo per opera di Campolongo Bartoloeo D\u2019Ambros e arricchito da alcuni dipinti di bottega Ghirlanduzzi di Ceneda. L\u2019altar maggiore si presenta in marmo bianco di Carrara e, di fattezza monumentale, \u00e8 arricchito da una serie di manufatti artistici: \u00e8 possibile infatti osservare il bel tabernacolo donato dalla famiglia Poli affiancato dalle statue raffiguranti i Santi Pietro e Paolo, il Redentore, e i Santi Giovanni e Stefano. Infine, sopra l\u2019ingresso maggiore \u00e8 situato un organo realizzato da Bazzani, allievo del celebre Callido.\nEconomia.\nTurismo.\nIl turismo, a differenza delle limitrofe localit\u00e0 di Sappada, Auronzo-Misurina e Padola, si concentra soprattutto in estate. Nel territorio comunale sono presenti numerose strutture ricettive di buon livello. In estate, come specificato, invece il territorio di Santo Stefano di Cadore offre diverse opportunit\u00e0, in particolare una fitta rete di sentieri che permettono bellissime escursioni verso i monti sovrastanti (verso il monte Col, verso il gruppo del Crissin, il gruppo delle Terze, verso la val Grande, ecc.) con alcuni importanti rifugi come il bivacco Ursella-Zandonella, il bivacco del monte Col, il rifugio del monte Zovo e, soprattutto il famoso \"Giro delle Malghe\" sulla cresta Carnica, al confine con l'Austria, e al di sopra della pittoresca val Visdende, facente parte del territorio comunale. Interessante e molto panoramica \u00e8 anche l'escursione sul sentiero che collega Santo Stefano di Cadore a Danta di Cadore.\nDa visitare anche il Lago del Tudaio, un bacino artificiale, creato dallo sbarramento del fiume Piave, incastonato nella stretta forra dividente il Monte Tudaio dal Monte Piedo, proprio dove transitava la vecchia sede della strada statale 52 Carnica (oggi sostituita dalla Galleria Comelico): l'accesso si trova proprio all'uscita della Galleria Comelico, provenendo da Auronzo di Cadore, sulla destra e, percorrendo un paio di chilometri, si giunge al Lago del Tudaio. Importante patrimonio storico e naturalistico di questo territorio \u00e8 la Val Frison, nei pressi della frazione di Campolongo, dove tra le bellezze naturali si possono osservare tutt\u2019oggi alcuni fortini di guerra e la piccola Chiesa di S. Osvaldo. Nella stagione invernale, l'unica possibilit\u00e0 \u00e8 offerta da un piccolo skilift alle pendici del Monte Col, adatto perlopi\u00f9 ai principianti (un altro skilift, pi\u00f9 lungo e che offriva la possibilit\u00e0 di sciare su piste pi\u00f9 lunghe e difficoltose, risulta ad oggi dismesso).\nInfrastrutture e trasporti.\nSanto Stefano di Cadore \u00e8 attraversato dalla strada statale 52 Carnica che collega il Friuli ed il Veneto al Trentino - Alto Adige ed all'Austria, mediante la galleria \"Comelico\". Da Venezia, da Milano e da Roma si raggiunge Santo Stefano di Cadore mediante l'autostrada A27 Venezia - Belluno, poi la SS51 di Alemagna fino a Pieve di Cadore, da dove si dirama la SS51 Bis che attraversa il Centro Cadore, quindi la SS52 sino a Cima Cogna e, poco prima di Auronzo di Cadore, si giunge ad un bivio svoltando a destra, quindi attraversando la galleria \"Comelico\", dopo qualche chilometro si raggiunge il paese comelicense.\nNel centro del paese inoltre, dalla SS52 si dirama la SS355 che collega il Cadore e il Comelico alla Carnia e al Friuli (quest'ultima si ricollega alla SS52 a Villa Santina) passando per Sappada e Forni Avoltri. Dal centro cittadino, proseguendo diritti sulla SS52, \u00e8 possibile giungere nel Comelico Superiore, al Passo Monte Croce di Comelico, quindi a Sesto, San Candido, in Austria e in Val Pusteria.\nDalla frazione Campolongo, risalendo la Val Frison e tramite la Forcella Lavardet, la SS465 collegava la valle del Piave alla Val Pesarina, all'altopiano di Casera Razzo nonch\u00e9 al borgo di Sauris, quindi al Friuli Venezia Giulia. Ad oggi, la strada \u00e8 percorribile sino a Pian degli Osei, mentre il tratto da Pian degli Osei a Forcella Lavardet risulta chiuso al traffico a causa di numerose frane, pertanto manca il collegamento tra i due versanti (la Forcella Lavardet \u00e8 possibile raggiungerla soltanto dal versante opposto rispetto a quello della Val Frison, ovvero dalla Val Pesarina, da Casera Razzo e da Sauris).\nAnticamente, era molto utilizzato anche il valico di confine denominato Forcella Dignas (2094 m), raggiungibile dalla Val Visdende, che collegava (e collega tutt'ora) l'Italia all'Austria e precisamente la valle del Piave con quella del Gail (nei pressi del borgo austriaco di Obertilliach). Oggi invece, poich\u00e9 la strada che vi conduce \u00e8 sterrata ed \u00e8 poco pi\u00f9 di una mulattiera, il valico ha perso d'importanza ed \u00e8 quindi utilizzato soprattutto dagli escursionisti per raggiungere le vette della Cresta Carnica (in particolare Cima Palombino e la Cima Vallona) o il vicino rifugio situato sul versante austriaco.\nAmministrazione.\nAltre informazioni amministrative.\nLa denominazione del comune fino al 1894 era Comelico Inferiore."}
{"id": "36336", "revid": "254059", "url": "https://it.wikipedia.org/wiki?curid=36336", "title": "Sappada", "text": "Sappada (\"Plodn\" in sappadino, \"Bladen\" in tedesco, \"Sapade\" in friulano, \"Sapada\" in ladino) \u00e8 un comune italiano di abitanti del Friuli-Venezia Giulia. \u00c8 stato un comune della Regione Veneto fino al 2017, quando il parlamento ha approvato l'esito del referendum del 2008 in cui i cittadini hanno espresso la volont\u00e0 di passare alla Regione Friuli-Venezia-Giulia.\nSi trova amministrativamente in provincia di Udine (anche se l'ente locale provinciale \u00e8 stato abolito, al pari degli altri presenti in regione) e fa parte della Comunit\u00e0 di montagna della Carnia. Isola linguistica germanofona, \u00e8 una rinomata stazione turistica estiva e invernale ed \u00e8 il comune pi\u00f9 alto della regione Friuli-Venezia Giulia, superando Sauris di 33 m.\nGeografia fisica.\nSorge ad un'altitudine di nell'estremit\u00e0 nord-orientale delle Dolomiti tra Cadore e Carnia al confine tra Veneto e Friuli Venezia Giulia. Il paese si estende in direzione est\u00a0\u2013 ovest lungo tutta la valle attraversata dal fiume Piave; alcune sorgenti infatti si trovano proprio nel territorio comunale a 1.800 alle falde del monte Peralba (altre sorgenti del fiume sacro si trovano in Comelico).\nOrografia.\nCircondata da imponenti e suggestivi massicci dolomitici, con il paesaggio caratterizzato da verdi pascoli ed estesi boschi di conifere con numerose cascatelle e laghetti alpini, oltre al Peralba, che con i suoi 2.694\u00a0m \u00e8 la quarta vetta delle Alpi Carniche, le cime principali sono il Pic Cjadenis (2.490\u00a0m) e il Monte Lastroni (2.450\u00a0m) che insieme al Peralba si trovano nella Val Sesis settentrionale; il Monte Chiadenis (2.454\u00a0m); la Creta Forata (2460\u00a0m), il Monte Geu, il Monte Cimon, il Monte Siera (2.442\u00a0m), Piccolo Siera, il Gruppo dei Clap (2.487\u00a0m) sul versante meridionale, il Gruppo delle Terze (Monte Terza Grande 2.586\u00a0m, Monte Terza Media 2.433\u00a0m, Monte Terza Piccola 2.333\u00a0m, Cresta di Enghe 2.414\u00a0m), a ovest, il Monte Rinaldo, il Monte Ferro (2.348\u00a0m), la Cresta del Righile, il Monte Hochbolt sul versante settentrionale della valle.\nAmbiente.\nL'ambiente che circonda Sappada \u00e8 ancora incontaminato e questo si riflette positivamente nella variet\u00e0 di specie animali e vegetali che vivono nella valle.\nNelle foreste di abeti e di larici che circondano Sappada con un po' di fortuna si possono osservare: il gallo cedrone, il fagiano di monte, la pernice bianca, l'ermellino, la volpe rossa, la lepre alpina e lo scoiattolo. Tra i fiori, tutti rigorosamente protetti crescono: la stella alpina, il raponzolo di roccia, l'erica, la genziana, il ranuncolo; inoltre nella regione dolomitica crescono oltre cinquanta specie di orchidee selvatiche.\nSe si sale pi\u00f9 in alto si possono incontrare marmotte, camosci, cervi e caprioli. Inoltre, sono presenti in questa zona due coppie di aquila reale, che si possono notare osservando in particolare le creste del Monte Ferro, le cime del gruppo delle Terze, il Monte Chiadin ed il Peralba, dove nidifica in luoghi poco accessibili.\nClima.\nIl clima \u00e8 tipicamente alpino con estati fresche (specie tra agosto e settembre quando il periodo risulta anche pi\u00f9 piovoso a differenza di luglio che risulta pi\u00f9 caldo) e inverni rigidi e nevosi; il periodo di innevamento si protrae dai primi di dicembre ai primi di aprile. Le mezze stagioni invece, si presentano solitamente ventilate, fresche e abbastanza piovose. Inoltre l'orientamento della valle est-ovest permette un ottimo soleggiamento sia in estate sia in inverno, infatti la conca sappadina \u00e8 anche detta \"La valle del sole\".\nStoria.\nLe origini di Sappada non sono certe: l'ipotesi pi\u00f9 probabile \u00e8 che nell'XI secolo alcune famiglie provenienti dalla vicina Austria (secondo la leggenda dal paese di Villgraten nel Tirolo orientale) si insediarono nella valle con l'autorizzazione del patriarca di Aquileia su invito dei conti di Gorizia e dietro pagamento di una somma annuale. Si tratta quindi di un'isola linguistica, che ha conosciuto successive ulteriori migrazioni di famiglie dalla Val Pusteria.\nLa valle era disabitata e incolta e i sappadini iniziarono una paziente opera di disboscamento e coltivazione; in breve nacque un piccolo paese formato da masi, sviluppatesi nel tempo in borgate. Il paese \u00e8 costituito da caratteristiche case in legno adagiate nel soleggiato versante nord della valle. Intorno al paese verdi pascoli per l'allevamento dei bovini, campi di segale, avena, orzo e legumi e oltre ad essi boschi ricchi di selvaggina.\nNel 1500, oltre alle attivit\u00e0 agricole e di pastorizia prosperava anche il commercio del legname grazie alla forte richiesta di legno per barche da parte della Repubblica di Venezia. Dopo una breve parentesi di dominazione francese nel 1814 Sappada pass\u00f2 sotto gli austriaci cui si devono le prime scuole e opere pubbliche. Nel 1852 Sappada, allora parte del Regno Lombardo-Veneto, passava dalla provincia del Friuli a quella di Belluno. I 263 capifamiglia chiamati a votare se volessero passare alla provincia di Belluno oppure no, all'unanimit\u00e0 scelsero Belluno. Nel 1866 veniva annessa all'Italia.\nDurante la prima guerra mondiale non furono combattute battaglie decisive sulle montagne circostanti ma vennero mantenute posizioni sul fronte, di cui si possono ancora oggi trovare i resti. Molte sappadine inoltre furono \"portatrici carniche\", donne che volontariamente compivano centinaia di metri di dislivello per diverse volte al giorno per rifornire di viveri e munizioni i soldati italiani al fronte. Dopo la rotta di Caporetto il paese fu evacuato anche a causa del sospetto che gli abitanti potessero nutrire simpatie filo-austriache a causa del loro dialetto: la popolazione fu raccolta in Toscana e presso il comune di Arezzo fu istituita la sede provvisoria del comune di Sappada dal 1917 al 1919; alcuni arrivarono in Campania ed in Sicilia.\nNella seconda guerra mondiale il paese fece parte della Repubblica libera della Carnia e fu teatro di scontri tra partigiani e tedeschi. Alcuni sappadini furono condotti ai campi di concentramento, tra cui Dachau.\nNel dopoguerra a causa della carenza di lavoro molti sappadini emigrarono all'estero, in particolare in Svizzera e Germania. In seguito lo sviluppo del turismo cambi\u00f2 anche l'economia del paese e molti emigrati tornarono a casa per dedicarsi all'attivit\u00e0 terziaria. Negli anni settanta Sappada venne compresa nella Magnifica Comunit\u00e0 di Cadore, pur non essendo parte del territorio storico del Cadore.\nIl 5 novembre 2017 si \u00e8 gemellata ufficialmente con Arezzo. Il 16 dicembre dello stesso anno, Sappada \u00e8 passata dal Veneto (provincia di Belluno) al Friuli-Venezia Giulia (legge 182/2017), pur rimanendo parte della Magnifica Comunit\u00e0 di Cadore.\nOrigini del nome.\nLo stesso nome di Sappada, Plodn in dialetto e Bladen in tedesco, \u00e8 un toponimo di origine controversa quanto alla sua etimologia: potrebbe derivare da Zepodn, termine dialettale con cui si designa oggi Cima Sappada, posta in alto, sul piano (zum Boden), o da zapata/sapada, da cui Sappada, che indicherebbe il modo in cui gli abitanti avrebbero lavorato la terra. Da Longaplave, termine con cui i Patriarchi di Aquileia designavano la localit\u00e0 (Longa Plavis) e che fa riferimento al fiume che vi scorre, il Piave, avrebbe origine Plodn.\nMonumenti e luoghi d'interesse.\nArchitettura.\nL'architettura sappadina appare ispirata alle tendenze alpine, con la predominanza di rustici e case completamente in legno, che costituiscono il prezioso patrimonio architettonico del paese. Queste abitazioni sono costruite con l'antica tecnica del \"blockbau\" a travi sovrapposte in orizzontale e incassate agli spigoli. Le tipiche \"blockhaus\" sappadine si trovano a \"Sappada Vecchia\" e a \"Cima Sappada\". Abitazioni pi\u00f9 recenti si hanno in \"borgata Lerpa\" all'inizio di Sappada per chi proviene dal versante veneto, e nella parte di Sappada centro.\nArchitetture religiose.\n\"Chiesa di Sant'Osvaldo\", sita a Cima Sappada, fu costruita nel 1732 al posto di un precedente edificio pi\u00f9 modesto. Venne restaurata da famiglie della borgata nel 1819, poi altri lavori vennero eseguiti nel 1906 e nel 1954. Ha il portico aperto ai lati, sul modello delle chiesette della vicina Carnia, dalle linee semplici e armoniose.\nInoltre in tutte le Borgata di Sappada e sui prati circostanti sono presenti altre cappelline, numerosi capitelli e crocifissi lignei.\nSappada Vecchia.\n9 delle 15 borgate di Sappada (Pill, M\u00fchlbach, Cottern, Hoffe, Fontana, Kratten, Soravia, Ecche e Puiche) costituiscono la cosiddetta Sappada Vecchia, della quale passeggiando lungo la strada \u00e8 possibile ammirare le antiche e tipiche case (\"blockhaus\") che d'estate presentano tutte coloratissimi balconi fioriti, e stalle in legno costruite col sistema dell'incastro delle travi detto \"blockbau\". Pi\u00f9 isolata e caratteristica \u00e8 anche la borgata Cima Sappada, con numerosi rustici in legno risalenti al XIX secolo.\nDal 2017 Sappada Vecchia \u00e8 entrata a far parte dell'associazione I borghi pi\u00f9 belli d'Italia.\nI rifugi.\nNelle montagne di Sappada sono presenti alcuni rifugi alpini, punto di ristoro e di accoglienza:\nTutti i rifugi ad esclusione del Bivacco Damiana hanno un servizio di bar-ristorante.\nGeografia antropica.\nLe borgate.\nSi tratta di un comune sparso: la sede comunale si trova in borgata Bach.\nIl comune \u00e8 suddiviso in 15 borgate, che da est a ovest sono nell'ordine:\nalcune di esse presentano edifici molto antichi (che costituiscono Sappada Vecchia). Ogni borgata ha una propria chiesetta, cappelle, fontane. Le borgate \"Granvilla\", \"Pal\u00f9\" e \"Bach\" costituiscono il centro del paese, con negozi, alberghi e ristoranti e locali vari.\nSociet\u00e0.\nEvoluzione demografica.\nNel 2007 i nati sono stati 12 (9,0\u2030), i morti 11 (8,3\u2030) con un incremento naturale di 1 unit\u00e0 rispetto al 2006 (0,8\u2030). Le famiglie contano in media 2,3 componenti.\nIl 31 dicembre 2007, su una popolazione di 1.333 abitanti si contavano 23 stranieri (1,7\u2030).\nDialetto sappadino.\nAlcuni dialettologi della scuola di Vienna, tra cui la studiosa Maria Hornung, sostengono che l'origine della colonia sia pustero-carinziana. La parlata tedesca rimase viva a lungo anche perch\u00e9 la comunit\u00e0, almeno fino agli inizi del secolo scorso, cerc\u00f2 di evitare i matrimoni misti.. Per le sue particolari caratteristiche, \u00e8 spesso oggetto di studi; recentemente \u00e8 stato introdotto nelle aule scolastiche di Sappada come previsto dalla legge 482/99 e da trattati internazionali sottoscritti dall'Italia.\nTradizioni e folclore.\nIl folclore sappadino si esprime attraverso le danze e le musiche del gruppo folcloristico degli \"Holzhockar\" (i taglialegna), composto da una trentina di elementi, tra ballerini e musicisti. Il gruppo esegue le danze mimiche della vita di un tempo; con i loro costumi tipici sappadini e l'allegria dei balli e delle musiche animano le sagre e le feste del paese.\nLe tradizioni sono numerose e tenute vive. La pi\u00f9 nota riguarda il Carnevale con i suoi festeggiamenti e le maschere tipiche. Tra le tradizioni religiose, va ricordato il Pellegrinaggio annuale al Santuario della Madonna Addolorata nel paesino di Maria Luggau in Carinzia (Austria), che i sappadini ed alcuni turisti compiono a piedi, attraverso il sentiero che in circa 9 ore di cammino conduce in Austria.\nCultura.\nEventi.\nNel 1987 a Sappada si \u00e8 conclusa una tappa del giro d'Italia la Lido di Jesolo-Sappada e nel 1994 una gara di Coppa del Mondo di sci nordico.\nIl 20 maggio 2018 Sappada ha accolto la 15\u00aa tappa dell'edizione 101 del Giro D'Italia, la tappa Tolmezzo-Sappada che ha visto vincere il britannico Simon Yates\nCucina tipica.\nA Sappada, grazie alla vicinanza con la Carnia e la Carinzia, sono presenti vari prodotti che risentono dell'influsso dei territori circostanti, oltre a richiamare quelli tipici delle Alpi. Tra questi vi sono i \"kneidl\" (canederli), \"gepitschta kr\u00f2pfn\" (ravioli ripieni di patate e menta oppure ricotta acida), il \"saurnschotte\" (formaggio fresco con dragoncello), la \"g\u00e8rschtesuppe\" (minestra d'orzo), il frico (con patate o speck), le salsicce e la \"ville\" (sanguinaccio), con polenta o patate. Tra i dolci tradizionali vi sono i \"krischkilan\" (chiacchiere), gli \"hosnearlan\" (orecchiette di lepre), i \"mognkr\u00f2pfn\" con il ripieno di papavero e le castagnole (\"muttn\"). A Pasqua viene preparata la focaccia dolce \"Oaschter proat\", condita con fette di salame o carne affumicata (\"senkile\"), uovo sodo e rafano a piacimento.\nEconomia.\nRicco di pascoli, \u00e8 paese dedito all'allevamento delle mucche da latte, da cui trae una parte del proprio reddito, anche grazie alla variet\u00e0 dei suoi saporiti formaggi e dei prodotti derivati dalla lavorazione del latte vaccino. Inoltre l'economia del paese si basa sul turismo, sia invernale, sia estivo.\nTurismo.\nOggi Sappada \u00e8 una localit\u00e0 montana prettamente turistica, che conserva ancora le antiche tradizioni: dalle caratteristiche case in legno al dialetto sappadino che \u00e8 rimasto invariato per secoli; dall'artigianato locale alla produzione di formaggi e salumi tipici.\nLa maggior parte delle attivit\u00e0 commerciali si trova nel viale centrale che attraversa le borgate di Granvilla, Pal\u00f9 e Bach, la cosiddetta Sappada Centro.\nLa stagione turistica invernale inizia di solito la prima domenica di dicembre e termina ad aprile nel periodo di pasqua, anche grazie all'innevamento artificiale che copre buona parte delle piste.\nLa stagione turistica estiva inizia verso fine giugno e termina a met\u00e0 settembre. Durante l'estate vi sono numerosi sentieri e rifugi nelle montagne circostanti, inoltre funzionano le seggiovie Sappada 2000 da luglio a settembre che agevolano le escursioni verso i Laghi d'Olbe e il Passo del Mulo.\n\u00c8 un grande parco giochi sulla neve che si sviluppa su un'ampia area sempre soleggiata a due passi dal centro del paese. Il parco \u00e8 attrezato per discese con i gommoni, con una pista per bob e una per gli slittini, un'ampia pista di pattinaggio, un circuito per le motoslitte ed un trenino. Il parco si trova nell'area adiacente alle piste \"Campetti\", ideali per il primo sci a Sappada.\nAmministrazione.\nL'iter per il passaggio al Friuli-Venezia Giulia.\nNel luglio 2007 il Consiglio comunale ha deliberato l'indizione di un referendum popolare consultivo, la cui richiesta era stata sottoscritta da oltre 400 cittadini, per il passaggio di Sappada alla regione autonoma Friuli-Venezia Giulia nell'ambito della provincia di Udine. La votazione si \u00e8 tenuta il 9 e 10 marzo 2008. Su un totale di 1.199 aventi diritto si sono recati alle urne 903 elettori, pari al 75,3%. Di questi, per il \"s\u00ec\" hanno votato 860 sappadini, pari al 95%; per il \"no\", 41.\nIl 18 marzo 2009 il Consiglio provinciale di Udine ha approvato l'ordine del giorno per il passaggio di Sappada al Friuli-Venezia Giulia. Sia il Consiglio regionale del Friuli-Venezia Giulia (23 novembre 2010) che quello del Veneto (28 giugno 2012) hanno espresso il proprio parere favorevole.\nL'8 gennaio 2014 la Commissione parlamentare per le questioni regionali ha espresso anch'essa parere favorevole al passaggio del comune di Sappada alla regione Friuli-Venezia Giulia.\nIl 20 settembre 2017 il Senato della Repubblica ha dato parere positivo al trasferimento di Sappada alla regione Friuli-Venezia Giulia con 168 favorevoli, 1 contrario e 8 astenuti. Il 22 novembre successivo anche la Camera dei deputati ha dato parere positivo con 257 voti favorevoli, 20 contrari e 74 astenuti..\nL'aggregazione del comune di Sappada al Friuli-Venezia Giulia \u00e8 stata ufficializzata il 16 dicembre 2017 tramite la pubblicazione in Gazzetta Ufficiale della legge n. 182 del 5 dicembre 2017."}
{"id": "36339", "revid": "322321", "url": "https://it.wikipedia.org/wiki?curid=36339", "title": "Seren del Grappa", "text": "Seren del Grappa (\"Ser\u00e9n\" in veneto, Sar\u00e9n in dialetto locale) \u00e8 un comune italiano di abitanti della provincia di Belluno in Veneto.\nLa denominazione del comune fino al 1923 era Seren.\nStoria.\nIl territorio di Seren del Grappa fu teatro di aspri combattimenti tra l'esercito italiano e quello austriaco, durante la prima guerra mondiale. Il fronte si trovava sul monte Grappa, ultimo baluardo a difesa della pianura veneta. Per il coraggio dimostrato dalla popolazione e a ricordo delle sofferenze patite fu aggiunto \"del Grappa\" all'originale nome Seren. Anche durante la seconda guerra mondiale la sua popolazione e il territorio patirono danni e sofferenze, meritando cos\u00ec l'onorificenza al valor militare nella lotta partigiana.\nOnorificenze.\nSeren del Grappa \u00e8 tra le citt\u00e0 decorate al valor militare per la guerra di liberazione, insignito della croce di guerra al valor militar la seconda guerra mondiale:"}
{"id": "36340", "revid": "322321", "url": "https://it.wikipedia.org/wiki?curid=36340", "title": "Sospirolo", "text": "Sospirolo (\"Sospir\u00f3i\" in veneto) \u00e8 un comune italiano di abitanti della provincia di Belluno in Veneto, il cui territorio \u00e8 in parte compreso nel Parco Nazionale delle Dolomiti Bellunesi.\nOrigini del nome.\nSospirolo \u00e8 legato al nome del sovrastante Monte Sperone, per cui il toponimo starebbe a significare \"sotto lo Sperone\". Il suffisso \"-oi\" della versione veneta \u00e8, secondo Giovan Battista Pellegrini, l'adattamento dialettale di una desinenza plurale \"-oni\", quindi con \"Sospiroi\" si indicavano in origine \"gli abitanti dei casali sotto lo Sperone\".\nMonumenti e luoghi d'interesse.\nVille venete.\nIl territorio comunale ospita numerose ville venete, come Villa Sandi Zasso, situata in localit\u00e0 Moldoi di Maras (XVIII sec.), Villa Buzzatti Ferrante a Gron (XIX sec.), Villa Agosti Bacchetti a Belvedere di Gron (XVII sec.) e Villa Agosti, Miari a Susin (XVIII sec.), della quale va ricordato il pregevole parco.\nCertosa di Vedana.\nNella zona di San Gottardo, in prossimit\u00e0 del Cordevole, sorge la Certosa di Vedana, istituzione dalla storia secolare oggi retto dalle suore certosine.\nValle del Mis.\nLa Valle del Mis \u00e8 una suggestiva valle all'interno del Parco Nazionale delle Dolomiti Bellunesi.\nChiesa parrocchiale dei Santi Pietro e Paolo.\nLa parrocchiale di Sospirolo fu costruita alla fine del XIX secolo in sostituzione di una pieve di antiche origini.\nSociet\u00e0.\nEmigrazione e silicosi.\nSecondo una ricerca del Comune del 14 maggio 1970 su 2000 adulti in et\u00e0 lavorativa:\nEtnie e minoranze straniere.\nGli stranieri residenti nel comune sono 145, ovvero il 4,5% della popolazione. Di seguito sono riportati i gruppi pi\u00f9 consistenti:\nGeografia antropica.\nFrazioni.\nGron.\nSi trova a sud del capoluogo, su un pianoro alla sinistra del torrente Mis (343\u00a0m).\nPatrono del paese \u00e8 Santo Stefano, a cui \u00e8 intitolata una chiesa. Fu una delle prime cappelle della pieve di Sospirolo (XII secolo), sebbene venga citata per la prima volta nel 1598. Progressivamente deperita, fu chiusa al culto nel 1961, anno in cui fu consacrata la vicina chiesa di Santa Maria Assunta, opera dell'architetto armeno Ohann\u00e9s Gurekian.\nMaras.\nSi trova a 455\u00a0m, sorgendo a ovest di Sospirolo. Patrono \u00e8 San Bartolomeo.\nMis.\nAll'imboccatura del canale del Mis (donde il toponimo), sorge a 361\u00a0m. Patrona \u00e8 Santa Giuliana.\nOregne-Ai Casai-Campaz.\nA sud est, su un pianoro alla destra del Cordevole (354\u00a0m). Patrono \u00e8 San Tiziano.\nPascoli.\nSopra Mis, \u00e8 l'ultimo abitato del comune prima di entrare nella valle del Mis (424\u00a0m). Patrono \u00e8 San Michele (29 settembre).\nPiz-Camolino.\nDue abitati contigui sulla riva destra del torrente Mis, di fronte a Gron. Patrono \u00e8 Sant'Antonio.\nSan Gottardo.\nLa frazione pi\u00f9 settentrionale, nei pressi della Certosa di Vedana (420\u00a0m). Patrono \u00e8 San Gottardo.\nSan Zenon.\nPosto tra Maras e Paderno di San Gregorio nelle Alpi (434\u00a0m). Patrono \u00e8 San Zenone Martire.\nSusin.\nTra Sospirolo e Maras (475\u00a0m). Patrono \u00e8 San Martino.\nTorbe.\nSu un piano a sud-est del capoluogo comunale (379\u00a0m). Patrona \u00e8 Santa Teresa. Fra Torbe e la Certosa di Vedana \u00e8 ubicato il piccolo Lago di Vedana."}
{"id": "36341", "revid": "322321", "url": "https://it.wikipedia.org/wiki?curid=36341", "title": "Soverzene", "text": "Soverzene (\"So\u00e8rden\" in veneto) \u00e8 un comune italiano di 364 abitanti della provincia di Belluno in Veneto. Tra i pi\u00f9 piccoli comuni del Veneto per popolazione, \u00e8 noto soprattutto per la presenza dell'importante Centrale idroelettrica di Soverzene funzionante grazie alla diga che forma il lago artificiale della Val Gallina. Fa parte dell'Unione montana Cadore Longaronese Zoldo.\nGeografia fisica.\nIl territorio comunale, poco esteso, comprende un'area totalmente montuosa (prealpi Bellunesi) e in gran parte boschiva sulla riva sinistra del Piave. Lo stesso paese capoluogo con la zona industriale (dall'Istat considerate le uniche localit\u00e0 abitate) si trova su un ampio e lungo pianoro rialzato di alcune decine di metri rispetto al letto del fiume.\nCome gi\u00e0 accennato, il comune comprende anche la porzione meridionale della Val Gallina con l'omonimo lago artificiale. Si tratta questa di una valle molto profonda e dai pendii ripidi, da sempre poco adatta all'insediamento umano permanente. La valle termina pressappoco alle pendici del Col Nudo, la cima maggiore delle Prealpi Bellunesi (2.471 m).\nL'altitudine massima (2.210 m) \u00e8 individuata sulla cima del Cimon delle Basilighe (o Cima Degnona) del gruppo del Col Nudo; la minima (383 m) \u00e8 in corrispondenza del letto del Piave.\nOrigini del nome.\nSecondo Dante Olivieri, il toponimo potrebbe essere composto da una radice \"so-\" (forse con il significato di \"subtu\" \"sotto\") e \"-verzene\", derivato da personale *\"Verg\u012dna\" (non documentato, da confrontare con l'etrusco \"Verginna\").\nStoria.\nCitato per la prima volta nel 1172 (\"Soverdinum\"), il paese ha per secoli sofferto le problematiche legate all'isolamento, risolte infine con la costruzione del ponte sul Piave (1929).\nMonumenti e luoghi d'interesse.\nLuoghi di culto.\nLa chiesa, intitolata a San Lorenzo, risale forse al XV secolo ma in seguito sub\u00ec numerosi rimaneggiamenti; in particolare, alla met\u00e0 del XVIII secolo fu completamente ricostruita e riconsacrata nel 1864. Conserva, tra l'altro, dipinti di Girolamo Moech e due pale attribuite ad Antonio Bettio. Caratteristico il campanile con il tetto a cipolla. Venne elevata alla dignit\u00e0 di parrocchia solo nel 1975 (dal 1799 era curazia dipendente dalla pieve di Castellavazzo).\nAltro luogo di culto si trova in localit\u00e0 \"La Grotta\", nei pressi della zona industriale: si tratta di una chiesetta con una riproduzione della grotta di Lourdes costruita all'inizio del Novecento. \u00c8 il perno della \"festa della Madonna\" che prevede anche la celebrazione della messa presso il monumento.\nLa manifestazione pi\u00f9 importante \u00e8 comunque la \"sagra di San Lorenzo\" che si svolge attorno al 10 agosto.\nLuoghi naturali.\nIl territorio, in gran parte selvaggio e impervio, offre vari spunti per escursioni impegnative. I sentieri del CAI partono dai dintorni del lago di Val Gallina (677 m), raggiungibile in automobile tramite una strada che permette il passaggio di un singolo veicolo per volta, tortuosa e a tratti esposta (si consiglia cautela nel percorrerla).\nA sud del paese, sulle pendici orientali del monte Dolada (1.938 m), \u00e8 possibile praticare free-climbing grazie alla palestra di roccia detta \"parete dei Falchi\" o \"di Soverzene Alta\".\nEconomia.\nLa piana su cui sorge il paese ha da sempre rappresentato un luogo ideale per l'agricoltura. Tutt'oggi gran parte del territorio \u00e8 caratterizzato dai campi coltivati, soprattutto a conduzione familiare. \u00c8 diffuso prevalentemente il granoturco.\nPer quanto riguarda l'industria, \u00e8 da indicare la piccola zona industriale che sorge a nord dell'abitato. Vi operano aziende artigiane e dell'occhialeria.\nLa centrale idroelettrica.\nLa centrale idroelettrica di Soverzene fu progettata nel 1939. I lavori cominciarono nel 1942 ma, interrotti allo scoppio della Seconda guerra mondiale, furono ultimati solo nel 1950, data di entrata in funzione della stessa.\nLa centrale \u00e8 intitolata ad Achille Gaggia, allora presidente della SADE ed \u00e8 uno dei numerosi impianti che sfruttano le acque del bacino del Piave. La centrale utilizza l'acqua del lago di Val Gallina, che viene convogliata attraverso una lunga condotta forzata. Questa sbuca infine formando il \"canale di Soccher\" in Comune di Ponte nelle Alpi.\nViene aperta al pubblico durante l'evento \"Centrali Aperte\".\nSociet\u00e0.\nEvoluzione demografica.\nI 422 abitanti rilevati nel 2001, secondo la ripartizione dell'Istat, erano distribuiti tra Soverzene capoluogo (315) e la zona industriale (107); non furono contati abitanti delle \"case sparse\". Fenomeno abbastanza frequente nei piccoli comuni, sono diffusi ampiamente solo quattro cognomi (Bortoluzzi, Burigo, Savi e Tramontin).\nNel 2013 si sono registrati appena 3 nascite (7,3\u2030) e 6 decessi (14,6\u2030), con un incremento naturale di -3 unit\u00e0 (-7,3\u2030). Nello stesso anno le famiglie (174) contavano mediamente 2,3 componenti.\nIl 31 dicembre 2013 si sono censiti solo 15 stranieri (3,7% della popolazione totale).\nCultura.\nIstruzione.\nErano in funzione una scuola materna e una scuola elementare, chiuse nei primi anni '90. I due edifici ospitano oggi rispettivamente l'ufficio postale e il municipio."}
{"id": "36343", "revid": "322321", "url": "https://it.wikipedia.org/wiki?curid=36343", "title": "Taibon Agordino", "text": "Taibon Agordino (\"Taib\u00f3n\" in ladino) \u00e8 un comune italiano di abitanti della provincia di Belluno in Veneto.\nGeografia fisica.\nTaibon Agordino \u00e8 situato nel fondovalle delle Dolomiti Agordine ad un'altitudine di 628 m s.l.m. nel punto dove il torrente Tegnas confluisce nel torrente Cordevole.\nOrografia.\nL'abitato di Taibon Agordino \u00e8 situato nella parte settentrionale della Conca Agordina tra i gruppi montuosi delle Pale di San Martino e del gruppo Civetta-Moiazza, entrambi siti UNESCO patrimonio dell'umanit\u00e0. Sopra gli abitati di Col di Pra (843 ), Forno Val, Taibon e Peden si elevano le pareti a strapiombo delle Pale di San Lucano (2409 ) e del Monte Agner (2872 ) la cui Parete Nord supera i 1500 metri di verticalit\u00e0 raggiungendo il primato (conteso con la parete Nord dell'Eiger) di parete di roccia verticale pi\u00f9 alta di tutte le Alpi.\nCaratteristici di entrambi i gruppi sono i grandi \"borai\", enormi canaloni che tagliano a pi\u00f9 riprese le pareti per tutta la loro altezza e ne isolano gli aguzzi \"Spiz\" (cime in Ladino), per i quali scendono tutti gli inverni imponenti valanghe che si accumulano in grossi nevai visibili ai piedi delle pareti rocciose fino ad estate inoltrata.\nMinori sono invece il Monte Pelsa con la cima Pighera (1898 ) e il Monte Framont (2294 ), che arrivano a lambire l'abitato di Listolade (680 ). Parzialmente celate si ergono poi a nord-est sopra Listolade le cime del Monte Civetta (3220 ) e della Moiazza (2878 ). In quest'angolo sono famosissime e teatro di storiche imprese alpinistiche la Torre Venezia (mt. 2337), la Cima della Busazza (2994 ) e la Torre Trieste (2458 ).\nA sud chiudono il panorama e fanno da cornice alla Conca Agordina la Catena del San Sebastiano, il monte Celo e i Monti del Sole, tutelati sia dal Parco Nazionale delle Dolomiti Bellunesi che dall'UNESCO.All'altro estremo del comune in fondo alla Valle di San Lucano a quota 2392 sulle selvagge Pale dei Balconi si trova \"El Cor\" un arco di roccia che al suo interno disegna un perfetto cuore.\nIdrografia.\nIl comune di Taibon Agordino comprende sia la sinistra che la destra idrografica del torrente Cordevole, nella Conca Agordina. Il centro abitato si sviluppa alla confluenza del Tegnas con il torrente Cordevole; lungo il Tegnas si sviluppa la Valle di San Lucano che, presso l'abitato di Col di Pra a 7\u00a0km da Taibon, si dirama nella Valle di Angheraz, che procede verso Sud fino all'omonimo Circo Glaciale; verso Nord-Ovest invece si inerpica la Valle della Bordina che sale verso gli alpeggi, formando decine di cascate (famose mete di escursioni sono la Cascata dell'Inferno e le Cascate di Pont, sia d'estate che d'inverno quando sono completamente ghiacciate). Nella parte Nord-Est del Comune, la Val Corpassa raccoglie le acque dei circhi glaciali e nivali del gruppo del Monte Civetta (Van de le Nevere, Van de le Sasse, Val dei Cantoni e Val Civetta) immettendosi nel Cordevole nei pressi di Listolade.\nGhiacciai.\nNel territorio comunale di Taibon Agordino sono ad oggi ancora presenti due corpi glaciali attivi.\nIl pi\u00f9 importante \u00e8 il Ghiacciaio del Giaz\u00e8r situato sul Monte Civetta, nell'Alta Val dei Cantoni sopra al rifugio Vazzoler, arrampicato sulla parete Sud-Ovest della cima della Piccola Civetta tra i 2700 e i 3000 metri di quota. Ritiratosi sensibilmente durante l'ultimo secolo ha perso i grandi seracchi terminali che fino agli anni '30 si staccavano da esso precipitando nella Val dei Cantoni. Durante i primi anni 2000 si \u00e8 ridotto per circa i 2/3 della sua estensione allo stato di Rockglacier. Da qualche anno per\u00f2 la neve residua della stagione invernale \u00e8 ritornata a coprire tutta la parte di Rockglacier arrestando per il momento il processo di ritiro del ghiacciaio.\nMeno importante e quasi sconosciuto \u00e8 invece il Ghiacciaio della Scud\u00e8la del Giaz\u00e8r situato in Valle di San Lucano a monte della Localit\u00e0 Caval, sotto alle cime dei Pizzetti d'Agner. Abbondantemente alimentato dalle enormi valanghe che percorrono il Levinal da l'Acqua durante la stagione invernale e particolarmente protetto dalle pareti sovrastanti, non vede negli anni particolari cambiamenti di estensione.\nIn passato esistevano altri tre corpi glaciali, situati uno presso la cima del Monte Agner, uno presso la cima dei Lastei d'Agner e il Ghiacciaio del Marmor. Tutti si sono estinti completamente nella torrida estate del 2003 e ad oggi sono ricomparsi sotto forma di nevai grazie ai grandi apporti nevosi degli ultimi inverni.\nAltri nevai o glacio nevati pi\u00f9 o meno perenni si possono trovare in vari canaloni a partire gi\u00e0 dagli 800 metri di quota. Si segnalano poi i relitti glaciali del Van de Le Nevere sulla Moiazza, del Van de le Sasse sul Civetta.\nIl Ghiacciaio della Fradusta sull'altopiano delle Pale di San Martino, rivendicato durante i secoli scorsi dal Comune di Taibon nonch\u00e9 dalla locale riserva di caccia, \u00e8 passato invece ufficialmente e definitivamente al comune di Tonadico (poi confluito nel Comune di Primiero e San Martino di Castrozza) con la definizione precisa dei confini avvenuta negli anni '60. Il Ghiacciaio Tom\u00e8 sullo sbocco della Ferrata Tissi sul Monte Civetta appartiene invece al Comune di Zoldo Alto.\nClima.\nClassificazione climatica: Zona F, 3387 GG. Secondo la Classificazione dei climi di K\u00f6ppen il clima di Taibon Agordino \u00e8 un \"Clima freddo delle medie Latitudini, umido, con estate calda (Dfb)\". Le estati possono essere occasionalmente calde con la temperatura massima di 33\u00a0\u00b0C registrata nell'estate 2003; alcune estati per\u00f2 non vedono superare i 25\u00a0\u00b0C. Le temperature minime estive si aggirano tra i 5 e i 15\u00a0\u00b0C. Data l'esposizione del versante Sud Alpino e la presenza di grandi montagne, la convezione diurna estiva rende frequenti e tipici i temporali pomeridiani e serali.\nGli inverni sono rigidi; ci\u00f2 \u00e8 accentuato dalla poca esposizione al sole dovuta alle montagne circostanti e alla conformazione a conca della Vallata Agordina che favorisce il fenomeno dell'Inversione Termica. Il meteo invernale viene fortemente influenzato dai fenomeni opposti di F\u00f6hn e Stau (o avvezione sciroccale) che caratterizzano la Catena Alpina. Gli apporti nevosi sono presenti durante tutto l'inverno, e grazie alle forti avvezioni sciroccali tipiche della zona ed al ristagno di aria fredda sul fondo della Conca, oltrepassano a spesso i 30\u201340\u00a0cm per episodio (pi\u00f9 raramente arrivano a raggiungere il metro di spessore), ma spesso alla fase finale di tali eventi \u00e8 associata la pioggia. La situazione opposta con correnti da Nord crea invece l'opposto fenomeno del F\u00f6hn, un vento caldo di caduta dallo spartiacque alpino che porta temperature relativamente calde per la stagione invernale e che, nel gennaio del 2016, hanno fatto registrare nella frazione di Col di Pra la temperatura record di +17 \u00b0C, anche se normalmente tali eventi portano temperature di appena +3-4 \u00b0C, spesso questo fenomeno \u00e8 in grado di sciolgiere completamente nel giro di poche ore tutta la neve presente al suolo.\nLe temperature minime tipiche invernali si aggirano comunque attorno ai -10/-13\u00a0\u00b0C, toccando talvolta i -15\u00a0\u00b0C.\nOrigini del nome.\nDi etimologia incerta, letteralmente \"taglio buono\" in Ladino, viene tradizionalmente associato al taglio delle spade prodotte nei forni fusori di Val. Alcuni storici locali lo farebbero per\u00f2 derivare dal latino \"Tabullo\", \"pannello\" (in riferimento al buon taglio delle assi di legno?). \u00c8 poi interessante notare la diffusione di tale nome anche in altre aree dolomitiche, specialmente in forma di cognome: \"Taibon\" infatti \u00e8 storicamente e attualmente diffuso in Val Gardena. Nei secoli passati il cognome della maggior parte delle famiglie dolomitiche era direttamente derivato dal nome dell'abitato di origine della famiglia stessa, per cui in questo caso tale coincidenza potrebbe mostrare o un'antica emigrazione o semplicemente l'antica comune origine Ladina dei due luoghi che fino al XVII secolo era ancora fortemente radicata anche nella Conca Agordina.\nLa maggior parte dei toponimi delle frazioni sono di classica origine Ladina: Le Coste \"I crinali prativi\", Campedel \"Praticello curato\", Soccol \"Sotto alla grotta\", Sot V\u00ecla \"Sotto all'abitato\", P\u00e8den \"Vicino / ai piedi\", C\u00f2l di Pra \"Colle della localit\u00e0 Pra\", Plombianch \"Primo Bianco\", Comedon \"Gomito\", Ronch de Bos (fino all''800 Ronch de Ruaz \"Appezzamento del torrentaccio\").\nStoria.\nLe Dolomiti sono state colonizzate dall'uomo subito dopo il ritiro dei ghiacciai collegato alla fine dell'ultima era glaciale.\nIl pi\u00f9 antico sito archeologico della zona si trova a Pian della L\u00f2ra, in un'alta valle del Monte Civetta a poche decine di metri dal confine del Comune di Taibon: si tratta dei resti di un accampamento di cacciatori mesolitici databile tra il 7500 a.C. ed il 5500 a.C.\nVerosimilmente (mancano ritrovamenti, ma le seguenti notizie sono dedotte dai siti nelle vallate circostanti) durante l'Et\u00e0 del Rame vi fu il primo debole sfruttamento minerario, seguito da un generale abbandono durante l'Et\u00e0 del Bronzo.\nSuccessivamente durante l'Et\u00e0 del Ferro, l'Agordino si trov\u00f2 tra le aree di influenza dei Reti a Nord-Ovest e dei Paleoveneti a Sud-Est, ma mancano ad oggi ritrovamenti di entrambi questi popoli.\nLe prime tracce certe arrivano con i Romani: varie monete risalenti fino al V sec. a.C. e la strada ancora oggi visibile in alcuni punti a monte della S.R. 203 tra Agordo e Peron. Di questo periodo sono note da un lato l'inglobazione pacifica del Veneto nell'Impero Romano, dall'altro la conquista delle Alpi effettuata dall'Imperatore Augusto (15-16 a.C.) e la conseguente sottomissione e deportazione in massa del popolo dei Reti. Vista la mancanza di reperti archeologici classici, gli storici locali escludono una decisa romanizzazione della zona, ma \u00e8 comunemente accettata la tesi dello sfruttamento minerario, nonch\u00e9 militare dal III-IV sec. d.C. della Valle del Cordevole.\nAl sopraggiungere delle prime invasioni barbariche alcune popolazioni della Val Belluna di origine gallo-romana o meglio gallo-romanizzata, si rifugiarono nella parte bassa dell'Agordino. Anche se non esistono testimonianze scritte dell'accaduto, si pu\u00f2 dedurre ancor oggi dalla toponomastica (in particolare dal caratteristici suffissi celtici \"-acum\" e \"-icum\") che questa gente si stanzi\u00f2 attorno agli abitati allora esistenti, tutto attorno alla Conca Agordina: es. Morbiach, Tamonich, Lantrach, Cugnach, Noach, Vich, Oltach, e riguardanti Taibon: Brugnach e Serach.\nCon la donazione di Berengario I del 923, l'Agordino pass\u00f2 ufficialmente sotto la sfera di influenza del Vescovo di Belluno.\nGli scritti pi\u00f9 antichi riguardanti direttamente l'Agordino risalgono al XII sec d.C. e il nome attuale di Taibon viene citato per la prima volta in documenti del 1143.\nIl paese era compreso nel \"Comune di Sottochiusa\" (la \"Chiusa\", o Ci\u00f9sa, a nord di Listolade, divideva l'Agordino in due parti) ed era originariamente composto da quattro Regole - Taibon, P\u00e8den, Listol\u00e0de e Val - i cui rappresentanti si ritrovavano a discutere sul \"C\u00f2l de la M\u00f2la\".\nProprio la \"Chiusa\" fu teatro nel 1439 della forte resistenza che gli agordini opposero all'avanzata di Filippo Maria Visconti. Sotto il potere della Serenissima vennero incrementati il commercio del legname attraverso la fluitazione dei tronchi (men\u00e0da) attraverso il Cordevole verso il Piave, la produzione di carbone in spiazzi chiamati \"ai\u00e0l\" e di utensili di ferro estratto nelle miniere dell'alta Valle di San Lucano. Nel 1854 un incendio brucia 60 case del paese, allora costruite prevalentemente in legno, mentre nel 1865 una frana caduta dal monte \"Last\u00eca de Fram\u00f3nt\" causa la morte di due persone. Nel 1908 una grossa frana cade in Valle di San Lucano dalla cima \"Last\u00eca de Gard\u00e9s\" distruggendo i due villaggi di Pr\u00e0 e Lagun\u00e0z, i cui abitanti costruiranno la nuova borgata di Villanova. Nel 1966 una disastrosa alluvione colpisce il paese asportando abitazioni e coltivazioni.\nAttualmente l'abitato di Taibon presenta ben 15 frazioni:\nNel 2018 in particolare una di queste frazioni, Forno di Val, \u00e8 stata interessata da un vastissimo incendio che da Cencenighe si \u00e8 allargato fino a raggiungere questa frazione, o meglio, i boschi sopra di essa.\nPer fortuna il fuoco non \u00e8 arrivato fino alle abitazioni.\nIl giorno dopo l'inizio dell'incendio hanno potuto mettersi in azione elicotteri e Canadair, che prima non potevano per via del vento, ma l'aria non era pulita e quindi si \u00e8 provveduto all'evacuazione della frazione di Col di Pra.\nIl fuoco \u00e8 stato spento anche grazie alle forti piogge che si sono riversate su tutto il bellunese qualche giorno dopo.\nQueste forti piogge hanno poi portato all'alluvione.\nIl colmo di essa si \u00e8 verificato il giorno 29 ottobre che ha portato all'evacuazione della localit\u00e0 Sot Val, che si trova nella frazione di Forno di Val.\nDopo aver mangiato e passato la notte in palestra, grazie ai molti volontari del posto gli sfollati sono potuti tornare a casa.\nL'alluvione ha anche portato via l'elettricit\u00e0 che \u00e8 tornata in centro e a San Cipriano dopo 2 giorni, mentre nelle altre localit\u00e0 dopo 5.\nGli abitanti sono anche rimasti per molto tempo senza l'acqua potabile, ma questo gi\u00e0 dall'incendio.\nMonumenti e luoghi d'interesse.\nArchitetture religiose.\nA Taibon sono presenti cinque chiese: le due pi\u00f9 antiche, risalenti al medioevo, sono quelle dedicate a San Lucano e a San Cipriano; la prima sorge sul luogo dove si racconta sia morto il Santo che nella valle aveva vissuto da eremita, mentre la seconda chiesa fu costruita sulla strada che da Agordo conduce a Cencenighe, la attuale Via Paris Bordone; quest'ultima conserva notevoli opere artistiche, fra le quali una \"Sacra conversazione\" e un'\"Ultima cena\" dipinte entrambe da Paris Bordone, allievo di Tiziano Vecellio. A Listolade esiste una chiesetta dedicata al Redentore risalente al XVII secolo, mentre nella borgata di Val il luogo di culto \u00e8 dedicato alla Madonna di Caravaggio. La chiesa parrocchiale fu consacrata nel 1946. Fino al 1966 sul \"C\u00f2l de la M\u00f2la\" si ergeva un'altra chiesetta dedicata a San Rocco, ma venne abbattuta in seguito all'alluvione: \u00e8 oggi ricordata dalla presenza di una piccola cappella che ne riprende le forme. Nel villaggio di Pr\u00e0 esisteva un'altra cappella anche se non ancora consacrata, rimasta sepolta dalla frana del 1908. In tutto il territorio di Taibon sono inoltre presenti innumerevoli capitelli (\"atri\u00f3i\"), crocifissi ed antichi affreschi sacri sulle abitazioni storiche.\nAree naturali.\nTutte le montagne che circondano Taibon sono tutelate dall'UNESCO. Particolarmente interessanti, oltre ovviamente all'intera Valle di San Lucano, sono il Lago delle Peschiere, la Cascata dell'Inferno e le Cascate di Pont. Altra zona degna di nota \u00e8 la Foresta Demaniale di Malgonera.\nAlpinismo.\nTaibon Agordino \u00e8 l'unico Comune ad essere interessato dai tracciati delle due pi\u00f9 celebri Alte Vie delle Dolomiti: l'Alta via n. 1 e l'Alta via n. 2, due famosi percorsi escursionistici a tappe che si svolgono interamente in quota collegando rispettivamente il Lago di Braies con Belluno e Bressanone con Feltre.\nNel Comune vi sono principalmente tre grandi e distinte zone dove praticare l'arrampicata: l'area del gruppo Civetta-Moiazza a cui si accede da Listolade attraverso la Val Corpassa, la Parete Nord dell'Agner e le pareti meridionali delle Pale di San Lucano.\nNotevole \u00e8 la storia alpinistica del Comune di Taibon Agordino; le prime ascensioni importanti furono effettuate gi\u00e0 tra la fine dell''800 e l'inizio del '900. Ricordiamo sul Monte Civetta, tra le innumerevoli altre, l'apertura della Via Normale della Torre Venezia di V grado gi\u00e0 nel 1909, la Cima della Busazza nel 1929, scalatori come Cozzi, Zanutti, Tom\u00e8, Dimai, Siorpaes, Comici, Tissi, Andrich ottennero notevole fama su queste cime. Tra gli altri Anghileri, Reinhold Messner, Heini Holzer dominarono le cronache degli anni '70. Con l'evoluzione dell'arrampicata negli anni '80 spiccarono Soro Dorotei, Gigi Dal Pozzo, Renato Panciera. Gli anni '90 e 2000 videro inoltre protagonisti Christoph Hainz e Manrico Dell'Agnola.\nNon da meno furono le pareti dell'Agner, delle Pale di San Lucano e della Moiazza. Gi\u00e0 nel 1921 Arturo Andreoletti, Renato Zanutti e Francesco Jori tracciarono la prima via sulla Parete Nord del Monte Agner; nel 1932 vennero saliti i formidabili 1600 metri di sviluppo dello Spigolo Nord dell'Agner. Dal 1967 fa la sua comparsa in Valle di San Lucano un giovane Reinhold Messner che, assieme al fratello G\u00fcnther, Heini Holzer e Sepp Mayerl occupa a pi\u00f9 riprese le prime pagine dei giornali locali e delle riviste alpinistiche. Nel 1975 spicca l'apertura del famosissimo Diedro Casarotto-Radin sullo Spiz di Lagunaz sulla Terza Pala di San Lucano; rester\u00e0 poi nel cuore dei taibon\u00e8r il ricordo di Ilio De Biasio di Cencenighe, recentemente scomparso, che assieme al fratello Ettore, e contemporaneamente a Eugenio Bien, Roberto e Luciano Lagunaz compirono una formidabile e sistematica esplorazione di tutto il Gruppo. Negli ultimi anni vediamo sopra tutti Pietro Dal Pra, che compie un'impresa sulla Last\u00eca di Gardes con la via Gracias a La Vida con difficolt\u00e0 fino all'8a+.\nAd oggi le vie alpinistiche pi\u00f9 ripetute sono lo Spigolo Gilberti Soravito e la via Jori sulla Parete Nord dell'Agner; la Via del Piano Inclinato, il Diedro Casarotto-Radin, lo Spigolo Tissi-Andrich e la Normale del Campanile della Besausega sulle Pale di San Lucano; la Via Normale, la Via Tissi e la Via Andrich sulla Torre Venezia in Civetta; e la Via Tissi, la Via Cassin e la Via Carlesso sulla Torre Trieste sempre in Civetta.\nA queste si aggiungono per l'arrampicata sportiva moderna la grande falesia di Mezzo Canale, la palestra di roccia \"El Forte\" presso i Coi di Peden, l'area boulder del Sas del Mut e limitrofe in Valle di San Lucano, e la nuova palestra indoor dell'associazione La Rivolta aperta per gli associati durante la stagione invernale.\nSociet\u00e0.\nLingue e dialetti.\nA Taibon al giorno d'oggi si parla comunemente un dialetto di origine ladina che per\u00f2 con il passare delle generazioni va mescolandosi sempre pi\u00f9 al veneto bellunese, specialmente nella grammatica. In particolare il dialetto del paese si riconosce da quello dei comuni circostanti (specialmente da quello di Agordo, che presenta un maggiore influsso veneto) per la presenza del gruppo -\u00e8i in quei contesti verbali dove nei dialetti del basso Agordino si trova -\u00f2 o -\u00e8:\nParticolare di Taibon \u00e8 anche l'uso del gruppo g\u00f3- nei contesti dove in italiano si hanno i gruppi (v)u\u00f2- o v\u00f2- all'inizio di parola, mentre nel basso Agordino si trova sempre (v)\u00f3- :\nTaibon, data la sua vicinanza con l'Agordino centrale (confina con Cencenighe Agordino a Nord), nel passato ne condivideva numerosi termini, come \"pal\u00f2ta da la farina\" (\"paletta per la farina\", usato specialmente nella parte alta dell'Agordino) al posto di \"s\u00e9sola\", \"ki\u017e\u00f2la\" al posto di \"p\u00f9\u010da\" (\"pane di segale\"), o \"sp\u00e0nda\" invece di \"sp\u00e0na\" (\"spanna\", misura di lunghezza); attualmente invece grazie al maggior movimento di persone e di usanze, queste differenze sono meno sentite, ma comunque non scomparse. Da segnalare anche varie parole derivanti dal tedesco, probabile eredit\u00e0 dell'antica immigrazione di minatori bavaresi (detti \"can\u00f2p\" dal tedesco \"knappen\"= minatore) avvenuta in zona a partire dal XIV sec:\nEconomia.\nGli abitanti di Taibon Agordino, storicamente votati ad agricoltura, allevamento, estrazione mineraria e turismo, hanno saputo convertirsi nei decenni scorsi all'industria e all'artigianato.\nOcchialeria.\nSeppur in crisi risulta ancora diffusa la piccola e media occhialeria dalla quale emergono varie eccellenze sparse in tutto il territorio comunale. La maggior parte della popolazione lavora comunque nella vicina Luxottica di Agordo.\nTurismo.\nIl turismo ha visto nei decenni una forte diminuzione del numero di occupati; fino agli anni '60 - '70 ad integrazione del reddito familiare era molto diffuso l'affitto delle abitazioni ad uso vacanze, ma questa pratica \u00e8 ormai scomparsa. Ad oggi sono presenti alcuni ristoranti e due agriturismi tipici della zona. Da segnalare poi lo storico Rifugio Vazzoler e il Rifugio Capanna Trieste. Da questi ultimi si pu\u00f2 inoltre accedere, oltre il territorio comunale di Taibon, al famoso Rifugio Tissi nel Comune di Alleghe, o al pi\u00f9 impegnativo Rifugio Maria Vittoria Torrani in Comune di Zoldo Alto, tramite la difficile Via Ferrata Tissi.\nAgricoltura.\nA Taibon \u00e8 attiva la Latteria Sociale Turnaria di Peden, tra gli ultimi esempi del suo genere; ancora perfettamente funzionante, raccoglie e lavora il latte di alcune decine di soci provenienti da Taibon e in parte da Agordo. Tali soci si succedono ancora oggi nella secolare pratica del \"R\u00f2dol\", l'aiuto al Casaro dato secondo turni prestabiliti. \nRisulta ancora attiva la Latteria di Soccol di cui \u00e8 per\u00f2 rimasto un unico conferente.\nStoriche famiglie si dedicano inoltre all'allevamento e alla monticazione estiva di varie malghe della zona che vanno via via convertendosi in fiorenti agriturismi.\nAmministrazione.\nAltre informazioni amministrative.\nLa denominazione del comune fino al 1964 era Taibon."}
{"id": "36344", "revid": "322321", "url": "https://it.wikipedia.org/wiki?curid=36344", "title": "Tambre", "text": "Tambre (\"Tanbre\" in veneto) \u00e8 un comune italiano di abitanti della provincia di Belluno in Veneto.\nOrigini del nome.\nIl nome Tambre deriverebbe dalla parola \"\"t\u00e0mar\"-\"t\u00e0mber\"\", che nell'antico dialetto locale indicava il recinto, di sassi o di legno, in cui si rinchiudevano le pecore durante la notte, e che ha dato origine ai toponimi anche di altre localit\u00e0 montane venete e friulane.\nStoria.\nLa storia di Tambre non \u00e8 diversa da quella di altre comunit\u00e0 dell'Alpago ed \u00e8 strettamente connessa alla limitrofa foresta del Cansiglio (il cosiddetto \"Bosco dei Dogi\" o \"della Serenissima\", come \u00e8 stato significativamente chiamato per sottolinearne la funzione di riserva di legno della Repubblica di Venezia).\nLa parrocchia di Tambre venne istituita nel 1730, divenendo autonoma da quella pi\u00f9 antica di Pieve d'Alpago, e l'attuale chiesa fu consacrata nel 1845.\nDedita soprattutto alla pastorizia, e in particolare all'allevamento del prelibato agnello d'Alpago, la comunit\u00e0 di Tambre si \u00e8 progressivamente ingrandita nel corso degli ultimi secoli, fino a diventare, pi\u00f9 di recente, un'apprezzata meta turistica.\nMonumenti e luoghi d'interesse.\nLa chiesa parrocchiale di Tambre, facente parte della diocesi di Belluno-Feltre, \u00e8 un pregevole edificio ottocentesco intitolato ai santi Ermagora e Fortunato (martiri aquileiensi ed evangelizzatori dell'Alpago); essa \u00e8 affiancata da un imponente campanile, simbolo del paese, e conserva al suo interno - fra le altre opere d'arte degne di nota - una Via Crucis realizzata dal pittore bellunese Paolo De Filippi, un'antica statua lignea della Madonna e un tabernacolo che apparteneva in origine alla precedente chiesa (distrutta da una slavina agli inizi dell'Ottocento e sui cui resti \u00e8 stata edificata quella attuale). \nVicino a Tambre si trova il Giardino botanico alpino \"Giangio Lorenzoni\", che contiene oltre 700 specie vegetali del massiccio Cansiglio-Cavallo.\nNella frazione di Valdenogher si pu\u00f2 visitare la cosiddetta \"Casa dell'alchimista\", un antico e affascinante edificio (ora museo), la cui storia e la cui funzione sono riconducibili alla misteriosa pratica dell'alchimia. \nNella frazione di Sant'Anna si trova la tanto caratteristica \"Casa del libro\", realizzata dallo scultore veneziano Livio de Marchi: si tratta di un'abitazione privata in legno dal design molto particolare, i cui elementi principali (le facciate, il tetto, il comignolo, la recinzione) riproducono oggetti e strumenti inerenti alla lettura e alla scrittura (libri, occhiali, matite).\nCollocato a oltre 2000 metri s.l.m., il Rifugio Semenza rappresenta una meta imprescindibile per gli appassionati di escursioni alpinistiche. \nNei pressi di Col Indes si conservano i resti di un antico villaggio cimbro, custode silenzioso della vita rurale delle piccole comunit\u00e0 di origine celtico-germanica che per secoli hanno abitato gli altipiani alpini.\nIl pittoresco abitato dei Micei, nell'omonima localit\u00e0, \u00e8 un piccolo complesso di edifici rurali ottocenteschi, ormai abbandonati, che testimoniano la vocazione pastorale delle famiglie originarie del luogo.\nCuriosit\u00e0.\nLa nobile famiglia Fullini di Polcenigo era originaria proprio di Tambre (dove ancora oggi \u00e8 diffuso il cognome \"Fullin\", nella forma tronca, che \u00e8 anche il toponimo di una delle frazioni del paese): dall'Alpago infatti, nel XVI secolo, un ramo dei Fullini si spost\u00f2 nella pianura friulana; un secolo dopo, arricchitisi notevolmente con il commercio e con l'artigianato, essi furono ascritti dalla Serenissima all'aristocrazia locale, ottenendo il titolo di conti, che mantennero sino alla fine del XIX secolo."}
{"id": "36346", "revid": "322321", "url": "https://it.wikipedia.org/wiki?curid=36346", "title": "Vallada Agordina", "text": "Vallada Agordina (\"La Valada\" in ladino) \u00e8 un comune italiano di 464 abitanti della provincia di Belluno in Veneto. Si tratta di un comune sparso in quanto sede comunale \u00e8 la frazione Sachet.\nSi sviluppa nella valle formata dai monti Celentone e Celat, il Col di Frena e le Cime di Pezza ed \u00e8 rimasto il paese di un tempo, con le sue borgate e i villaggi dai nomi antichi: Celat, Sachet, Andrich e Toffol (ladino: \"Tofol\") di fatto un unico centro urbano che si sviluppa da sud a nord; Piaz e Cogul (ladino: \"Chegul\") si trovano un po' pi\u00f9 distaccate verso nord; Mas \u00e8 a est verso Cencenighe. \nTra i vecchi rustici e i molti fienili \u00e8 facile imbattersi nei dipinti murali, di ispirazione religiosa, che hanno resistito ai secoli.\nLa legge 482/1999 ha riconosciuto i comuni dell'Agordino come zona a minoranza linguistica ladina.\nMonumenti e luoghi d'interesse.\nNella frazione di Sachet hanno sede il municipio e la scuola elementare.\nArchitetture religiose.\nAltre opere degne di nota sono gli affreschi presenti in localit\u00e0 Toffol e Cogul ed in generale in tutte le frazioni del comune (recentemente restaurati). Da menzionare il sacello dei Giat (in prossimit\u00e0 della chiesa di San Simon, recentemente restaurato) nonch\u00e9 altri sacelli dislocati nelle varie frazioni.\nInteressante anche il Museo di Storia ed Arte della Valle del Biois ospitato presso il municipio, che vanta un'ampia collezione di strumenti ed antiche attrezzature di fattura artigianale utilizzati dagli abitanti di Vallada e delle zone limitrofe nei secoli scorsi. Attualmente \u00e8 chiuso ed \u00e8 in approntamento un nuovo museo all'interno dell'antico fienile detto \"tabi\u00e0 dei monech\" (fienile dei sacrestani) in fase di ristrutturazione in frazione Sachet, accanto alla chiesa parrocchiale.\nCultura.\nSono attivi l'Union Ladina Val Biois e il Gruppo Folk Val Biois per mantenere la cultura e parlata ladina.\n\"(www.gruppofolkvalbiois.com) (www.istitutoladino.it)\"\nSi fa sentire anche l'influsso tirolese perch\u00e9 la valle ha fatto da confine con la contea del Tirolo e ha appartenuto a un certo periodo anche all'Austria.\nCuriosit\u00e0.\nUna leggenda narra che intorno all'anno 720 d.C., un uomo di nome Celentone, sfuggito ai barbari, si insedi\u00f2 nella valle e convert\u00ec gli abitanti locali (allora pagani) al cattolicesimo.\nUna volta i Valladesi erano conosciuti come fabbricanti di zoccoli (ladino: \"dambre\"). Esiste anche una canzone valladese: \"Chi da la Valada co le dambre coi rampogn...\"\nAmministrazione.\nAltre informazioni amministrative.\nLa denominazione del comune fino al 1964 era Vallada."}
{"id": "36347", "revid": "125891821", "url": "https://it.wikipedia.org/wiki?curid=36347", "title": "Valle di Cadore", "text": "Valle di Cadore (\"Val\" in ladino) \u00e8 un comune italiano di abitanti della provincia di Belluno in Veneto.\nIl comune si trova nel fondovalle pianeggiante alle pendici dell'Antelao (), di fronte al Sasso di Mezzod\u00ec.\nStoria.\nIl comune, di antica origine, sede anche di un castrum romano, era attraversato da una strada chiamata \"della Greola\" che, salendo da Perarolo di Cadore, proseguiva poi verso nord nella valle del Boite a costituire, almeno dall'XI secolo, l'Antica Strada Regia. Secondo il topografo Alessio De Bon questo tratto era, in epoca romana, parte della via Claudia Augusta Altinate, che proseguiva lungo il centro Cadore fino al passo di Monte Croce di Comelico passando per la val d'Ansiei.\nMolti i ritrovamenti di reperti risalenti all'et\u00e0 romana, come una lapide databile al I sec. d.C., una moneta raffigurante Druso, vasi, armi e bronzi ora esposti al MARC - Museo Archeologico Cadorino.\nNel 1508, in localit\u00e0 Rusecco, si combatt\u00e9 la Battaglia di Cadore durante la quale i cadorini, con i veneziani, uscirono vincitori sulle truppe di Massimiliano I d'Austria. Ancora oggi \u00e8 presente il palazzo Costantini Lanza (ora sottoposto a tutela artistica) dove soggiorn\u00f2 Bartolomeo d'Alviano, che guid\u00f2 le truppe veneziane. Un'altra costruzione dell'epoca presente ancor oggi \u00e8 la Casa Costantini de' Leoni.\nAltre costruzioni del periodo veneziano sono rintracciabili nella strada che porta alla chiesa di San Martino. Quest'ultima, costruita intorno al XIII secolo, venne restaurata nel 1473 e demolita nel 1509 e sostituita da una nuova costruzione. Stessa sorte le tocc\u00f2 nel 1709 quando un forte terremoto la danneggi\u00f2; quella attuale \u00e8 stata costruita nel 1719 e consacrata nel 1739. Meritano una citazione le tele di Antonio Lazzarini e la pala di Francesco da Milano.\nNella notte tra il 20 e il 21 novembre 1869 il paese di Valle fu oggetto di un incendio che distrusse il paese e rese 23 famiglie e 120 abitanti privi della propria abitazione. In questa occasione, il 28 novembre 1868, il Sindaco di San Pietro di Cadore invi\u00f2 una circolare diretta ai Sindaci della Provincia per richiedere aiuti in denaro, terminando la supplica con queste parole: \"La solvenza nella sventura, il mutuo soccorso, sono i migliori argomenti per dimostrare che l'Unit\u00e0 Italiana \u00e8 non solo politicamente e geograficamente, ma anche moralmente compiuta.\nDa citare anche i ritrovamenti di manici di brocca con dediche in lingua venetica alla divinit\u00e0 Loudera e, di epoca romana, resti di ville ad ipocausto e di mosaici.\nInfrastrutture e trasporti.\nLa fermata di Vallesina e la stazione di Valle di Cadore sorgevano lungo la ferrovia delle Dolomiti, attiva in questa tratta fra il 1921 e il 1964.\nAmministrazione.\nAltre informazioni amministrative.\nLa denominazione del comune fino al 1867 era Valle.\nLa circoscrizione territoriale ha subito le seguenti modifiche: nel 1966 distacco di territori aggregati al comune di Cibiana (Censimento 1961: pop. res. 121)."}
{"id": "36348", "revid": "1442080", "url": "https://it.wikipedia.org/wiki?curid=36348", "title": "Vas (Quero Vas)", "text": "Vas \u00e8 una frazione del comune italiano di Quero Vas, in provincia di Belluno.\nGi\u00e0 comune autonomo con frazioni Caorera, Marziai e Scalon, il 28 dicembre 2013 \u00e8 confluito nel nuovo ente assieme al comune di Quero.\nStoria.\nIl toponimo Vas sembra rimandare al termine \"vaso\" (ipotesi avallata dalla concessione dello stemma comunale ) con il significato di \"conca\", \"avvallamento\".\nUna delle ipotesi pi\u00f9 accreditate lo farebbe derivare da \u201cFlumen de Avasio\u201d, denominazione che avrebbe indicato il corso d\u2019acqua che attraversa il paese e che a tutt\u2019oggi \u00e8 chiamato Fium. \nVas ha da sempre rappresentano una localit\u00e0 ad economia agricola situata in posizione marginale: stretta tra il Piave e il monte Cesen, l'unica via di comunicazione con l'esterno era un sentiero che conduceva a Segusino.\nIl centro \u00e8 citato per la prima volta in un documento del 1125 come \"Avax\". Nel XIII secolo risulta essere uno dei centri soggetti alla pieve di Quero, a sua volta compresa all'estremit\u00e0 settentrionale del territorio del comune di Treviso, al confine con il bellunese.\nPassato poi alla Repubblica di Venezia, tra il Cinque e il Seicento vi fu fondata un'importante cartiera dei Gradenigo. Fu affittata a diversi gestori tra i quali spiccano, nel XVIII secolo, i Remondini, noti editori bassanesi. La cartiera continu\u00f2 la sua attivit\u00e0 sino al 1963; in seguito venne abbandonata in un ammasso di rovi e sterpaglie oltre a fabbricati fatiscenti. Portato a termine un intervento di recupero dell'edificio (2009), nel 2015, la cartiera viene affidata, per la parte di propriet\u00e0 pubblica, alla associazione LaCharta che ne curer\u00e0 gestione e valorizzazione.\nDopo la Rotta di Caporetto Vas fu occupata dagli Imperi Centrali e, vista la prossimit\u00e0 al fronte del Piave, sub\u00ec gravi distruzioni.\nVecchio stemma Comunale.\nIl vecchio stemma del Comune di Vas era stato concesso dal Presidente del Consiglio il 16 aprile 1957 , era cos\u00ec rappresentato: \"di rosso al vaso d\u2019argento, ripieno di pampini e grappoli al naturale\", completato con gli ornamenti esteriori previsti per tutti i Comuni.\nIl Gonfalone del Comune era \u00ec costituito da un \"drappo partito di bianco e di rosso, riccamente ornato di ricami d'argento e caricato dello stemma, con l'iscrizione centrata in argento \"Comune di Vas\"\".\nDopo la Seconda guerra mondiale.\nIl primo Sindaco di Vas, allora Comune autonomo, fu eletto per acclamazione nel maggio 1945, il ventenne Giovanni Zucchetto (* Vas 1925) allora studente lavoratore presso la \"Societ\u00e0 Metallurgica Feltrina\"."}
{"id": "36349", "revid": "322321", "url": "https://it.wikipedia.org/wiki?curid=36349", "title": "Vigo di Cadore", "text": "Vigo di Cadore (\"Vigo\" in ladino) \u00e8 un comune italiano di abitanti della provincia di Belluno in Veneto.\nStoria.\nSimboli.\nLo stemma del comune di Vigo di Cadore si blasona:\nLo stemma \u00e8 diviso in due: nella parte superiore vi \u00e8 l'emblema comune ai paesi della Comunit\u00e0 Cadorina; in quella inferiore, la penna e la spada incrociate, ricordano che Vigo \u00e8 patria di uomini illustri per scienze e lettere ed \u00e8 stato teatro di una battaglia il 14 agosto 1866, durante la III guerra d'indipendenza, quando gli italiani sconfissero una colonna austriaca in localit\u00e0 Treponti.\nMonumenti e luoghi d'interesse.\nLa chiesa di Sant'Orsola conserva un rilevante ciclo di affreschi trecenteschi. Fu fatta costruire nel XIV secolo da Ainardo da Vigo, figlio di Odorico, podest\u00e0 del Cadore dal 1313 al 1320 per conto della famiglia trevigiana dei da Camino, vassalli del patriarca di Aquileia. Dal 2008 custodisce una reliquia ossea appartenente al corpo di sant'Orsola donata dall'arcivescovo di Colonia.\nDa segnalare anche la chiesa della Madonna della Difesa, opera di Nicol\u00f2 Ruopel ed edificata nel 1512 per assolvere il voto popolare del 19 luglio 1509 conseguente allo scampato pericolo di saccheggio per i fatti d'arme che interessarono il Cadore durante la Guerra della Lega di Cambrai\nNotevole \u00e8 poi la pieve di San Martino Vescovo (1559), con opere di Cesare Vecellio, del Besarel, di Tomaso Da Rin, pittore nativo di Laggio e l'organo Barbini - Aletti (1757-1894), strumento storico di pregevole effetto fonico. Il 21 marzo 1208 Vigo fu, infatti, costituita al rango di \"ecclesia\" (insieme alle altre matrici del Cadore: Ampezzo, San Vito, Valle, Domegge, Auronzo, Santo Stefano) derivate dall'unica antica pieve di Pieve di Cadore, elevata gi\u00e0 prima del 1247 ad arcidiaconato, retto da un arcidiacono eletto tra il clero cadorino. Nel 1347 il patriarca Bertrando di San Genesio, venuto in Cadore per riappropriare politicamente il territorio al Patriarcato, concesse il battistero alle 7 pievi e il titolo di plebanus al rettore del tempo Vendramino da Lorenzago. La circoscrizione ecclesiastica della pieve di San Martino di Vigo comprendeva Lorenzago e Lozzo.\n\u00c8 documentato (Vigo e il suo cardinale di G.M. Longiar\u00f9) che fin dal XIII secolo Vigo aveva una scuola retta da un sacerdote di nome Maurizio.\nRilevante sotto il profilo culturale \u00e8 la Biblioteca Storica Cadorina fondata dal prof. Antonio Ronzon, eminente studioso di storia locale. La biblioteca conserva circa 550 pergamene e molti manoscritti di interesse storico. Nella collezione una delle tre copie della tesi di Magistero d'Arte (1946), stampata a torchio ai Carmini di Venezia, dell'artista grafico Eronda, di famiglia lorenzaghese.\nInteressanti anche il Forte di monte Tudaio e le postazioni militari della Grande Guerra in Col Cianpon.\nA Laggio, in localit\u00e0 \"Salagona\", \u00e8 da ricordare la chiesa di Santa Margherita (1250?), unica testimonianza artistica della stessa famiglia feudale caminese sopravvissuta in tutto il Cadore, con affreschi bizantineggianti.\nIn territorio comunale si trova l'altopiano di Razzo, zona di interesse naturalistico e molto rinomata tra la comunit\u00e0 degli astrofili in quanto nella localit\u00e0 di Casera Razzo a met\u00e0 strada tra Laggio e Sauris \u00e8 possibile ammirare un cielo limpido ed incontaminato da alcuna forma di inquinamento luminoso.\nDa qualche anno a Vigo si svolge il Palio di San Martino, in abiti medievali, tra i paesi di Vigo, Laggio, Pel\u00f2s, Lorenzago e Lozzo per rievocare le antiche radici e la figura di Ainardo di Vigo; sfilano i tamburini e gli sbandieratori pi\u00f9 il corteo storico.\nGeografia antropica.\nFrazioni.\nIl comune di Vigo di Cadore comprende le frazioni di Laggio (\"Lajo\") e Pel\u00f2s e la piccola Pini\u00e9. Curiosamente il capoluogo ha meno abitanti delle due frazioni. La parlata \u00e8 di ceppo ladino. L'antica pergamena datata 1186, conservata presso la Biblioteca Storica Cadorina, indica con Arvaglo l'insieme delle regole di Vigo, Laggio, Pel\u00f2s e Salagona. Vigo fu sede del centenaro di \"Oltrepiave\", uno dei dieci centenari in cui era diviso anticamente il Cadore, del quale condivide le principali vicissitudini storiche. Attualmente per Oltrepiave si intende il territorio geografico dei comuni di Vigo e di Lorenzago.\nAmministrazione.\nAltre informazioni amministrative.\nLa denominazione del comune fino al 1930 era Vigo."}
{"id": "36350", "revid": "254059", "url": "https://it.wikipedia.org/wiki?curid=36350", "title": "Vodo di Cadore", "text": "Vodo di Cadore (\"Gu\u00f3do\" in ladino) \u00e8 un comune italiano di 822 abitanti della provincia di Belluno in Veneto.\nComune a vocazione turistica, \u00e8 adagiato nella media Val Boite a quota 910\u00a0m s.l.m., tra i massicci dolomitici dell'Antelao (3.264\u00a0m) e del Pelmo (3.168\u00a0m), ed \u00e8 attraversato dalla SS 51 d'Alemagna. Suo patrono \u00e8 Santa Lucia, alla quale \u00e8 intitolata la pieve.\nTerritorio.\nPer la posizione panoramica, gode di una grandiosa vista sull'impervio versante sud dell'Antelao, unico lato da cui \u00e8 visibile la vistosa fessura e dal quale \u00e8 possibile ammirare l'imponente dislivello tra l'abitato e la vetta.\nIl territorio comunale comprende le gi\u00e0 citate cime del Pelmo, dell'Antelao e del monte Penna, vette dalle quali si pu\u00f2 godere di viste a 360 gradi. Vi sorgono inoltre il rifugio Gianpietro Talamini, a 1.582\u00a0m s.l.m., e il rifugio Venezia, a 1.947\u00a0m s.l.m., ai piedi del Pelmo e base per la sua ascensione. Presso entrambi i rifugi passa l'Alta via n. 1 delle Dolomiti, per il Venezia anche l'Alta via n. 3.\nNel territorio di Vodo sorgono anche delle antiche malghe, tra cui malga Ci\u00e0uta e malga Rutorto, luoghi dedicati alla lavorazione del latte e produzione dei suoi derivati.\nL'abitato sorge sulla sinistra del torrente Boite, in una conca naturale locata al di sotto del colle Santa Lucia.\nUno sbarramento artificiale, completato nel 1960, crea il lago di Vodo, che ha una capacit\u00e0 di circa 1.390.000 m\u00b3 e alimenta le centrali idroelettriche di Pontesei.\nGeografia antropica.\nFrazioni.\nVinigo.\nVinigo (\"V\u00ecnego\"), chiamata anche \"La terrazza delle Dolomiti\" per la sua posizione panoramica che domina la valle del Boite, si trova a 1\u00a0km dalla statale 51 di Alemagna, a monte dell'abitato di Peaio; dista circa 20\u00a0km da Cortina d'Ampezzo. Gli abitanti sono circa 80.\nSi tratta di uno dei pi\u00f9 antichi insediamenti del Cadore. Paese piccolo e caratteristico per la sua architettura, ha un notevole interesse storico per la sua chiesa (monumento nazionale dagli inizi del '900), che conserva alcuni affreschi della Scuola del Tiziano.\nLa chiesa, il cui atto di nascita \u00e8 il 25 giugno 1493, \u00e8 intitolata a San Giovanni Battista. L'altare maggiore presenta la pala \"Madonna con Bambino tra i Santi Giovanni Evangelista e Giovanni Battista\" (1548) e viene attribuita al pittore Francesco Vecellio, fratello del sommo Tiziano. L'altare di sinistra presenta una pala di Tommaso Vecellio, \"Madonna con Bambino tra i Santi Margherita e Antonio Abate\" (1618). L'altare di destra \u00e8 ornato dalla pala della \"Madonna della cintura\" (1670), attribuita a \"Osvaldo Gotarnuto\", pittore friulano.\nA questi si aggiungono altri due piccoli altari: quello di \"San Liberale\" a destra e quello di \"San Giacomo\" a sinistra (1733) le cui pale sono di autore sconosciuto. Gli affreschi della chiesa sono invece pi\u00f9 recenti: risalgono al 1934 e sono opera del pittore veneziano Carlo Alberto Zorzi.\nPeaio.\nLa frazione di Peaio (\"Peej\") si trova ad una quota di 890m s.l.m., ai piedi di Vinigo, e a circa 2\u00a0km dal comune. Dista 11\u00a0km da Tai di Cadore e 19\u00a0km da Cortina d'Ampezzo.\nLungo il suo territorio, tra il Boite e l'abitato, \u00e8 ancora possibile percorrere a piedi la Strada Regia di Alemagna, che collegava la Pianura Padana con i territori germanici.\nDi recente costruzione \u00e8 invece la Ciclabile delle Dolomiti, che segue parallelamente la strada Regia e permette agli escursionisti l'accesso panoramico e facilitato alla frazione.\nAmministrazione.\nLe elezioni comunali si erano gi\u00e0 svolte il 7 giugno 2009, ma i risultati non erano stati convalidati e il comune commissariato in quanto non si era raggiunto il quorum necessario (50% + 1 degli aventi diritto al voto): proprio nel periodo delle elezioni, infatti, Vodo era soggetta al consueto fenomeno dell'emigrazione stagionale.\nInformazioni turistiche.\nRifugi e malghe.\nMonticata, ma senza punto ristoro:\nInfrastrutture e trasporti.\nLa fermata di Vodo e la stazione di Peaio-Vinigo sorgevano lungo la ferrovia delle Dolomiti, attiva in questa tratta fra il 1921 e il 1964.\nSport.\n\"Stock Sport Vodo\" \u00e8 una societ\u00e0 fondata alla fine del 1996 per la promozione ed il gioco dei birilli su ghiaccio e asfalto, allenata sul campo di pattinaggio comunale. Ha iniziato con tre squadre da quattro giocatori.\nDal 1999 al 2006 le sue squadre hanno sempre vinto il torneo regionale veneto, misurandosi con altre compagini cadorine."}
{"id": "36351", "revid": "322321", "url": "https://it.wikipedia.org/wiki?curid=36351", "title": "Voltago Agordino", "text": "Voltago Agordino (\"Oltach\" in veneto e ladino) \u00e8 un comune italiano di 833 abitanti della provincia di Belluno in Veneto.\nStoria.\nLa storia del comune \u00e8 da sempre legata a quella dell'Agordino e, pi\u00f9 in generale, del Bellunese.\nCitato per la prima volta nel 1146 (\"Vico Woltagi\"), il toponimo sembra essere legato al personale tedesco Walt. Gi\u00e0 in questo periodo gli insediamenti risultano organizzati nelle regole di Voltago, Digoman, Miona e Frassen\u00e8; si trattava di antiche istituzioni in cui i capifamiglia eleggevano un meriga e altri rappresentanti per il governo della comunit\u00e0 e la gestione dei beni comuni.\nAlle regole si affiancava il potere feudale, rappresentato dalla famiglia da Voltago. Dimorava in un castello situato lungo il torrente Sarzana, di fronte a quello dei della Valle che si trovava, appunto, a La Valle Agordina, sul versante opposto della val Cordevole e a circa sei o sette chilometri in linea d'aria. In questo modo i due fortilizi potevano sorvegliarsi a vicenda e aiutarsi in caso di emergenza. I da Voltago furono una casata di un certo rilievo e dal 1424, quando il Bellunese era ormai passato alla Serenissima, poterono sedere nel Consilio nobile di Agordo.\nDurante l'epoca veneziana Voltago fu incluso tra le ville del Capitaniato di Agordo, inquadrato a sua volta nel Bellunese. Il comune odierno, istituito in epoca napoleonica, ha fatto parte del dipartimento della Piave, quindi della provincia di Belluno lombardo-veneta e infine, dopo l'Unit\u00e0 d'Italia, dell'odierna provincia di Belluno.\nMonumenti e luoghi d'interesse.\nParrocchiale di Voltago.\nIntitolata ai santi Vittore e Corona, \u00e8 considerata tra le pi\u00f9 antiche dell'Agordino. Di essa si hanno notizie dal 1388, quando fu descritta come \"un bell'edificio gotico con l'abside rivolta a oriente\". Da questo primitivo edificio sono state ricavate la cappella sinistra e la sagrestia (derivata dal presbiterio).\nL'attuale costruzione fu innalzata nel 1664-67 ad opera di Antonio q. Marco e di Pier Antonio Romeli, \"mastri murari\" di Fonzaso. Presenta le linee tipiche dell'architettura alpina, con la facciata a capanna e i tetti aguzzi, mentre \u00e8 inconsueta la pianta a croce greca.\nSul presbiterio, l'altare maggiore \u00e8 ornato da un'ancona lignea di Fioravante Costa (1687), che vi ha scolpito putti, angioletti e motivi floreali. Essa incornicia una pregevole pala di Francesco Frigimelica il Vecchio (1642), raffigurante la \"Madonna e il Bambino con i santi Vittore, Corona e Giuseppe\"; la bandiera che regge san Vittore reca lo stemma della famiglia da Voltago. Il coro ligneo istoriato \u00e8 opera di Giacomo Fossen e Antonio Agnolet (1754). Sulla parete destra trova posto la \"Madonna della Cintura con i santi Agostino e Monica e le anime del purgatorio\", attribuita a Pietro Ricchi (1670).\nL'altare ligneo della cappella destra presenta un'ancona intagliata e dorata da Giovanni Auregne (1647), con al centro la \"Trinit\u00e0 con i santi Osvaldo, Valentino e Lucano\", tela di Giovanni Pante (1689). L'altare della cappella sinistra, sempre in legno, fu realizzato da Guglielmo Stuccador (1637) ed \u00e8 ornato da una statua della \"Madonna della Cintura\" scolpita verso il 1840; dei tre altari, \u00e8 l'unico a conservare il paliotto originale con due angeli ai lati.\nLa sagrestia, un tempo presbiterio dell'antica chiesa gotica, reca degli affreschi cinquecenteschi che raffigurano, sulla volta, i dottori della Chiesa e gli evangelisti e, sulle pareti, scene dell'infanzia di Ges\u00f9. Attribuiti a Lorenzo Paulitti, si tratta di opere di opere ingenue e popolaresche, ma offrono una testimonianza sul modo di vestire dei valligiani dell'epoca.\nAnche il campanile \u00e8 quello originale, sebbene restaurato nel 1707 e rialzato nel 1864-68. \u00c8 uno dei pochi della zona con la cuspide a piramide quadrata e le bifore romaniche. L'attuale concerto di campane \u00e8 stato fuso nel primo dopoguerra poich\u00e9 l'originale era stato razziato dall'esercito austro-ungarico durante l'occupazione del 1917.\nChiesetta di Digoman.\nRealizzata nel 1900 su iniziativa della popolazione locale, fu disegnata dal maestro elementare Giovanni Riva, personalit\u00e0 di spicco della Voltago dell'epoca. L'intitolazione alla Madonna di Lourdes (primo caso nella diocesi di Belluno-Feltre) fu voluta dai seggiolai ambulanti della frazione che, nei loro viaggi in giro per l'Europa, avevano raggiunto i Pirenei.\nCollocata su un piccolo pianoro all'inizio della parte vecchia del villaggio, si caratterizza per l'aguzzo campanile con agli angoli della base quattro frontoni triangolari. Gli interni sono abbelliti da semplici decorazioni realizzate dagli stessi abitanti. \nSul fondo dell'abside si trova una riproduzione della grotta di Massabielle con le statue lignee della Vergine e di Bernardette, opere di Josef Anton Mussner di Ortisei.\nAmministrazione.\nAltre informazioni amministrative.\nFino al 1964 il comune fu noto semplicemente come Voltago."}
{"id": "36352", "revid": "124386560", "url": "https://it.wikipedia.org/wiki?curid=36352", "title": "Zoldo Alto", "text": "Zoldo Alto (\"Zoldo Aut\" in ladino) \u00e8 stato un comune italiano in provincia di Belluno, in Veneto. Gi\u00e0 comune autonomo, con frazioni Brusadaz, Chiesa, Coi, Cordelle, Costa, Fusine, Gavaz, Iral, Mareson, Molin, Pecol, Pianaz, Rutorbol e Sorama\u00e8, il 23 febbraio 2016 si \u00e8 fuso con Forno di Zoldo per formare il nuovo comune di Val di Zoldo. Si trattava di un comune sparso in quanto sede comunale era la frazione Fusine.\nNel cuore delle Dolomiti di Zoldo, tra i massicci del Pelmo e del Civetta, \u00e8 una delle principali porte d'accesso al comprensorio sciistico Ski Civetta (oltre 80\u00a0km di piste). Oltre al turismo invernale ed estivo, l'economia di Zoldo Alto si regge sul gelato artigianale, realizzato dagli artigiani locali nelle loro botteghe sparse tra la Germania e gli altri paesi dell'Europa centrale.\nGeografia fisica.\nTerritorio.\nIl territorio \u00e8 composto essenzialmente da due vallate. La principale \u00e8 quella che scende dal Passo Staulanza (1.773\u00a0m s.l.m.) e che \u00e8 percorsa dal torrente Ma\u00e8. L'altra valle \u00e8 quella di Goima che scende dal Passo Duran (1.605\u00a0m s.l.m.) e che \u00e8 percorsa dal torrente Moiazza o Duran.\nIn quest'ultima si trovano quattro abitati: Cordelle, Gavaz, Chiesa e Molin. A differenza dell'attigua valle principale percorsa dal torrente Ma\u00e8, ha mantenuto il suo originario aspetto aspro e selvaggio.\nIl territorio comunale corrisponde, come dice il nome stesso, alla parte superiore della Val di Zoldo, attraversata dal torrente Ma\u00e8 (nasce a monte di P\u00e8col). Peculiarit\u00e0 paesaggistica di Zoldo Alto \u00e8 l'imponente cerchia di monti che la sovrastano, primi fra tutti il Civetta e il Pelmo.\nL'area \u00e8 attraversata dalla strada provinciale 251, lungo la quale sorgono le frazioni maggiori (Fusine, Pianaz, Mareson, P\u00e8col) e che la mette in comunicazione con la valle del Piave (Longarone) e la Val Fiorentina (Passo Staulanza). Inoltre mediante la strada provinciale 347 \u00e8 possibile raggiungere l'Agordino tramite il Passo Duran e la Valle del Boite attraverso il Passo Cibiana.\nMonumenti e luoghi d'interesse.\nZoldo Alto attira ogni anno migliaia di turisti per le sue bellezze paesaggistiche e per la buona ricettivit\u00e0 turistica, che ne fanno uno dei luoghi pi\u00f9 frequentati sia in estate che in inverno (molti gli impianti sciistici a P\u00e8col e Palafavera).\nDal punto di vista artistico e culturale, sono da segnalare i seguenti siti:\nSociet\u00e0.\nLingue e dialetti.\nLa parlata zoldana viene fatta generalmente rientrare tra i dialetti ladini, ma dimostra la presenza di numerosi elementi veneti.\nGeografia antropica.\nIl comune era composto da numerosi villaggi posti lungo e sopra il corso del Ma\u00e8 e del torrente Duran. La sede comunale era a Fusine, il paese pi\u00f9 centrale dell'alta valle.\nLungo la provinciale 347 verso il passo Duran si incontrano:\nDalla destra della provinciale 251, appena prima di Fusine, parte una strada che si inerpica sino a quasi 1.500\u00a0m di altitudine, toccando ai seguenti abitati:\nLungo la provinciale 251 verso il passo Staulanza sorgono:\nAmministrazione.\nAltre informazioni amministrative.\nLa denominazione del comune fino al 1890 era San Tiziano di Goima.\nSport.\nA partire dagli anni Sessanta Zoldo Alto \u00e8 noto per gli impianti sciistici che rientrano nel comprensorio del quale fanno parte anche la zona dell'Agordino e della Val Fiorentina.\nIl 19 maggio 2005 l'11\u00aa tappa del Giro d'Italia 2005 si \u00e8 conclusa a Zoldo Alto con la vittoria di Paolo Savoldelli.\nLa prima domenica di settembre a Palafavera si svolge la \"Transpelmo\", una gara di corsa sul sentiero che aggira il monte Pelmo.\nA Palafav\u00e9ra sorge il \"Centro Biathlon Palafavera\" esso \u00e8 aperto al pubblico nelle stagioni invernali ed estive, il tutto comprende una pista da sci nordico, che ha un anello di quasi 8\u00a0km."}
{"id": "36355", "revid": "1710259", "url": "https://it.wikipedia.org/wiki?curid=36355", "title": "Narbolia", "text": "Narbolia (\"Narabu\u00eca\" in sardo) \u00e8 un comune italiano di 1709 abitanti della provincia di Oristano in Sardegna.\nGeografia fisica.\nTerritorio.\nIl paese si trova al confine con il Campidano di Oristano e ai piedi del massiccio montuoso del Montiferru, a 18,3 km dal capoluogo provinciale Oristano ed a breve distanza dalla penisola del Sinis, ricca di spiagge dalla sabbia bianca e fine, Narbolia \u00e8 stato un comune facente parte del Campidano di Milis.\nIl territorio comunale raggiunge la sua massima altitudine di 475 metri presso il Monte Rassu, precisamente nella vetta rocciosa chiamata \"Sa Rocca Manna\", luogo in cui si trovano due crateri molto simili fra loro, dei quali il pi\u00f9 a sud appartiene al territorio di Narbolia, quello di pochi metri pi\u00f9 a nord a Seneghe. Monte Rassu fa parte del settore sud-occidentale del Montiferru e costituisce un'unica e ripida dorsale con Monte Mesu 'e Roccas (Seneghe). Altre propaggini sono Monte Arru (260 m), Cuccuru 'e Forru (190), Monte Entu (180 m), Monte Zeppara (170 m), Monte Curreu (150 m), Monte Agos (130 m) e Curruru 'e S'arimita (100 m).\nLa piana di \"Cadreas\" \u00e8 una zona molto fertile utilizzata infatti per l'agricoltura e la viticoltura oltre che per la tradizionale pastorizia (ovini). All'interno della zona si trova il rudere di un grosso casolare il cui nome \u00e8 \"Casa Meloni\". . Ora invece il territorio \u00e8 diviso in tante propriet\u00e0.\nOrigine del nome.\nIl nome Narbolia deriverebbe dalla presenza nel territorio della malva arborea, chiamata in sardo \"narbonia\", con la pronuncia del gruppo \"ni\" come \"i\" o come \"li\": i narboliesi chiamano infatti il loro comune \"Narabuia\". Pi\u00f9 suggestiva la derivazione da Nurapolis, ossia citt\u00e0 dei nuraghi il nome \"Nurapolis\" venne inventato alla fine degli anni 70 da un gruppo di giovani studenti facenti parte dell'omonima Cooperativa e successivamente venne cos\u00ec chiamato il Campeggio Comunale, nel testo del Casalis infatti \u00e8 citato Nurapolia e non Nurapolis\", per via dei numerosi nuraghi nel territorio comunale, quali il \"Tradori\", lo \"Zoddias\", la \"Zufais\" \"Araganzola\" (quadrilobato), il \"Cresia\", il \"Terra Craccus\", nonch\u00e9, verso il comune di Milis, il nuraghe \"Tunis\" famoso per il ritrovamento al suo interno di monete e terrecotte romane. \nStoria.\nIl territorio di Narbolia \u00e8 frequentato dall'uomo sin dal periodo prenuragico e nuragico.\nIn periodo medievale la villa di Narbolia fece parte del giudicato di Arborea, inserita nella curatoria di Parte Milis. La villa, fortificata, ebbe una notevole importanza in epoca giudicale, e and\u00f2 poi via via decadendo. Alla caduta del giudicato (1420) entr\u00f2 a far parte del marchesato di Oristano e successivamente, alla definitiva sconfitta degli arborensi nel 1478, del regno di Sardegna aragonese. \nSotto gli aragonesi divenne un feudo regio, incorporato nel XVIII secolo nel marchesato d'Arcais, feudo dei Flores Nurra. \nData la vicinanza con il mare, il paese sub\u00ec molti attacchi da parte dei corsari barbareschi: particolarmente feroce fu quello del 1623, quando gli abitanti, gi\u00e0 ridotti in catene, vennero liberati da dei seneghesi guidati dalla chiesa d'origine. Tutto ci\u00f2 avvenne nelle vicinanze dell'attuale cimitero del paese. Inoltre, alcuni toponimi come \"Trippus\" e \"Conca de Moru\" corrispondenti a zone tra il comune e la costa, ricorderebbero rispettivamente \"Tripoli\" e \"testa di moro\" e sarebbero i luoghi dove avvennero le pi\u00f9 importanti battaglie contro gli invasori.\nIl paese fu riscattato agli ultimi feudatari nel 1839, con la soppressione del sistema feudale.\nSimboli.\nLo stemma e il gonfalone del comune di Narbolia sono stati concessi con il decreto del presidente della Repubblica del 1\u00ba marzo 2000.\nMonumenti e luoghi d'interesse.\nArchitetture religiose.\nImportanti per il paese sono le seguenti chiese:\nAltre chiese sono:\nArchitetture civili.\nIl centro storico del paese \u00e8 stato recentemente ristrutturato e offre molti esempi delle antiche modalit\u00e0 costruttive delle abitazioni realizzate in pietra locale (basalto).\nSiti archeologici.\nNel territorio del comune sono presenti diverse tombe dei giganti, \"domus de janas\", i resti di un castello medioevale che \u00e8 stato in precedenza un avamposto fenicio, e alcune terme romane alcune delle quali trasformate in chiese bizantine come quella che si trova nelle immediate vicinanze di Narbolia, in localit\u00e0 \"Sant'Andrea di Pischinappiu\". Presso la piana di \"Cadreas\" si trova un complesso termale romano chiamato \"Su Anzu\" (\"il bagno\" in lingua sarda).\nLuoghi di interesse naturalistico.\nNel territorio comunale si trova la spiaggia e la vasta pineta di Is Arenas, sulla quale nell'estate 2006 si \u00e8 spiaggiato un capodoglio.\nNella piana di \"Cadreas\" si trova la \"Grotta del Guano\"; La grotta \u00e8 nota nei racconti degli abitanti di Narbolia, Riola Sardo, Santa Caterina e dintorni, col nome di \"grotta del guano\" o per meglio dire, \"sa grutta de su sotterru\" (o interru, o internu: il toponimo varia a seconda di chi ne parla), ha il suo ingresso in localit\u00e0 Cadreas, nel territorio del comune di Narbolia. Si trova circa 300 metri a sinistra della strada che da Riola Sardo porta a Santa Caterina di Pittinuri, all'altezza della cantoniera di Cadreas.\nLa grotta \u00e8 molto calda; nel periodo estivo ospita una grande colonia di pipistrelli del genere Rhinolophus mehelyi, e deve il suo nome italiano appunto ai resti organici dei pipistrelli che la abitano. Ne conta a migliaia, impressionanti ma inoffensivi, e attaccati al soffitto. Seminascosto nella macchia mediterranea, l'accesso si apre con un pozzo poco profondo nelle arenarie di Cadreas, che immette in una prima camera di circa 10 metri x 5, e, lateralmente, ad uno stretto cunicolo a sezione vagamente rettangolare, che farebbe supporre un utilizzo antropico della grotta in et\u00e0 antica. Lungo alcune decine di metri, si sviluppa sino a una prima sala interna di forma ellittica, con un inghiottitoio alla base del quale si diparte un secondo cunicolo ancora da esplorare. I racconti popolari fanno variare lo sviluppo di questi cunicoli per una lunghezza che oscilla tra i 120 metri e oltre 1\u00a0km.\nSociet\u00e0.\nLingue e dialetti.\nLa variante del sardo parlata a Narbolia \u00e8 riconducibile alla Limba de mesania per via della presenza di elementi appartenenti sia alla macro variante logudorese che a quella campidanese.\nTradizione e folclore.\nLa principale era quelle delle confraternite, quella del Rosario in abito nero e quella dello Spirito Santo in livrea rossa che accompagnavano le celebrazioni religiose principali quali la Settimana Santa e i funerali e che erano solite organizzare grandiose feste nelle quali si svolgevano giochi quali \"Su ferru 'a pei\" nel quale due contendenti, sollevati per le braccia\nda due colleghi e messi uno di fronte all'altro, si scambiavano calci, armati delle robuste scarpe da campagna, su gambe e ventre. A Narbolia erano presenti anche diversi gruppi di canti antichi, quali ad esempio il Canto in re che sta scomparendo un po' da tutta la Sardegna, ed il canto di s'arrazi. Si ritiene che anticamente nel paese ci fossero anche diversi gruppi di canti a tenore.\nI narboliesi hanno un grande passato come lavoratori nelle fabbriche di calce. I lavoratori in sardo si chiamavano \"is forrogaius\". Formarono addirittura una sorta di societ\u00e0 (sotziu in lingua sarda). La calce narboliese fu venduta in tutto il Campidano di Oristano, ma anche nel resto del Montiferru, Barigadu, Planargia e Logudoro. . Nel territorio narboliese troviamo 19 fornaci nelle quali si lavorava a cavallo tra l'Ottocento e il Novecento.\nLe strutture sono:\nSu Forru de Santa Reparada, come erroneamente si pensa, non era un nuraghe. Infatti la muratura di sostegno non coincide con quella dei nuraghi. Fu invece anch'essa una fornace utilizzata per la produzione di calce e mattoni per la costruzione del parrocchiale dedicato a Santa Reparata (sono stati trovati i detriti della produzione della calce). Fu quindi sicuramente usata solo per qualche decennio. Il sito, si trova a pochissimi metri dalla chiesa di Santa Reparata e all'interno della zona del paese riservata al culto, infatti nelle vicinanze si trovano la chiesa di San Pietro e i ruderi della chiesa di Santa Caterina nonch\u00e9 Su Nuraghe 'e Cresia e il muraglione Sa Murallia/Muralla. \nAltra tradizione narboliese \u00e8 legata alla costruzione dei muretti a secco. La costruzione iniziava con \"Is Isterridoris\" che posizionava il basamento. \"Is Intaccadoris\" innalzavano il muro fino all'altezza stabilita, mentre \"Is Apparizzadoris\" si assicuravano che l'altezza del muro fosse la stessa in ogni suo punto.\nFeste.\nLa festa principale del paese \u00e8 quella in onore della patrona Santa Reparata . La leggenda \u00e8 nata dal fatto che nei pressi della chiesa \u00e8 presente una torre nuragica, la quale, in tempi successivi alla sua realizzazione, fu utilizzata come forno per la cottura della calce. Da qui il nome \"su forru de santa arraparada\" (il forno di Santa Reparata), che stava solo ad indicare la localizzazione del forno e non il punto dove la santa fu bruciata. La festa in suo onore si svolge l'8 di ottobre. I festeggiamenti consistono (circa un mese prima della festa, di solito verso il 10 settembre), nell'andare nella pineta di \"Is Arenas\" per prendere della legna; si fa ritorno nel tardo pomeriggio in paese per allestire un fal\u00f2 che verr\u00e0 poi bruciato il primo giorno di festa (su espuru = la vigilia). Dall'8 ottobre vengono ospitati gruppi folcloristici e cantanti e si svolgono le gare di chitarra o giostre per i pi\u00f9 giovani.\nSagra delle \"zippole\".\nNel periodo di Carnevale si tiene, ormai da qualche anno, la sagra delle \"zippole\" che vengono offerte gratuitamente ai partecipanti. Oltre alla zippole di Narbolia si possono assaggiare anche quelle di molti altri paesi che friggono per le vie del paese. La festa di conclude con i balli nella piazza principale."}
{"id": "36356", "revid": "22416", "url": "https://it.wikipedia.org/wiki?curid=36356", "title": "Neoneli", "text": "Neoneli (\"Neunele\" in sardo) \u00e8 un comune italiano di 643 abitanti della provincia di Oristano in Sardegna, nella regione storica del Barigadu.\nStoria.\nArea abitata fin dall'epoca prenuragica e nuragica per la presenza nel territorio di alcune domus de janas e di alcuni nuraghi, nel medioevo appartenne al Giudicato di Arborea e fece parte della curatoria di Parte Barigadu. Alla caduta del giudicato (1420) pass\u00f2 sotto il dominio aragonese. Fu dato in feudo alla famiglia De Jana fino al 1462, e poi a Da Silva che lo possedettero con il titolo di conti di Montesanto fino al XVIII secolo. Nel 1774, in epoca sabauda, form\u00f2 un marchesato, concesso in feudo a Pietro Ripoll. Il feudo rimase ai Ripoll fino al 1837, quando pass\u00f2 ai Sanjust, per il matrimonio di Maria Angela Ripoll e Carlo Enrico Sanjust, barone di Teulada.\nIl paese fu riscattato agli ultimi feudatari nel 1839, con la soppressione del sistema feudale.\nSociet\u00e0.\nLingue e dialetti.\nLa variante del sardo parlata a Neoneli \u00e8 riconducibile alla Limba de mesania.\nTradizione e folclore.\nIl paese ogni anno nel mese di agosto organizza una festa della durata di quattro giorni in localit\u00e0 S'Angelu. &lt;br&gt;\nNel periodo di carnevale si svolge il Ritus calendarum con una sfilata di maschere tradizionali sarde.\nDal 2010 si svolge la sagra della fregula e della cassola nei primi giorni di ottobre; dal 2016 la sagra \u00e8 diventata festival letterario e ha cambiato il nome in Licanias."}
{"id": "36357", "revid": "1516566", "url": "https://it.wikipedia.org/wiki?curid=36357", "title": "Norbello", "text": "Norbello (\"Norgh\u00ecddo\" in sardo) \u00e8 un comune italiano di abitanti della provincia di Oristano in Sardegna.\nIl comune \u00e8 sito 34\u00a0km a nord-est dal capoluogo, e sorge a 350 metri sul livello del mare nella regione storica del Guilcer.\nGeografia fisica.\nTerritorio.\nIl paese \u00e8 posto in prossimit\u00e0 del margine orientale del vasto tavolato basaltico del Guilcer e confina a nord con Aidomaggiore, a est con Ghilarza a sud con Abbasanta e a ovest con Santu Lussurgiu e Borore. La morfologia \u00e8 generalmente piatta con alcune colline che raggiungono i 400 metri di altitudine.\nIl territorio \u00e8 ricco di sorgenti anche se alcune non hanno pi\u00f9 acqua a causa del dissesto idrogeologico, \u00e8 percorsa dal \"Rio siddo\".\nA nord, nella vallata di Chenale, \u00e8 situata la frazione di \"Domusnovas Canales\".\nClima.\nIl clima \u00e8 mite per la non rilevante altitudine, i venti dominanti sono quelli settentrionali e occidentali.\nStoria.\nL'area fu abitata fin dall'epoca prenuragica e nuragica, per la presenza nel territorio di diverse tombe dei giganti, \"domus de janas\" e nuraghi.\nNel medioevo, con i nomi di Norgillo o Norghiddo, faceva parte della curatoria del Guilcier del Giudicato di Arborea.\nTroviamo tracce della sua storia nelle schede del Condaghe di \"Santa Maria di Bonarcado\".\nAlla caduta del giudicato (1420) pass\u00f2 sotto il dominio aragonese, e fu incorporato nel marchesato di Sedilo, i cui ultimi signori furono i Delitala, ai quali il paese fu riscattato nel 1839 con la soppressione del sistema feudale.\nCon Decreto Regio del 21 dicembre 1862, pubblicato in data 8 febbraio 1863, il vecchio nome del paese, Norghiddo, assume quello attuale di Norbello.\nSimboli.\nLo stemma del Comune di Norbello \u00e8 stato concesso con decreto del presidente della Repubblica del 30 marzo 2004.\nMonumenti e luoghi d'interesse.\nArchitetture religiose.\nDi notevole pregio la chiesa di Santa Maria, ora intitolata alla Madonna della Mercede, con iscrizioni murali e croci di consacrazione, risalenti alla fine del XII secolo.\nA ovest dell'abitato, dopo aver attraversato la statale 131, a circa 8\u00a0km \u00e8 presente un novenario, inaugurato nel 1952 attorno alla chiesa di Sant'Ignazio da Laconi, \u00e8 la prima chiesa eretta e dedicata al santo cappuccino.\nArchitetture civili.\nIl Monumento ai Caduti situato nel giardino pubblico di Via Vittorio Emanuele \u00e8 stato realizzato nel 2002, ed \u00e8 dedicato ai militi e alle vittime di tutte le guerre.\nSociet\u00e0.\nLingue e dialetti.\nLa variante del sardo parlata a Norbello \u00e8 riconducibile alla Limba de mesania."}
{"id": "36358", "revid": "1516566", "url": "https://it.wikipedia.org/wiki?curid=36358", "title": "Nughedu Santa Vittoria", "text": "Nughedu Santa Vittoria \u00e8 un comune italiano di 466 abitanti della provincia di Oristano in Sardegna, nella regione storica del Barigadu.\nStoria.\nL'area fu abitata gi\u00e0 in epoca prenuragica e nuragica, per la presenza nel territorio di diversi siti archeologici tra cui domus de janas, megalitismo e un protonuraghe.\nNel medioevo appartenne al Giudicato di Arborea e fece parte, con il nome di Nugheddu, della curatoria di Parte Barigadu. Alla caduta del giudicato (1420) pass\u00f2 sotto il dominio aragonese e divenne un feudo. Nel 1773 fu incorporato nel marchesato di San Vittorio, concesso insieme a Bidon\u00ec e Sorradile ai Todde. Venne riscattato nel 1839 ai Pes, ultimi feudatari, con la soppressione del sistema feudale.\nSimboli.\nLo stemma del Comune di Nughedu Santa Vittoria \u00e8 stato concesso il 7 marzo 2005 con decreto del Presidente della Repubblica.\nLa bandiera, concessa con D.P.R. del 15 marzo 2018, \u00e8 un drappo di giallo caricato dello stemma comunale.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2010 la popolazione straniera residente era di 9 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nLingue e dialetti.\nLa variante del sardo parlata a Nughedu Santa Vittoria \u00e8 riconducibile alla Limba de mesania.\nCultura.\nMusei.\nIl museo naturalistico Oasi d'Assai si trova in una localit\u00e0 detta Alamoju. All'interno del museo sono esposti reperti di fauna sarda, una riproduzione del territorio naturale della foresta, \u00e8 presente una xiloteca ed una collezione di minerali e fossili di provenienza isolana.\nIl monte Santa Vittoria presso il bosco d'Assai ospita un'oasi faunistica dove sono presenti numerosi daini. Il bosco \u00e8 caratterizzato dalla presenza di lecci e sughere secolari."}
{"id": "36359", "revid": "5", "url": "https://it.wikipedia.org/wiki?curid=36359", "title": "Pinguino di Lopdell", "text": ""}
{"id": "36360", "revid": "1516566", "url": "https://it.wikipedia.org/wiki?curid=36360", "title": "Nurachi", "text": "Nurachi \u00e8 un comune italiano di abitanti della provincia di Oristano in Sardegna.\nGeografia fisica.\nTerritorio.\nSi trova nella zona centro occidentale della Sardegna, nella regione del Campidano di Oristano. Il suo territorio si estende nella penisola del Sinis sino allo stagno di Cabras.\nStoria.\nL'area fu abitata gi\u00e0 in epoca neolitica e nuragica, per la presenza nel territorio di capanne circolari ed ellittiche di un villaggio dell\u2019epoca eneolitica (terzo millennio a.C.) e di alcuni nuraghi.\nNel medioevo appartenne al Giudicato di Arborea e fece parte della curatoria del Campidano di Oristano. Alla caduta del giudicato (1420) entr\u00f2 a far parte del Marchesato di Oristano, e alla definitiva sconfitta degli arborensi (1478) pass\u00f2 sotto il dominio aragonese, ove divenne un feudo regio. \nNel XVIII secolo venne incorporato nel marchesato d'Arcais, feudo dei Flores Nurra, ai quali venne riscattato nel 1839 con la soppressione del sistema feudale.\nDal 1927 al 1946 fu unito al comune di Riola Sardo.\nFino al 16 luglio 1974, data in cui fu costituita la provincia di Oristano, apparteneva alla provincia di Cagliari.\nSimboli.\nLo stemma del comune di Nurachi \u00e8 stato concesso con il decreto del presidente della Repubblica del 2010.\nSociet\u00e0.\nLingue e dialetti.\nLa variante del sardo parlata a Nurachi \u00e8 il campidanese oristanese.\nEconomia.\nL'economia \u00e8 prevalentemente agricola."}
{"id": "36361", "revid": "22416", "url": "https://it.wikipedia.org/wiki?curid=36361", "title": "Nureci", "text": "Nureci \u00e8 un comune italiano di 324 abitanti della provincia di Oristano in Sardegna.\nStoria.\nL'area fu abitata gi\u00e0 in epoca prenuragica e nuragica, per la presenza nel territorio di numerose testimonianze archeologiche.\nNel medioevo appartenne al Giudicato di Arborea e e fece parte della curatoria di Parte Valenza. Alla caduta del giudicato (1410) pass\u00f2 sotto il dominio aragonese. Sotto gli spagnoli form\u00f2 una contea insieme al vicino paese di Asuni. \nNel 1325 la signoria pass\u00f2 ai De Poxados, poi ai De Sena e, nel 1453, ai Joffr\u00e8. Nel 1759 un mercante marsigliese, Guglielmo Touffani, compr\u00f2 il territorio e acquis\u00ec il titolo di conte di Nureci e di Asuni.\nIl paese venne riscattato ai Touffani nel 1839 con la soppressione del sistema feudale.\nDal 1928 al 1950 il comune fu aggregato a quello di Senis.\nMonumenti e luoghi d'interesse.\nSiti archeologici.\nNel territorio di Nureci sono presenti i resti di 14 nuraghi e un circolo megalitico di difficile attribuzione: \nSociet\u00e0.\nLingue e dialetti.\nLa variante del sardo parlata a Nureci \u00e8 il campidanese occidentale.\nEconomia.\nL'agricoltura \u00e8 l'attivit\u00e0 prevalentemente praticata, insieme all'allevamento di ovini. Da segnalare la presenza di diversi B&amp;B."}
{"id": "36362", "revid": "22416", "url": "https://it.wikipedia.org/wiki?curid=36362", "title": "Ollastra", "text": "Ollastra (\"Ollasta\" in sardo) \u00e8 un comune italiano di abitanti della provincia di Oristano in Sardegna, nella regione del Campidano di Oristano.\nStoria.\nL'area fu abitata fin dall'epoca nuragica, per la presenza nel territorio di alcuni nuraghi.\nNel medioevo appartenne al Giudicato di Arborea, e fece parte della curatoria di Simaxis, di cui Simaxis fu capoluogo.\nAlla caduta del giudicato (1420) entr\u00f2 a far parte del Marchesato di Oristano, e alla definitiva sconfitta degli arborensi (1478) pass\u00f2 sotto il dominio aragonese e quindi in possesso dei Salazar di Iglesias. Gavino Salazar el major nel 1698 dispose nel suo testamento del salto franco di Ollastra in favore di una delle sue figlie. Ollastra feudo possesso dei Carroz non va confuso con Ogliastra. Intorno al 1767, in epoca sabauda, il paese fu incorporato nel Marchesato d'Arcais, feudo dei Flores Nurra, ai quali fu riscattato nel 1839 con la soppressione del sistema feudale.\nIl paese, dal 1928 al 1946 era in passato frazione di un paese vicino, Simaxis, di cui fino al 1991, possedeva parte del nome. \u00c8 dunque dal 1991 che il paese ha cambiato il suo nome da \"Ollastra Simaxis\" all'attuale Ollastra.\nSociet\u00e0.\nLingue e dialetti.\nLa variante del sardo parlata a Ollastra \u00e8 il campidanese oristanese."}
{"id": "36363", "revid": "287204", "url": "https://it.wikipedia.org/wiki?curid=36363", "title": "Palmas Arborea", "text": "Palmas Arborea (\"Prammas\" in sardo) \u00e8 un comune italiano di abitanti della provincia di Oristano in Sardegna, nella regione del Campidano di Oristano.\nStoria.\nL'area fu abitata in epoca nuragica per la presenza nel territorio di un nuraghe.\nNel Medioevo appartenne al Giudicato di Arborea e fece parte della curatoria di Simaxis.\nAlla caduta del giudicato (1420) fu incluso nel Marchesato di Oristano e dal 1478 pass\u00f2 sotto il dominio aragonese. Il paese, che ebbe notevole importanza in epoca medievale, and\u00f2 via via decadendo. Nel 1767 fu incorporato nel marchesato d'Arcais, feudo dei Nurra, ai quali fu riscattato nel 1839 con la soppressione del sistema feudale.\nSociet\u00e0.\nLingue e dialetti.\nLa variante del sardo parlata a Palmas Arborea \u00e8 il campidanese oristanese."}
{"id": "36364", "revid": "1516566", "url": "https://it.wikipedia.org/wiki?curid=36364", "title": "Pau (Italia)", "text": "Pau \u00e8 un comune italiano di 286 abitanti della provincia di Oristano in Sardegna. \u00c8 situato nell'area geografica denominata Alta Marmilla, sul versante occidentale del massiccio vulcanico del Monte Arci.\nGeografia fisica.\nTerritorio.\nIl territorio comunale vasto 1.408 ettari, ha una forma quasi rettangolare e confina con Ales (a Sud e a Ovest) Villa Verde (a Est) e Palmas Arborea (a Nord). La massima altitudine si raggiunge con Genna Spina (732 metri), l'abitato sorge a circa 310\u00a0m s.l.m.\nIl territorio \u00e8 caratterizzato da una morfologia dolce, bruscamente e scenograficamente interrotta da alte scarpate di origine vulcanica. Oltre alla ricchezza del paesaggio vulcanico, ai punti panoramici sul Campidano di Oristano, ma anche sulle Giare di Gesturi e Siddi, stupisce la variet\u00e0 di paesaggi rurali. A Pau ogni viottolo e ogni sentiero, conducono il visitatore in un mondo antico, animato dal rumore delle greggi e delle tante e ricche sorgenti, dove l'uomo vive e lavora in equilibrio naturale.\nL'ossidiana.\nIl piccolo centro della Marmilla viene considerato a tutti gli effetti il \"paese dell'ossidiana\", vista la presenza diffusa su tutto il territorio di questa particolare e rara pietra di origine vulcanica.\nFamosa per la sua unicit\u00e0 \u00e8 la \"Scaba Crobina\", menzionata gi\u00e0 da La Marmora. \"Sa Scaba crobina\" letteralmente significa \"Il sentiero corvino (nero)\". Si trova a pochi chilometri dal centro abitato, all'interno del Parco Naturale del Monte Arci.\nIstituito di recente, il Museo Comunale dell'Ossidiana ospita fedeli riproduzioni di antichi utensili in ossidiana.\nAd oggi l'ossidiana ha acquisito un nuovo valore meno storico, ma pi\u00f9 commerciale: infatti centri di lavorazione di questa pietra si trovano sul territorio, dedicati soprattutto alla creazione artigianale di gioielli incastonati in oro e di preziosi, molto ricercati perch\u00e9 unici nella bellezza della colorazione naturale della pietra vulcanica.\nStoria.\nI numerosi siti archeologici del territorio e le officine per l'estrazione e la lavorazione dell'ossidiana, testimoniano la presenza dell'uomo nel territorio fin dai tempi pi\u00f9 antichi. Nelle localit\u00e0 \"Su Pizzu de sa Campana\", presso la chiesetta di Santa Prisca, si trovano le vestigia di un antico villaggio.\nNel Medioevo appartenne al Giudicato di Arborea, e fece parte della curatoria di Parte Usellus. \nAlla caduta del giudicato (1420) entr\u00f2 a far parte del Marchesato di Oristano, e alla definitiva sconfitta degli arborensi (1478) pass\u00f2 sotto il dominio aragonese e fu incorporato nell'Incontrada di Parte Montis, occupato dalle truppe del feudatario di Quirra Berengario Bertran Carroz, che sposando Eleonora Manriquez ne ottenne ufficialmente dal re il controllo fino all'estinzione dei Bertran Carroz nel 1511.\nNel 1603 fu incorporato nel marchesato di Quirra, feudo prima dei Centelles fino al 1670, poi dei Catal\u00e0 e infine (dal 1766) degli Osorio de la Cueva. Il paese fu riscattato agli ultimi feudatari nel 1839, con la soppressione del sistema feudale.\nSimboli.\nLo stemma e il gonfalone del comune di Pau sono stati concessi con decreto del presidente della Repubblica del 31 maggio 1999.\nMonumenti e luoghi d'interesse.\nAree naturali.\nBoschi di lecci e sughero primeggiano nell'intero territorio comunale, laddove la mano dell'uomo non \u00e8 intervenuta a modificare il terreno impiantando vigneti e frutteti.\nL'intero territorio montano fa parte del Parco Naturale del Monte Arci, che cura la salvaguardia della faunistica mineralogica tradizionale.\nNumerosi sentieri, utilizzati un tempo da cacciatori e pastori, permettono oggi di visitare il monte nei suoi aspetti pi\u00f9 nascosti, scoprendo ad ogni passo le meraviglie naturali.\nSociet\u00e0.\nLingue e dialetti.\nLa variante del sardo parlata a Pau \u00e8 il campidanese occidentale."}
{"id": "36365", "revid": "124634036", "url": "https://it.wikipedia.org/wiki?curid=36365", "title": "Paulilatino", "text": "Paulil\u00e0tino (\"Pa\u00f9lle\" in sardo) \u00e8 un comune italiano di abitanti della provincia di Oristano in Sardegna.\nIl paese occupa piuttosto stabilmente la parte pi\u00f9 meridionale nell'abbassarsi del vasto altipiano basaltico di Abbasanta delimitato a nord da Campidano e a ovest dal Montiferru. Paulilatino conserva ancora in parte la tipologia caratteristica dei paesi del centro Sardegna, con le casette basse realizzate tutte in nero basalto. Famoso per i numerosi siti archeologici risalenti all'et\u00e0 nuragica e prenuragica disseminati nel suo territorio e in particolare per il sito di Santa Cristina, presso la strada statale 131, in cui si trova un pozzo sacro (IX-VIII secolo a.C.) di grande valore archeologico.\nStoria.\nIl territorio di Paulilatino fu abitato sin dal periodo prenuragico, e continu\u00f2 ad essere frequentato soprattutto nell'et\u00e0 nuragica e anche nel periodo punico e romano, ma \u00e8 dell'et\u00e0 nuragica che rimangono importanti testimonianze nel territorio di Paulilatino, infatti vi sono sparsi pi\u00f9 di cento nuraghi, oltre all'importante sito di Santa Cristina, che testimoniano l'importanza e la frequentazione del territorio di Paulilatino anche nell'antichit\u00e0. Durante il periodo romano fu costruito il centro abitato di \"Paulis Lactea\", da cui deriva l'attuale paese.\nNel medioevo Paulilatino venne a far parte del Giudicato d'Arborea e faceva parte della curatoria del Guilcier. Dopo la caduta del giudicato (1420) gli abitanti mantennero un atteggiamento ostile verso gli invasori Aragonesi, e si ribellarono quando vollero imporre come signori feudali i De Ligia. Il villaggio nel 1417 fu incluso nel grande feudo concesso a Giovanni Corbera che nel 1426 venne ceduto al marchese di Oristano. Dopo che il marchesato fu confiscato a Leonardo Alagon (1478), il paese entr\u00f2 a far parte della contrada dell'Ocier Reale, e fu un feudo regio per tutto il periodo aragonese e spagnolo, cio\u00e8 e gli abitanti chiesero e ottennero di essere amministrati direttamente da funzionari reali, e non pi\u00f9 da signori feudali.\nAgli inizi dell'Ottocento il paese (dopo essere passato insieme all'intera isola sotto la dominazione piemontese dei Savoia) vide la bonifica della zona paludosa che occupava una parte del suo territorio, nel 1821 Paulilatino fu incluso nella provincia di Oristano. Nel 1838 fu riscattato al demanio, a cui apparteneva, per costituire un comune amministrato da un sindaco e da un consiglio comunale. In seguito all'abolizione delle province nel 1848, fu incluso nella divisione amministrativa di Cagliari, e nel 1859 nell'omonima ricostituita provincia; infine nel 1974, con la ricostituzione della provincia di Oristano, entr\u00f2 a farne parte.\nMonumenti e luoghi d'interesse.\nArchitetture civili.\nIl palazzo Atzori, situato in via Nazionale, fu costruito per una nobile famiglia locale nel corso del XVIII secolo. Ospita il museo archeologico ed etnografico.\nSiti archeologici.\nNel territorio comunale sono disseminati numerosi siti archeologici:\nTombe dei giganti.\nAntiche tombe utilizzate dalle genti nuragiche come luogo di sepoltura comunitaria. Nel territorio di Paulilatino sono diffuse in molte localit\u00e0, soprattutto nelle vicinanze di villaggi nuragici, le tombe pi\u00f9 conosciute sono quelle di Goronna.\nSociet\u00e0.\nLingue e dialetti.\nLa variante del sardo parlata a Paulilatino \u00e8 riconducibile alla Limba de mesania.\nCultura.\nIstruzione.\nMusei.\nIl locale museo archeologico ed etnografico, inaugurato nel 1995, \u00e8 sistemato in tre livelli all'interno dei tre piani del palazzo Atzori. Nel primo piano del museo sono sistemati pannelli grafici e fotografie sui vari siti, e sono raccolti materiali provenienti dagli scavi pi\u00f9 recenti effettuati nel territorio circostante il paese, nel secondo piano si trovano esposte le testimonianze e le tradizioni dell'antica civilt\u00e0 contadina di Paulilatino, con la ricostruzione di una tipica casa paulese con l'arredamento originale.\nInfrastrutture e trasporti.\nStrade.\nL'abitato di Paulilatino sorge a ridosso della principale strada sarda, la SS 131, che scorre immediatamente ad ovest del paese. Altri collegamenti sono garantiti da una rete di strade provinciali: le SP11, SP17 e SP 65.\nFerrovie.\nA sud-est del paese \u00e8 attiva dal 1880 la stazione di Paulilatino: realizzata lungo la ferrovia Cagliari-Golfo Aranci, \u00e8 gestita da RFI ed \u00e8 servita dai treni di Trenitalia."}
{"id": "36366", "revid": "322321", "url": "https://it.wikipedia.org/wiki?curid=36366", "title": "Pompu", "text": "Pompu \u00e8 un comune italiano di abitanti della provincia di Oristano in Sardegna, nella regione dell'Alta Marmilla.\nOrigini del nome.\nLa parola Pompu potrebbe derivare dal latino P\u00f2mpa che significa corteo. In antichit\u00e0, intorno ad un piccolo santuario dedicato a Santa Maria di Monserrato, si svolgevano manifestazioni religiose che attiravano molte persone provenienti da vicino e da lontano. In seguito, ai piedi del santuario, cominci\u00f2 a formarsi un gruppo di case con una piccola popolazione; questi abitanti furono considerati i custodi della chiesa e preparatori dell'annuale Pompa. Essi furono chiamati Pompesi, ed il loro paese fu detto Pompu.\nStoria.\nL'area fu abitata in epoca prenuragica, nuragica e romana per la presenza nel territorio di alcuni siti archeologici, tra cui domus de janas e nuraghi.\nNel Medioevo appartenne al Giudicato di Arborea, e fece parte della curatoria di Parte Montis. \nAlla caduta del giudicato (1420) entr\u00f2 a far parte del Marchesato di Oristano, e alla definitiva sconfitta degli arborensi (1478) pass\u00f2 sotto il dominio aragonese e fu incorporato nell'Incontrada di Parte Montis, occupato dalle truppe del feudatario di Quirra Berengario Bertran Carroz, che sposando Eleonora Manriquez ne ottenne ufficialmente dal re il controllo fino all'estinzione dei Bertran Carroz nel 1511.\nI primi riferimenti storici di Pompu risalgono all'anno 1576.\nNel 1603 fu incorporato nel marchesato di Quirra, feudo prima dei Centelles fino al 1670, poi (dal 1766) degli Osorio de la Cueva. Il paese fu riscattato agli ultimi feudatari nel 1839, con la soppressione del sistema feudale.\nNell'Ottocento il paese di Pompu aveva un'economia ricca e vivace, infatti aveva quattro mulini situati lungo il fiume \"Riu de Pompu\". In varie case di Pompu esistono ancora oggi macine per la lavorazione del grano. In una vecchia abitazione si trova anche un antico frantoio per la lavorazione delle olive, risalente ai primi anni dell'Ottocento.\nNel 1927 il comune di Pompu viene accorpato per regio decreto ai comuni di Siris e Masullas, per recuperare la propria autonomia amministrativa nel 1961.\nSimboli.\nLo stemma del comune di Pompu \u00e8 stato concesso con decreto del presidente della Repubblica del 2 febbraio 2007.\nMonumenti e luoghi d'interesse.\nUna risorsa molto importante di questo paese sono gli scavi archeologici di \u201cPrabanta\u201d. Il sito \u00e8 molto ampio e la forma polilobata del nuraghe rivela l'importanza che aveva in passato. In questo sito archeologico si possono trovare molte particolarit\u00e0 come il frantoio Murranca dell'Ottocento, i mulini in pietra, i portali con arco lavorato e l'antica chiesa di San Sebastiano.\nNel territorio di Pompu sono presenti due importanti aree archeologiche del periodo nuragico:\nSociet\u00e0.\nLingue e dialetti.\nLa variante del sardo parlata a Pompu \u00e8 il campidanese occidentale.\nCuriosit\u00e0.\nIl nome di questo paese viene utilizzato,in numerose varianti dialettali della lingua sarda, nell'esclamazione \"A casin'e Pompu\" per indicare un luogo lontano e sperduto."}
{"id": "36368", "revid": "57872", "url": "https://it.wikipedia.org/wiki?curid=36368", "title": "Riola Sardo", "text": "Riola Sardo (\"Arri\u00f2ra\" in sardo) \u00e8 un comune italiano di abitanti della provincia di Oristano in Sardegna.\nCentro agricolo della regione del Campidano di Oristano, sorge su una modestissima elevazione a sud delle rive del Rio Mare Foghe, importante tributario dello stagno di Cabras.\nStoria.\nL'area fu abitata gi\u00e0 in epoca prenuragica e nuragica, per la presenza nel territorio di costruzioni e sepolture, e di numerosi nuraghi.\nNel medioevo appartenne al giudicato di Arborea e fece parte della curatoria del Campidano di Oristano. Alla caduta del giudicato (1420) entr\u00f2 a far parte del Marchesato di Oristano, e alla definitiva sconfitta degli arborensi (1478) pass\u00f2 sotto il dominio aragonese, ove divenne un feudo regio. \nNel XVIII secolo venne incorporato nel marchesato d'Arcais, feudo dei Flores Nurra, ai quali venne riscattato nel 1839 con la soppressione del sistema feudale.\nNel territorio di Riola Sardo esisteva un altro paese, Villamaiore, che and\u00f2 distrutto ma che aveva una certa importanza in epoca medievale.\nSimboli.\nLo stemma del Comune di Riola Sardo \u00e8 stato concesso con decreto del presidente della Repubblica del 6 aprile 2005.\nMonumenti e luoghi d'interesse.\nArchitetture religiose.\nNella periferia est del paese sono visibili i ruderi dell'antica chiesa parrocchiale di Santa Corona, di recente attribuita ai Templari, la cui data di edificazione non \u00e8 certa, ma \u00e8 certo che nel XII secolo esisteva gi\u00e0, quindi \u00e8 stata sicuramente costruita fra il 1100 e il 1200 (\"vedasi il paragrafo apposito\").\nNel paese sono interessanti la settecentesca Casa di Carta, una delle pi\u00f9 tipiche abitazioni dell'architettura civile oristanese di quel periodo, e la chiesa parrocchiale di San Martino (secolo XVI). La chiesa di San Martino, che \u00e8 attualmente in uso, \u00e8 stata costruita su una precedente costruzione in stile romanico nel XVI secolo, il campanile che vi sorge a fianco \u00e8 stato invece aggiunto nel XVII secolo. Di particolare rilevanza all'interno della chiesa di San Martino sono il crocifisso ligneo del settecento a grandezza naturale, e le due acquasantiere scolpite in pietra. Da notare anche una piccola acquasantiera nella sacrestia, sulla quale si legge chiaramente la data 1777.\nChiesa di Santa Corona.\nIl nome originale di questa chiesa \u00e8 Sancta Corona de Rivora (\"o d'Errivora\"). Di essa non si conosce con certezza la data di costruzione, ma un documento ecclesiastico medievale di recente ritrovamento dimostra che questa chiesa esisteva esisteva gi\u00e0 nel XII secolo, ed era anche molto importante. Secondo recenti studi la chiesa \u00e8 stata edificata dai Templari, e ad essi apparteneva nel Medioevo.\nLa dimostrazione della appartenenza ai Templari \u00e8 data da diversi elementi. In un antico documento medievale per una donazione, si cita il presbitero della Sancta Corona de Rivora, che nello stesso documento \u00e8 definito col grado di \"capitano\": l'attribuzione dei gradi militari anche ai religiosi, \u00e8 una peculiarit\u00e0 dei Templari. La presenza di un sacerdote che allo stesso tempo militare \u00e8 dunque un chiaro indizio. Inoltre nel documento medievale, la chiesa di Santa Corona viene definita \"tempio\", anche questo \u00e8 un aspetto tipico dei templari. Il nome stesso della chiesa, Sancta Corona, si lega ad un culto che \u00e8 particolarmente connesso con la Terra santa.\nL'attribuzione ai Templari \u00e8 comprovata anche dai numerosi simboli presenti nelle decorazioni della chiesa. Molti di questi simboli sono oggi visibili fra le vie del paese, in quanto parti della chiesa sono state riutilizzate per decorare le facciate delle case, dopo che la chiesa fu abbandonata e inizi\u00f2 a crollare.\nDai pochi documenti risaliti fino a noi risulta che la chiesa necessitava di importanti opere di restauro gi\u00e0 nel XV secolo. La chiesa fu poi completamente ristrutturata nel XVII secolo, e infine nel XX secolo venne del tutto abbandonata.\nLa chiesa di Santa Corona \u00e8 stata infatti misteriosamente abbandonata e lasciata crollare a partire dagli anni trenta. Di essa si conservano solo alcune parti, e la maggior parte delle decorazioni caratteristiche sono state portate via negli anni. Ben conservato \u00e8 rimasto solo un annesso alla navata centrale, che \u00e8 stato aggiunto in data molto posteriore alla costruzione della chiesa. Della navata centrale rimangono solo la parte di fondo e la parete destra, con ancora visibili alcune nicchie in arenaria, di cui un'ad arco con delle colonne decorate ai lati.\nDal 2009 i ruderi della chiesa si trovano finalmente in fase di restauro. Il comune ha iniziato un'opera di rivalorizzazione dell'area e Santa Corona \u00e8 stata inserita in un piano di restauro finanziato con fondi regionali ed europei.\nA Riola esiste una statuetta di Santa Corona, vergine e martire. Il nome Corona equivale a Stefania.\nSociet\u00e0.\nLingue e dialetti.\nLa variante del sardo parlata a Riola Sardo \u00e8 il campidanese oristanese.\nTradizioni e folclore.\nFeste.\nIl santo patrono del paese \u00e8 San Martino e si festeggia l'11 novembre, usualmente celebrato principalmente con riti religiosi, ma anche con la degustazione delle castagne arrosto che si tiene nella piazza del mercato la sera della festa. La notte si San Martino, come da tradizione, gruppi di giovani passano per il paese a mettere fasci di canne di fronte ai portoni delle case dei bevitori, oppure del mosto d'uva sulle loro automobili.\nI festeggiamenti civili pi\u00f9 importanti sono dedicati a Sant'Anna il 26 luglio di ogni anno. La festa di Sant'Anna attrae numerose persone nel paese, soprattutto per la famosa \"Ruota\" di fuochi d'artificio (S'Arroda 'e Sant'Anna). La \"Ruota\" prende il nome dall'antico spettacolo pirotecnico, che si teneva decenni fa, e che consisteva in una grande ruota piena di petardi e fuochi d'artificio.\nNei mesi estivi nel Parco dei Suoni (progetto di recupero e riutilizzo di una cava di arenaria dismessa) si svolgono diverse manifestazioni culturali e musicali.\nNel mese di novembre a cura della locale Pro Loco si svolge nelle vie del centro storico del paese la manifestazione \"Sapori Antichi\" dove si tende a far assaggiare ai visitatori i vecchi sapori della cucina tradizionale locale\nLa seconda settimana di settembre si tiene inoltre il Motoraduno Internazionale della Vernaccia, che attrae molti motociclisti dall'Italia e dall'Europa.\nNel mese di febbraio si svolgono a Riola Sardo presso il crossodromo comunale (uno dei pochi impianti su sabbia d'Europa) gli internazionali di motocross con la partecipazione di piloti e team di fama internazionale.\nEconomia.\nUn tempo era importante la pesca nel vicino stagno di Mare Foghe, poi bonificato e trasformato attualmente in una sorta di ampio fiume dalle acque quasi immobili, come si nota dal ponte subito a nord dell'abitato. La tradizione della pesca continua per\u00f2 sia qui che nel non lontano stagno di Cabras e di Riola Sardo, visto che il comune ne possiede come specchio acqueo quasi la met\u00e0, oltre ad alcuni chilometri del fiume Rio Mare Foghe che apporta le acque dolci dello stagno permettendo ai muggini di crescere in acque meno salmastre.\nAttualmente l'economia agricola si basa sulla coltivazione di frumento, riso, la vite, vitigni monospecifici di Vernaccia dai quali si produce l'omonimo vino Vernaccia, la Nieddera, il Cannonau, e il Vermentino; ortaggi, angurie e meloni famosi per crescere nel Sinis quasi senza l'apporto d'acqua frutta e in particolare e coltivato l'ulivo della qualit\u00e0 semidana, ottima per il particolare tipo di raccolta che si effettua con l'abbacchiatura con le canne.\n\u00c8 importante anche la produzione del pane casereccio fatto con grano duro prodotto in loco, e cotto negli antichi forni a legna.\nNel comune di Riola Sardo altra voce economica molto importante, che da lavoro nell'arco dell'anno a diverse famiglie, \u00e8 l'attivit\u00e0 agrituristica: il paese si trova a pochi chilometri dalle pi\u00f9 belle spiagge del Sinis, con un territorio ricco di avifauna, soprattutto acquatica, visto che sono presenti nel territorio, oltre allo stagno di Cabras e Riola Sardo, anche diverse paludi perenni e parte della salina di Sale Porcus, dove stanzia il fenicottero rosa."}
{"id": "36369", "revid": "1516566", "url": "https://it.wikipedia.org/wiki?curid=36369", "title": "Ruinas", "text": "Ruinas (\"Ruinas\" in sardo, letteralmente \"rovine\" in italiano; secondo la variante locale \"Arruinas\", nome adottato ufficialmente) \u00e8 un comune italiano di 623 abitanti della provincia di Oristano in Sardegna.\nGeografia fisica.\nTerritorio.\nIl paese \u00e8 situato nella zona storica della Barbaxiana (\"porte della Barbagia\"), confinante con la Barbagia-Mandrolisai situata nelle province di Oristano e Nuoro.\n\u00c8 separato dal paese di Samugheo dal confine naturale del fiume Araxisi (maggior affluente del fiume Tirso) di \"Is concas de sa rughi\". Il suolo \u00e8 costituito in prevalenza da trachite rosa, che viene in parte sfruttata economicamente con l'estrazione.\nStoria.\nL'area fu abitata gi\u00e0 in epoca prenuragica, nuragica e romana, per la presenza sul territorio di alcune domus de janas, di alcuni nuraghi e dei resti di un antico villaggio (\"Ghentiana\") di epoca romana e bizantina.\nNel medioevo appartenne al Giudicato di Arborea e fece parte della curatoria di Parte Valenza. Alla caduta del giudicato (1420) entr\u00f2 a far parte del marchesato di Oristano, e alla definitiva sconfitta degli arborensi (1478) pass\u00f2 sotto il dominio aragonese, ove divenne un feudo. Fu incorporato nella baronia di Senis, feudo dei Nin Zatrillas, ai quali venne riscattato nel 1839 con la soppressione del sistema feudale.\nSimboli.\nLo stemma e il gonfalone del comune di Ruinas sono stati concessi con decreto del presidente della Repubblica del 27 febbraio 2009.\nIl gonfalone \u00e8 un drappo partito di bianco e di rosso.\nMonumenti e luoghi d'interesse.\nArchitetture religiose.\nIl paese conserva l'antico centro storico, la chiesetta di San Teodoro, a circa 3\u00a0km dal centro abitato, e la chiesa di San Giorgio.\nSiti archeologici.\nNel territorio di Ruinas sono presenti due nuraghi e un menhir:\nLuoghi di interesse naturalistico.\nIl monte Grighine e il fiume Araxisi sono meta di escursioni naturalistiche.\nSociet\u00e0.\nLingue e dialetti.\nLa variante del sardo parlata a Ruinas \u00e8 \"sa Limba de mesania\",cio\u00e8 del mezzo, con parole e termini sia campidanesi che logudoresi\nEconomia.\nTradizionalmente l'economia \u00e8 basata sulla pastorizia."}
{"id": "36370", "revid": "465169", "url": "https://it.wikipedia.org/wiki?curid=36370", "title": "Samugheo", "text": "Samugheo \u00e8 un comune italiano di abitanti della provincia di Oristano in Sardegna.\nIl comune, che si caratterizza sia per le tradizioni che ancora la sua gente conserva (come il carnevale, la lavorazione del pane, o la produzione vitivinicola) che per gli importanti reperti archeologici, \u00e8 posto a 370 metri sul livello del mare, nella regione storica della Barbagia del Mandrolisai (conosciuta anche col nome di Barbagia d'Olisay, o Mandr-e-Olisay), in una zona chiamata \"Brabayanna\" (\"porta della Barbagia\", quanto a testimoniare l'inizio della sub-regione barbaricina proprio nel territorio samughese, per poi terminare, delineando i confini di quest'ultima a nord nei territori dell'antica Barbagia di Bitti).\nIl territorio di Samugheo, che si estende per 81,27\u00a0km\u00b2, confina a nord con Busachi, Ortueri e Sorgono, ad ovest con Allai e Ruinas, a sud con Asuni, ad est con Atzara, Meana Sardo e Laconi. Raggiunge l'altezza massima di 650m.\nGeografia fisica.\nTerritorio.\nIl paese \u00e8 situato nella subregione del \"Mandrolisai\", caratterizzata da monti solitari e selvaggi e da una successione di gole, dirupi e imponenti pareti rocciose.\nIl territorio si presenta ricco di fresche sorgenti che lo rendono estremamente fertile e rigoglioso. Boschi di querce, uliveti, vigneti e ampie distese lasciate a pascolo caratterizzano le colline circostanti, dove si muove una ricca fauna costituita da cinghiali, volpi, lepri e conigli.\nSamugheo offre molto anche dal punto di vista paesaggistico: il suo territorio \u00e8 infatti ammantato da una vegetazione folta e ricca che incornicia numerose grotte, meta ideale per gli amanti di speleologia. Tra le tante grotte possiamo ricordare quella di Sa conca 'e su Cuaddu nella valle del Riu Settilighe, la grotta dell'Aquila sul monte de Sa Pala de is Fais (qui vi si accede solo calandosi dall'alto per circa 25\u00a0m con funi e scalette) e quelle vicine al castello di Medusa, come il suggestivo \"buco della chiave\" con la caratteristica forma a clessidra.\nStoria.\nSecondo la teoria pi\u00f9 accreditata il toponimo di Samugheo deriverebbe dall'antica chiesa di San Michele, in catalano chiamata Sant Miquel e in castigliano San Miguel, nome che poi corrotto sarebbe diventato quello attuale.\nIl territorio fu certamente popolato fin dal neolitico, come testimoniano le \"domus de janas\" che lo costellano. L'area fu occupata prima dai Punici e poi dai Romani.\nAll'epoca bizantina risale il Castello di Medusa, a circa otto chilometri dal paese, utilizzato fino al XIV secolo.\nDurante il medioevo Samugheo appartenne al Giudicato d'Arborea, e fece parte della curatoria del Mandrolisai. Alla caduta del giudicato (1420) entr\u00f2 a far parte del Marchesato di Oristano, e alla definitiva sconfitta degli arborensi (1478) pass\u00f2 sotto il dominio aragonese. La villa, incorporata nell'Incontrada del Mandrolisai, ottenne nel 1507 di essere governata, insieme a tutto il territorio al quale apparteneva, da un signore scelto tra i nativi dell'Incontrada mediante elezione: il re d'Aragona doveva scegliere il funzionario (\"oficial\") da una terna presentata annualmente dagli abitanti locali.\nNel 1711 fu annessa alla contea di San Martino, feudo dei Valentino, ai quali fu riscattata nel 1839 con la soppressione del sistema feudale.\nMonumenti e luoghi d'interesse.\nSiti archeologici.\nNel territorio di Samugheo si trovano vari reperti e siti archeologici. Tra questi da citare il castello di Medusa, la cui storia \u00e8 avvolta nella leggenda: esso sorge a picco sulla gola formata dal Riu Araxixi ed \u00e8 interamente scavato nel marmo. Fu costruito in epoca bizantina su un preesistente impianto tardo-romano del III -IV secolo con funzione di controllo del territorio e di protezione dai barbaricini, che spesso penetravano nelle terre della Marmilla per saccheggiarne i villaggi. Oggi la visita \u00e8 resa difficoltosa dalla vegetazione troppo fitta e lussureggiante. Secondo la leggenda il castello ospiterebbe ancora il fantasma della fantomatica regina Medusa.\nSociet\u00e0.\nEvoluzione demografica.\nLa variante del sardo parlata a Samugheo \u00e8 riconducibile alla Limba de mesania.\nCultura.\nCarnevale.\nLe maschere tipiche del carnevale samughese sono i cosiddetti \"mamutzones\", riscoperte e portate alla luce all'inizio degli anni ottanta.\nIl costume \u00e8 composto da una mastrucca di pelle di capra nera (bianca per il capogruppo), campane in bronzo e campanacci (\"campaneddas\" e \"trinittos\"), scarponi artigianali, (\"cos\u00ecngios\"), pantaloni in velluto nero, stretti da \"gambales\" in pelle nera, e il tipico copricapo \"su casiddu\". Di sughero, sormontato da autentiche corna caprine e rivestite in pelle di questo animale, \"su casiddu\" \u00e8 un simbolo di fertilit\u00e0 e abbondanza, rimandando sia al \"moju\", recipiente che contiene il miele, il latte e misura il grano e i cereali, sia ai riti dionisiaci.\nDurante la sfilata il gruppo utilizza la propria danza cadenzata dal frastuono dei campanacci percorrendo le vie del paese; di tanto in tanto il gruppo, sempre con stesso passo e stessa ritmica, esegue il \"cerchio\": creando un'unica fila circolare, nel cui centro \u00e8 posto il capogruppo, i membri a turno tolgono \"su casiddu\" per poi riporlo nel centro.\nMinchilleo.\nLa maschera di Minchilleo (\"sa masc\u00e0ra de Minchill\u00e8o\") \u00e8 una delle tante figure del carnevale samughese. \u00c8 composta da due personaggi principali: Minchilleo e \"Is fiudas\", ovvero le vedove (dette comunemente \"mammais\", anziane). La figura di Minchilleo veste una tonaca bianca, la mitra papale e un campanaccio appeso alla vita. Siede sopra un carretto trainato da un asino ove \u00e8 disposta una botte contenente vino. Le anziane vestono pantaloni in velluto o fustagno coperti da una gonna nera, \"s'isciallu\" (la mantellina tipica delle anziane) e \"su muncadore\" (un fazzoletto adibito alla testa che viene legato sotto al mento) e i caratteristici \"cosingios\" (scarpe in pelle fatte a mano); ambedue le figure tingono il proprio volto con \"su tzintzieddu\" (sughero bruciato). Durante la sfilata le vedove proseguono in una processione disordinata dietro al carretto, venerando Minchilleo, cantando salmi e poesie di fantasia (che alludono al vino) e offrendo vino ai passanti. Questa maschera rappresenta ironicamente la fede che le \"bigotte\" ripongono nella chiesa.\nFeste ed eventi tradizionali.\nOgni anno nel mese di agosto si svolge Tessingiu Mostra dell'artigianato sardo, arrivata nel 2013 alla 46\u00aa edizione, con l'esposizione e la vendita dei tappeti, uno dei tratti pi\u00f9 caratteristici e inconfondibili, radicati nella tradizione manifatturiera e artistica del paese. Ma la festivit\u00e0 pi\u00f9 celebre \u00e8 sicuramente \"A Maimone\" il carnevale antico samughese, una rassegna delle maschere di tutta la Barbagia e non, che ogni anno intrattiene migliaia di persone da tutta la Sardegna, con esposizioni riguardanti l'artigianato paesano, il tutto accompagnato dal ottimo vino proveniente dai vigneti del paese del Mandrolisai.\nAmministrazione.\nGemellaggi.\nSamugheo \u00e8 gemellata con:\nSport.\nCalcio.\nLa principale squadra di calcio \u00e8 l'\"U.S. Samugheo\" che milita nel girone b sardo del campionato di Promozione."}
{"id": "36371", "revid": "1516566", "url": "https://it.wikipedia.org/wiki?curid=36371", "title": "San Nicol\u00f2 d'Arcidano", "text": "San Nicol\u00f2 d'Arcidano (\"Arcid\u00e0nu\" in sardo) \u00e8 un comune italiano di abitanti della provincia di Oristano in Sardegna.\nGeografia fisica.\nTerritorio.\n\u00c8 situato al confine fra le province di Oristano e del Sud Sardegna a circa dal capoluogo. La sua vicinanza al mare rende Arcidano un trafficato crocevia turistico.\n\u00c8 privo di sbocchi sul mare ed \u00e8 distante 5\u00a0km da Terralba e Uras. Circondato dalla campagna, Arcidano tende a rimanere fertile anche in estate.\nStoria.\nLa storia di Arcidano \u00e8 particolarmente incerta poich\u00e9 poco documentata.\nPrima del 1933, anno in cui inizi\u00f2 l'opera di bonifica del territorio, il Fiume di Pabillonis che scorre vicino al paese era un grande delta e quindi probabilmente un ottimo approdo per i primi abitanti della Sardegna.\nAlcuni indizi si possono trovare a Marcedd\u00ec, dove esistevano numerose fucine per la lavorazione dell'ossidiana, e verosimilmente se ne trovavano anche ad Arcidano poich\u00e9 sono state trovate punte di freccia in ossidiana.\nIn epoca nuragica furono edificati 7 nuraghi ormai distrutti. Quello principale era il nuraghe \u201dPeppi Tzappus\u201d, polilobato, si trovava nella regione di \u201cIs codinas\u201d ma non esistono elementi certi sull'esatta posizione.\nNel medesimo luogo si trovava anche il nuraghe \u201cNuracciolu\u201d e sotto la chiesa principale vi era il \"Nuraghe Luxia\"\nIl \u201cFromiga\u201d era situato lungo la strada che porta a \"Bau Angius\" e infine un altro si trovava nelle vicinanze di una casa di campagna.\nLe testimonianze dell'epoca romana sono pi\u00f9 evidenti grazie alla vicinanza della citt\u00e0 di Neapolis. Nella zona di Is codinas, sono stati trovati resti di muratura in mattoni, in localit\u00e0 \"San Pantaleo\", durante la piantagione di un vigneto, furono dissotterrate alcune urne cinerarie che per\u00f2 vennero distrutte. Anche in localit\u00e0 \"Santa Barbara\" si trovarono alcune urne che furono riutilizzate per la fermentazione del mosto.\nNel Medioevo, Arcidano faceva parte del giudicato di Arborea, nella regione del \u201cParte Montis\u201d che a sua volta era parte della curatoria di Bonorzuli.\nFino alla met\u00e0 del Trecento pare esistessero due villaggi: \u201cArchitano Magno\u201d e \u201cArchitano Parvo\u201d.\nIl primo aveva chiesa dedicata a san Nicol\u00f2, il secondo a san Pantaleo. Nel testamento di Ugone III, giudice di Arborea, \u00e8 scritta la volont\u00e0 di lasciare in eredit\u00e0 due buoi e 20 pecore alla chiesa di \u201cSant Nicolao de Architano Magno\u201d. Nella seconda met\u00e0 del XIV secolo, tanti piccoli villaggi in tutta la Sardegna furono abbandonati, \u201cArchitano Parvo\u201d compreso. Nel 1460 la popolazione di Arcidano chiese al vicer\u00e9 di Cagliari di far diventare Arcidano comune.\nAlla caduta del giudicato (1420) entr\u00f2 a far parte del Marchesato di Oristano. Alla definitiva sconfitta degli arborensi (1478) pass\u00f2 sotto il dominio aragonese e fu incorporato nella contea di Quirra, che era stata istituita nel 1363 dal Re d'Aragona Pietro IV, e che fu trasformata in marchesato nel 1603, feudo prima dei Carroz e poi dei Centelles. Form\u00f2, con Uras, una baronia compresa nel marchesato, che ebbe come ultimi feudatari gli Osorio de la Cueva, ai quali il paese fu riscattatonel 1839, con la soppressione del sistema feudale.\nIl porto di Neapolis fu un ottimo approdo per le incursioni dei pirati barbareschi che frequentemente saccheggiavano e distruggevano tutto ci\u00f2 che trovavano. Si narra che dopo un dei tanti saccheggi, gli invasori furono sconfitti da una sortita di saccheggiati in localit\u00e0 \u201cFossaus\u201d. Nel 1563 Dragut (uno dei corsari pi\u00f9 spietati) cerc\u00f2 di sbarcare pi\u00f9 volte ad Oristano e nel porto di \u201cMarcellino\u201d (l'odierna Marcedd\u00ec). Purtroppo per Dragut s'imbatt\u00e9 contro un grosso gruppo di cacciatori in ritorno da \"Ercolento\" e fu sconfitto.\nAlcuni anni prima del 1660 una sessantina di famiglie si insediarono ad Arcidano, rifondandolo. Tali famiglie provenivano da Samassi e da Furtei .\nL'etimologia di \"Architano\" ovvero la via che dal portava al Monte Arci dove veniva estratta la preziosissima ossidiana.\nSimboli.\nLo stemma del comune di San Nicol\u00f2 d'Arcidano \u00e8 stato concesso con decreto del presidente della Repubblica del 20 dicembre 1996.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2010 la popolazione straniera residente era di 101 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nSerbia 59 2,08%"}
{"id": "36372", "revid": "466539", "url": "https://it.wikipedia.org/wiki?curid=36372", "title": "San Vero Milis", "text": "San Vero Milis (\"Santeru\" in sardo) \u00e8 un comune italiano di abitanti della provincia di Oristano in Sardegna. Il comune \u00e8 posto a 10 m s.l.m. all'estremit\u00e0 nord-occidentale del Campidano, nella regione detta del Campidano di Oristano, a ridosso della catena del Montiferru, a circa 15\u00a0km dal mare.\n\u00c8 un importante centro agricolo e vinicolo, rinomato per la produzione artigianale dei canestri in giunco, per la produzione della vernaccia e la coltivazione dei mandarini; \u00e8 conosciuto dagli amanti dei gatti per la colonia di gatti di Su Pallosu, per proteggere i quali si sono adoperati gli allora presidente della repubblica italiana Giorgio Napolitano e ministro della salute Beatrice Lorenzin.\nGeografia fisica.\nTerritorio.\nIl comune di San Vero Milis \u00e8 situato nella zona centro-occidentale della Sardegna all'estremo nord della pianura del Campidano e ai piedi del Montiferru. La zona occidentale del comune si estende in gran parte nella penisola del Sinis.\nIl territorio \u00e8 caratterizzato da un'ampia variet\u00e0 di ecosistemi, dalle campagne al deserto alle alte scogliere. Nell'area interna e nella marina \u00e8 da segnalare la presenza di diverse zone umide di grande importanza ambientale come gli stagni di Sale 'e Porcus, Is Benas, Pauli Crechi e Pauli Murtas. Queste oasi protette sono frequentate da varie specie di uccelli migratori tra i quali i fenicotteri rosa.\nNel territorio comunale si trova anche una piccola parte della baia di Is Arenas, caratterizzata da una delle pi\u00f9 grandi estensioni di pini marittimi della Sardegna.\nOrigini del nome.\nIl nome San Vero Milis deriva molto probabilmente dalla denominazione originale del centro abitato, San Teodoro (\"San Teoru\" in sardo), dovuta alla presenza di una Chiesa dedicata al santo e ubicata con buone probabilit\u00e0 sotto l'attuale Chiesa di Santa Sofia. La trasformazione, avvenuta nel Medioevo avrebbe poi modificato il nome \"San Teoru\" in \"Sancte Eru\" (San Vero in italiano, traduzione per assonanza effettuata dai piemontesi senza alcuna considerazione per il significato del nome in sardo) del quale troviamo traccia gi\u00e0 nel XII secolo nei testi del Condaghe di Santa Maria di Bonarcado.\nMilis fu aggiunto in epoca giudicale ad indicare la posizione del Comune nel Campidano di Milis del Regno di Arborea e distinguerlo da un altro Comune omonimo situato nel campidano di Simaxis a cui fu assegnato il nome di San Vero Congius.\nStoria.\nLa conformazione pianeggiante e la presenza dell'acqua nel territorio del paese hanno consentito sin da tempi remoti lo sviluppo delle coltivazioni e quindi il costituirsi di insediamenti: sono facilmente visibili le testimonianze dell'uomo neolitico (IV-III millennio a.C.) che ha lasciato le tracce di almeno quattro villaggi e tre necropoli a domus de janas, e del periodo nuragico (II-inizi I millennio a.C.), con almeno 30 nuraghi, di cui il pi\u00f9 grande, s'Uraki, \u00e8 alle porte del paese.\nIn et\u00e0 fenicio-punica e romana il territorio \u00e8 intensamente occupato con fattorie destinate allo sfruttamento agricolo: quest'area era, infatti, destinata a granaio di Cartagine, prima e di Roma, poi. Ma lo sfruttamento delle risorse riguardava anche altri aspetti, quasi certamente il sale di Sa Salina Manna e la pesca. A Capo mannu era ubicato un porto legato a queste attivit\u00e0: il \"Koracodes Portus\".\nCon la fine dell'epoca romana muta il quadro politico ed economico, molti degli insediamenti vengono abbandonati e la gente si riunisce in piccoli centri, alcuni dei quali ancora abitati. Le attivit\u00e0 economiche non si basano pi\u00f9 sulla monocoltura cerealicola ma, fin adesso, la produzione \u00e8 pi\u00f9 variata: vigne, oliveti, orti, allevamento, peschiere.\nIn periodo medievale la villa fece parte del giudicato di Arborea, inserita nella curatoria di Parte Milis. Alla caduta del giudicato (1420) entr\u00f2 a far parte del marchesato di Oristano e successivamente, alla definitiva sconfitta degli arborensi nel 1478, del regno di Sardegna aragonese.\nA partire dal medioevo \u00e8 attestata l'attivit\u00e0 delle saline, pi\u00f9 tardi quella delle tonnare. Per creare una difesa dalle continue incursioni dal mare saraceni e barbareschi, vennero edificate lungo le coste delle torri di avvistamento.\nSotto gli aragonesi divenne un feudo regio, incorporato nel XVIII secolo nel marchesato d'Arcais, feudo dei Flores Nurra, ai quali fu riscattato nel 1839, con la soppressione del sistema feudale.\nMonumenti e luoghi d'interesse.\nAree naturali.\nNella frazione di Su Pallosu vive una delle colonie feline pi\u00f9 antiche d'Italia, segnalata anche sul sito del FAI: i primi documenti risalgono alla fine degli anni quaranta del ventesimo secolo e viene visitata da pi\u00f9 di tremila turisti l'anno; la sua tutela ha interessato in veste ufficiale anche Giorgio Napolitano e Beatrice Lorenzin.\nSociet\u00e0.\nLingue e dialetti.\nLa variante del sardo parlata a San Vero Milis \u00e8 la Limba de mesania in quanto costituita da elementi tipici del logudorese e del campidanese.\nCultura.\nCucina.\nLa vernaccia.\nLa vernaccia \u00e8 un vitigno molto diffuso in Sardegna in un'area geografica limitata tra i comuni di San Vero Milis, Zeddiani e Baratili San Pietro. Il nome vernaccia sta infatti a significare \"uva vernacula\" cio\u00e8 \"uva del luogo\".\nCaratteristica distintiva della vernaccia sanverese e suo pregio principale il delicato odore di mandorle, un tempo dovuto ad una muffa che forma una sottile patina sul vino quando la botte non \u00e8 completamente piena e che gli conferisce questo aroma. La produzione della vernaccia nel paese avviene sia a livello artigianale sia a livello industriale.\nIl pane.\nQuella della panificazione artigianale \u00e8 una tradizione che sta conoscendo una nuova giovinezza negli ultimi anni. Sono infatti parecchie le famiglie del paese che hanno ripreso la tradizione, per consumo proprio o anche per la vendita.\nIl pane viene classificato in base alla farina utilizzata per la panificazione, alla lavorazione e alla forma che assume. Dalla farina pi\u00f9 pregiata (\"sa simbua\" o \"farra limpia\") si prepara il pane bianco pi\u00f9 pregiato e dalle forme pi\u00f9 elaborate. Si passa poi a \"su scetti\" con la quale si confeziona il pane giornaliero, fino a \"su crivazu\" (il cruschello) con il quale si confezionava un tempo un pane scuro e di scarso valore che non viene pi\u00f9 quasi prodotto. Infine dalla crusca (\"su poddini\") si prepara il pane per i cani.\nLe forme del pane sono molteplici. Le principali sono \"su crivazzu\" che viene prodotto con \"su scetti\" e \"su coccoi\", pi\u00f9 pregiato.\nIntrecci di giunco.\nIl paese di San Vero Milis \u00e8 conosciuto in tutta l'isola per i suoi intrecci di giunco (Juncus acutus), pianta che cresce abbondante nelle zone umide circostanti il paese. Il giunco, essiccato e intrecciato, veniva usato principalmente per la produzione di cestini ma col tempo la tecnica si \u00e8 evoluta diventando una vera e propria espressione artistica e integrando nella realizzazione altri materiali: sono stati realizzati ad esempio finissimi rivestimenti per bottiglie (di cui fu maestra Erina Spanu da cui hanno ereditato la passione le nipoti) bicchieri e cestini finemente decorati secondo i motivi della tradizione.\nNel corso dei secoli l'attivit\u00e0 dell'intreccio ha rappresentato, oltrech\u00e9 un'espressione dell'artigianato domestico, anche un'attivit\u00e0 di un discreto rilievo nell'economia locale perch\u00e9 i cestini e gli altri manufatti prodotti con questa tecnica venivano poi venduti in tutta la Sardegna.\nDiverse famiglie portano avanti la tradizione dell'intreccio e i cestini vengono usati in molti lavori domestici, tra i quali spiccano sicuramente la produzione del pane e della pasta.\nGeografia antropica.\nIl territorio comunale comprende anche l'isola amministrativa di \"Capo Mannu\", avente una superficie di 44,25\u00a0km\u00b2.\nFrazioni.\nPutzu Idu.\nPutzu Idu \u00e8 una frazione del comune di San Vero Milis, dal cui abitato dista circa 25\u00a0km. Posta a 2 , al censimento 2011 contava 72 abitanti. Comprende una lunga spiaggia e si trova nell'area marina protetta Penisola del Sinis - Isola di Mal di Ventre."}
{"id": "36373", "revid": "5", "url": "https://it.wikipedia.org/wiki?curid=36373", "title": "Pinguino di Lowe", "text": ""}
{"id": "36374", "revid": "1516566", "url": "https://it.wikipedia.org/wiki?curid=36374", "title": "Santa Giusta (Italia)", "text": "Santa Giusta (\"Santa Justa\" in sardo) \u00e8 un comune italiano di abitanti della provincia di Oristano in Sardegna, nella regione del Campidano di Oristano.\nStoria.\n\u00c8 stata fondata dai Fenici nell'VIII secolo a.C. col nome di Othoca, tuttavia non mancano testimonianze dell'et\u00e0 del bronzo con i vari nuraghi sparsi nel territorio. Passata ai Romani con tutta la Sardegna e la Corsica, divenne un centro di cristianit\u00e0, e nell'anno 130, sotto l'impero di Adriano, vi furono martirizzate le sante Giusta, Giustina ed Enedina. A seguito della caduta dell'impero, Othoca venne progressivamente abbandonata; nel medioevo la popolazione si spost\u00f2 nei pressi della chiesa romanica di Santa Giusta.\nIl villaggio di Santa Giusta fece parte del giudicato di Arborea, nella curatoria del Campidano di Simaxis, e alla caduta del giudicato (1410) entr\u00f2 a far parte del marchesato di Oristano fino a ad essere inglobato nel Regno di Sardegna aragonese a partire dal 1478, dopo la sconfitta dell'ultimo marchese Leonardo Alagon. Il paese poi si spopol\u00f2 per le continue incursioni barbaresche, dovute alla vicinanza al mare, che portavano a frequenti assalti e saccheggi.\nA partire dall'XI secolo fu sede di diocesi; il vescovo Ugo fu inviato nel 1164 a Pavia presso Federico Barbarossa dal giudice d'Arborea Barisone I per ottenere dall'imperatore l'investitura a Re di Sardegna. Nel 1226 vi si tenne un importante sinodo della Chiesa Sarda per l'applicazione delle riforme decretate dal Quarto concilio lateranense. La sede vescovile fu soppressa da papa Giulio II con la bolla \"Aequum reputamus\" del 1503, e confermata da un'altra bolla papale del 1515, che ne sanc\u00ec l'unione con l'arcidiocesi di Oristano. La diocesi fu riistituita nel 1968 come sede vescovile titolare.\nNel 1637 a Santa Giusta furono sconfitti i francesi, che guidati dall'arcivescovo di Bordeaux, avevano occupato Oristano.\nNel 1767, in epoca sabauda, il paese fu annesso dal re Carlo Emanuele III al marchesato d'Arcais, feudo dei Nurra, ai quali fu riscattato nel 1839 con la soppressione del sistema feudale.\nSimboli.\nLo stemma del Comune di Santa Giusta \u00e8 stato concesso con decreto del presidente della Repubblica del 15 novembre 2006.\nSociet\u00e0.\nLingue e dialetti.\nLa variante del sardo parlata a Santa Giusta \u00e8 il campidanese oristanese.\nAmministrazione.\nElenco dei sindaci dal 1866.\nElezione con voto riservato a coloro che pagavano le tasse.\nElezione a suffragio universale maschile\nFrazione di Oristano 1927-1947\nElezione a suffragio universale maschile e femminile."}
{"id": "36377", "revid": "6923", "url": "https://it.wikipedia.org/wiki?curid=36377", "title": "Sedilo", "text": "Sedilo (IPA: ) \u00e8 un comune italiano di abitanti della provincia di Oristano in Sardegna. Prima del 1974, anno di istituzione della provincia di Oristano, faceva parte della provincia di Cagliari. Si trova nella subregione storica del Guilcer.\nGeografia fisica.\nTerritorio.\nSedilo si trova sul limitare dell'altopiano di Campeda-Abbasanta. La zona altimetrica \u00e8 quella della collina interna. Il suo territorio \u00e8 attraversato dal fiume Tirso, il pi\u00f9 lungo della Sardegna, il cui sbarramento presso Busachi origina il lago Omodeo. L'invaso occupa parte del territorio di Sedilo.\nL'ambiente naturale \u00e8 vario. La vegetazione potenziale \u00e8 quella costituita dalle formazioni a lecceta. Sono molto comuni specie come le roverelle (\"Quercus pubescens\"), le sughere (\"Quercus suber\") e, nelle vallate, l'olmo (\"Ulmus minor\"). La macchia mediterranea \u00e8 caratterizzata da specie quali l'olivastro (\"Olea europaea\"), il lentisco (\"Pistacia lentiscus\"), il corbezzolo (\"Arbutus unedo\"), il mirto (\"Myrtus communis\") ed il cisto femmina (\"Cistus salvifolius\"). La vegetazione ripariale che si sviluppa lungo le sponde dei corsi d'acqua \u00e8 caratterizzata dal pioppo (\"Populus alba\"), dal salice fragile (\"Salix fragilis\") e dal tamericio (\"Tamarix gallica\"). La fauna \u00e8 rappresentata dalla volpe, il cinghiale, conigli e lepri, oltre alle varie specie di uccelli.\nDal punto di vista geologico il territorio di Sedilo come lo si pu\u00f2 osservare oggi, si \u00e8 originato in seguito al fenomeni erosivi e di ruscellamento che sono seguiti ad un'intensa attivit\u00e0 tettonica e vulcanica. I fenomeni erosivi hanno portato alla sedimentazione all'interno della vallata di Ottana, ai quali \u00e8 seguita un'attivit\u00e0 vulcanica di tipo effusivo che ha portato alla formazione di estese colate di basalto. I litotipi presenti nel territorio di Sedilo, elencati in ordine cronologico di formazione, sono i seguenti:\nLa morfologia del versante occidentale del territorio \u00e8 caratterizzata da un altopiano basaltico sulla cui sommit\u00e0 si trovano numerose sorgenti. Nel settore meridionale, in prossimit\u00e0 del fiume Tirso, si trovano basse colline mentre tutta la zona ad est del fiume presenta una morfologia determinata dalla presenza di strati alternati duri e teneri (ignimbriti e tufi).\nClima.\nSecondo la classificazione di K\u00f6ppen il clima di Sedilo pu\u00f2 essere definito un \"clima temperato sublitoraneo (Csb)\", con inverni miti e piovosi ed estati calde e secche. Di rado si verificano gelate. Alcuni giorni autunnali e primaverili possono essere caratterizzati dalla formazione della nebbia.\nOrigini del nome.\nIl nome di Sedilo trae probabilmente origine dalla parola latina \"sedulus\", che significa lavoratore.\nStoria.\nI primi insediamenti nel territorio di Sedilo sono attribuibili al Neolitico e testimoniati dal ritrovamento di numerose Domus de janas, databili a quel periodo. Dall'et\u00e0 del bronzo fanno la loro comparsa numerosi nuraghi, risalenti ad epoche diverse in una sequenza cronologica determinabile dalla tipologia costruttiva. Si ritrovano cos\u00ec i nuraghi a corridoio ed i nuraghi a \"tholos\", oltre alle numerose tombe dei giganti e villaggi nuragici.\nCon la parziale conquista dell'Isola da parte dei Cartaginesi, le truppe di Asdrubale e Amilcare si spinsero fino a Talasai di Sedilo risalendo lungo il fiume Tirso.\nLa conquista della Sardegna da parte dell'Impero Romano port\u00f2 presto alla colonizzazione. Nel territorio di Sedilo sono stati ritrovati numerosi cippi e urne funerarie recanti iscrizioni in latino, oltre ad un tratto di strada lastricata. All'et\u00e0 bizantina si deve l'introduzione dei culti orientali, come quello in onore di San Basilio e dello stesso San Costantino Imperatore.\nCon l'et\u00e0 giudicale la Sardegna viene suddivisa in quattro regni autonomi, i giudicati. Sedilo faceva parte della curatoria di Guilcier, o Gilciber, detta pi\u00f9 tardi Ozier Real, posta nella porzione centro-settentrionale del giudicato di Arborea. Con la fine del giudicato e la conquista aragonese Sedilo venne infeudato nel 1410. Nel 1416 tutto il Gilciber e i territori della curatoria di Parte Barigadu vennero concessi in feudo a Valore di Ligia, un arborense che aveva tradito il giudice di Arborea Ugone III nel corso delle guerre tra Aragona e Arborea; quando per\u00f2 Valore e suo figlio Bernardo si recarono a prendere possesso del feudo, vennero uccisi insieme alla loro scorta a Zuri dagli abitanti delle due contrade.\nNel 1435 il paese venne concesso in feudo dal re d'Aragona Alfonso V \"il Magnanimo\" a Galcerano de Requenses.\nNel 1537 il feudo, che comprendeva anche i paesi di Tadasuni, Boroneddu e Zuri, venne venduto da un nipote del Requenses alla famiglia dei Torresani, e nel 1566 venne elevato al rango di contea confermata agli stessi Torreani. Nel 1726, estinta la famiglia Torresani, il feudo pass\u00f2 al demanio del Regno di Sardegna, amministrato quindi direttamente da funzionari reali e non da signori feudali. Nel 1737 la contea venne elevata a marchesato e concessa al canonico Francesco Solinas. Dal Solinas i feudi passarono ai Delitala che fissarono la residenza a Sedilo. Nel 1839 il sistema feudale venne abolito, il paese fu riscattato agli ultimi feudatari e divenne un libero comune.\nCon regio decreto del 15 luglio 1909 fu istituita una sezione di pretura, facente capo al mandamento di Ghilarza.\nSimboli.\nIl Comune di Sedilo ha come segni distintivi lo stemma ed il gonfalone concessi con Decreto del Presidente della Repubblica del 13 luglio 1987.\nLa blasonatura dello stemma \u00e8 la seguente:\nLa blasonatura del gonfalone \u00e8 invece la seguente:\nMonumenti e luoghi d'interesse.\nSiti archeologici.\nIl territorio di Sedilo ha un'elevata densit\u00e0 di monumenti riconducibili alla civilt\u00e0 nuragica ed ai periodi storici successivi. Il pi\u00f9 famoso sito archeologico \u00e8 il complesso nuragico di Iloi, con un nuraghe trilobato. Le campagne di scavo, condotte negli anni dall'Universit\u00e0 di Sassari, hanno portato progressivamente alla scoperta di un villaggio nuragico, due tombe dei giganti e, nella vicina valle, una necropoli a domus de janas. Altro interessante sito dell'et\u00e0 nuragica \u00e8 \"Puntanarcu\", con la caratteristica fonte.\nLuoghi di interesse naturalistico.\nCon i fondi derivati dalla Misura 4.14b del Programma operativo regionale Sardegna 2000/2006 \u00e8 stata predisposta, dall'Ente foreste della Sardegna, una rete di sentieri percorribili a piedi, in bicicletta o a cavallo attraverso le campagne del paese. Un sistema di segnali in legno indica i percorsi con le relative distanze. I sentieri si ricollegano ad una rete pi\u00f9 ampia comprendente il territorio dei comuni limitrofi, tra i quali Nughedu Santa Vittoria arrivando fino all'oasi naturalistica di \"Assai\" (in territorio di Neoneli).\nSociet\u00e0.\nEtnie e minoranze straniere.\nSecondo i dati dell'Istituto nazionale di statistica al 31 dicembre 2010 la popolazione straniera residente nel comune consisteva di 45 persone.\nLingue e dialetti.\nLa variante del sardo parlata a Sedilo \u00e8 riconducibile al logudorese centrale o comune.\nTradizioni e folclore.\nLe manifestazioni culturali sono principalmente legate alla vita religiosa della comunit\u00e0.\nL'evento di maggiore interesse e risalto \u00e8 la festa in onore di San Costantino Imperatore che culmina, nei giorni del 6 e 7 luglio, con l'Ardia, sfrenata corsa a cavallo presso il santuario a lui dedicato. Mediamente otto giorni dopo l'Ardia a cavallo (l'ottava o \"s'ottada\") ne viene svolta una a piedi che segue lo stesso percorso.\nAltra festa caratteristica \u00e8 quella in onore di Sant'Antonio Abate, il 16 gennaio, durante la quale viene acceso un grande fal\u00f2, in sardo \"sa t\u00f9va\", nella piazza antistante la chiesa omonima. Questa tradizione \u00e8 tipica dei paesi della Sardegna centrale.\nIl 15 maggio viene festeggiato Sant'Isidoro. La processione lungo le vie del paese \u00e8 accompagnata da carri, che vengono ornati da fiori, e attrezzature agricole.\nSan Basilio Magno viene festeggiato il primo giorno di settembre. Si svolge la caratteristica \"corsa degli asinelli\".\nEconomia.\nL'attivit\u00e0 economica principale \u00e8 l'allevamento, prevalentemente ovino."}
{"id": "36378", "revid": "22416", "url": "https://it.wikipedia.org/wiki?curid=36378", "title": "Seneghe", "text": "Seneghe (pron. \"S\u00e8neghe\") \u00e8 un comune italiano di abitanti della provincia di Oristano in Sardegna. Il comune \u00e8 situato a 305 metri s.l.m. sul versante orientale del Montiferru.\nOrigini del nome.\nIn sardo logudorese \"s\u00e8neghe\" significa vecchio, antico.\nL'archeologo e storico Giovanni Spano sostenne che il toponimo Seneghe deriva dalla voce fenicia scin, cio\u00e8 dente, facendo riferimento all'aspetto della montagna che sovrasta l'abitato e la cui cima appare dentellata. Egli fa rimarcare che altre localit\u00e0 hanno avuto lo stesso nome, come un distrutto villaggio della antica diocesi di Dolia ed un nuraghe dell'agro di Suni e, sull'origine di quel nome, cita addirittura il biblico monte Sinai, dicendolo cos\u00ec chiamato per la sua cresta dentellata.\nMonsignor Giovanni Antonio Deriu, parroco a Seneghe dal 1885 al 1927, in una monografia manoscritta ha sostenuto che sen, la radice del toponimo, \u00e8 comune a quello di molte altre localit\u00e0 dell'isola, come Senis, Senorb\u00ec, Sennori, rispetto alle quali non si pu\u00f2 fare riferimento a nulla di \u201cdentellato\u201d. Inoltre, la radice s'ena, o bena, con l'aggiunta alla prima vocale della consonante b, nel dialetto seneghese, \u00e8 comune a quella di varie localit\u00e0 del territorio e significa \u201cvena o striscia di fertile terra\u201d. Se ne trovano diversi esempi in S'ena \u2018e Bobboi (terra di Salvatore), Beneidi (terra di vite), Benalonga (striscia di terra lunga), S'ena \u2018e su pirastru (terra di peri selvatici), Benandria (terra di Andria).\nLa seconda parte del toponimo (ghe) varia a seconda del periodo temporale di riferimento e degli scrittori, e in diversi documenti storici viene trascritto come Senege, Sehenes oppure Senecae. Infine, durante il dominio di Aragona e Spagna, e nel primo secolo della dominazione sabauda, il comune viene indicato come Senegui o Senegue nei documenti pubblici e negli atti notarili del periodo. Dalla met\u00e0 del secolo XIX il toponimo \u00e8 definitivamente fissato in Seneghe.\nIl ghe del toponimo deriverebbe dalla lettera ebraica ghimel, da cui la voce ghil, che assume il significato di \u201callegra\u201d o \u201calta\u201d; quindi, secondo queste interpretazioni il nome di Seneghe significherebbe S'ena (terra) + ghe (alta), in virt\u00f9 del posizionamento geografico in cima a una collina.\nDeriu scrive nel suo manoscritto che \u00abbene conviene a Seneghe il nome di vena di terra fertile, feracissima per frumento, olive vigne, castagneti, pascoli, con montagne ricche di boschi di sugheri e di elci, irrigata da copiose fonti di finissime acque\u00bb.\nStoria.\nGrazie al felice posizionamento naturale del territorio, a Seneghe esistono numerosissimi altipiani e nel periodo nuragico ci fu un gran fiorire di costruzioni: protonuraghi, nuraghi, complessi nuragici con pi\u00f9 torri, fortificazioni, di cui resta un impressionante numero di testimonianze. Sono almeno cento, cifra approssimata per difetto, alcuni dei quali ancora superbamente eretti o quasi completamente distrutti, a cui sono da aggiungere le numerosissime tombe a cumulo, tombe dei giganti, dolmen, menhir, betili.\nCome non ricordare tra le tante, la bellissima tomba dei giganti sita in localit\u00e0 Serrelizzos, oppure l'altra impropriamente chiamata \u201cS'omo de sas Zanas\u201d posta nell'omonima localit\u00e0 S'omo de sa Zanas. Non meno importanti e bellissimi sono i punici di S'Issizzu, dove troviamo una fonte punica, e di Mesone Majore e Zippiriu.\nI Fenici e ai Romani dimostrarono molto interesse per la zona di Seneghe. Ne sono testimonianza l'altissimo numero di reperti e siti pervenuti ai nostri giorni, quali oggetti d'utilizzo comune e in alcuni casi di resti di fondamenta di fabbricati. Esiste, ad esempio, al Museo archeologico nazionale di Cagliari una bella testa femminile in marmo, donata dal precedente proprietario che l'aveva rinvenuta attorno al 1880 in localit\u00e0 Barili. Dalla stessa zona proviene un medaglione in bronzo con tracce di doratura di ottima fattura e una piccola testa di leone, anch'essa in bonzo.\nDel periodo fenicio possiamo trovare intatto in alcuni punti il selciato di una strada che portava da Cornus al villaggio proto-sardo di Serrelizzos, localit\u00e0 sita intorno alla superba reggia ciclopica di Mesone Majore. Questa strada era importantissima per i Fenici da un punto di vista strategico, in quanto garantiva il trasporto delle proprie merci dal mare ai monti del Montiferru, in quel tempo chiamati Monti Menomeni.\nAnche della dominazione Romana rimangono numerose tracce. La pi\u00f9 importante si trova nella localit\u00e0 di Sa Funtana Fraigada, fonte termale risalente proprio al periodo romano. Inoltre, numerosi cimeli e utensili sono stati rinvenuti nelle zone di Barili, Cannas de Piscamu e Zippiriu.\nLe monete rinvenute indicano con precisione i periodi in cui le localit\u00e0 del territorio furono abitate: alcuni bronzi punici con le spighe di Astarte, dei bronzi con l'effigie del Sardus Pater, dei sesterzi e assi coniati da vari imperatori romani, e piccoli bronzi risalenti al tardo impero. Questi reperti dimostrano il perdurare della vita nella zona di Seneghe nel corso dei secoli.\nNell'area dell'attuale centro abitato esisteva un antico popolo gi\u00e0 dai tempi dei protosardi. Questo centro rappresentava un punto di confluenza per coloro che stanziavano nel territorio, in modo da riuscire a contrastare le continue scorrerie dei popoli invasori. Col tempo molti si insediarono permanentemente, dando cos\u00ec origine alla Villa de Seneghe. Nel punto in cui sorge l'attuale casa Pili, in via Roma, furono rinvenuti i resti di un nuraghe durante l'ampliamento dello stabile nel 1947. Resti di mura megalitiche furono trovate nel punto in cui sorge la chiesa parrocchiale; con tutta probabilit\u00e0 si tratta di resti di un antico luogo di culto, al quale succedette un tempio cristiano e, infine, l'attuale costruzione.\nDopo il Mille il paese \u00e8 citato nel condaghe, ovvero il grande libro nel quale i monaci di S. Maria de Bonacatu di Bonarcado registravano i confini dei loro possedimenti. Nel 1191 la chiesa di Santa Maria viene dichiarata come facente parte della circoscrizione religiosa della mitria arborense, sotto Pietro, primo arcivescovo di Oristano. Seneghe era uno dei paesi facenti parte del Campidano di Milis, nel giudicato di Arborea.\nNell'atto solenne di pace firmato tra Eleonora d'Arborea e il re Giovanni I d'Aragona, il 24 gennaio 1388, vi sono nominati otto rappresentanti di Seneghe tra cui il maggiore Troisco Manca e altri giurati.\nAlla caduta del giudicato (1410) entr\u00f2 a far parte del Marchesato di Oristano, e alla definitiva sconfitta degli arborensi pass\u00f2 sotto il dominio aragonese, ove divenne un feudo.\nLe cronache del tempo ci raccontano che nel 1692 morirono oltre cinquecento abitanti, a causa di una pestilenza che cess\u00f2 grazie all'intercessione di san Sebastiano martire. Il santo fu scelto in seguito dalla popolazione come compatrono in segno di gratitudine, mentre la chiesa rimase intitolata all'Immacolata Concezione. Tra il XVIII e il XVII secolo si sviluppa l'odierna urbanistica del Paese.\nIntorno al 1767 il paese entr\u00f2 a far parte del marchesato d'Arcais, feudo dei Flores Nurra, ai quali fu riscattato nel 1839 con la soppressione del sistema feudale.\nDalla met\u00e0 del XVIII secolo, grazie anche all'azione della Chiesa, unica istituzione per la promozione sociale attiva sul territorio, Seneghe ebbe molti cittadini avviati agli studi, anche grazie al contributo del convitto nazionale di Cagliari. Attorno al 1850 il paese contava una popolazione di 2.150 abitanti. Di questi 650 erano agricoltori, 90 pastori e 50 erano applicati a mestieri ed altre professioni.\nSociet\u00e0.\nTradizioni, folclore ed eventi.\nSeneghe vanta una lunga tradizione di feste ed eventi tradizionali ripartiti durante tutto il corso dell'anno. Molte di esse sono legate a celebrazioni religiose, a cui vengono affiancate generalmente festeggiamenti laici organizzati dai comitati. Altre sono iniziative culturali proposte dalle istituzioni comunali, dai giovani molto attivi nel settore e dalle varie associazioni.\nIl 20 gennaio si svolgono i festeggiamenti in onore di san Sebastiano martire, elevato a compatrono del paese a seguito della sua intercessione a favore degli abitanti che lo invocavano durante la peste di fine seicento. Da allora, per voto, si celebrano le cosiddette \"quarant'ore di san Sebastiano\", tre giorni in cui viene esposto solennemente il Santissimo Sacramento per l'adorazione dei fedeli. In antico la municipalit\u00e0 offriva alla parrocchia, per questa occasione, la cera e l'incenso. Dallo stesso giorno ha inizio il carnevale seneghese, che si protrae fino al marted\u00ec Grasso. Nelle domeniche intermedie del carnevale hanno luogo nella piazza Mannu - nota come Partz'\u00e8 sos ballos - i balli serali, accompagnati dalla fisarmonica. La mattina del marted\u00ec grasso, nella stessa piazza, viene eseguito esclusivamente un ballo chiamato \"Sas Andanzas\", caratterizzato da una coreografia molto suggestiva e dinamica e definita unica nel suo genere.\nA Seneghe \u00e8 ancora viva \u00e8 vegeta la tradizione del Canto a tenore; in questa comunit\u00e0 questo particolare canto prende il nome di \"Cuntrattu\". Il cuntrattu \u00e8 generato dall'unione di quattro voci, prettamente maschili, che prendono il nome di \"Pesadoe\" (o boghe), \"Mesa Oghe\" (contralto o Tenore Primo), \"Contra\" (baritono), \"Bassu\" (Basso). Su \"Pesadoe\" ,voce principale del Cuntrattu, intonando la poesia (solitamente poesie popolari della tradizione seneghese e non, di argomento amoroso o ironico) scandisce il ritmo del canto dettandone i toni, a cui fanno riferimento le altre voci del coro per l'esecuzione dei canti; Seneghe conserva musicalmente, ancora oggi, la struttura e l'impostazione arcaica con il Basso di Gola (gutturale) e altre voci singolari nel loro genere.\nIl repertorio di Seneghe \u00e8 formato da alcuni canti della tradizione profana, presenti anche in altri comuni del Montiferru, che sono S'Istudiantina e S'Ottava Trista, e altri canti profani come \"Sa Pastorella\" e \"Su Semintonu\", questi ultimi utilizzati per accordare il Cuntrattu. Il fiore all'occhiello della tradizione di Seneghe \u00e8 sicuramente il pi\u00f9 conosciuto \"Ballu 'e Cantidu\", canto a ballo eseguito soprattutto durante il carnevale nella pubblica piazza per accompagnare i ballerini. Fanno parte del repertorio anche alcuni canti della tradizione religiosa, come le laudi, chiamati \"Gosos\", e alcuni canti tipici della Settimana santa e della passione di Cristo, e altri canti tradizionali della Sardegna.\nI cori di Seneghe che si esibiscono al di fuori del contesto paesano e che vantano esibizioni nella penisola e anche all'estero (Francia, Svizzera, Russia, Croazia, Belgio, Spagna, Austria, Galles) sono \"Su Cuntrattu de Seneghe di Antonio Maria Cubadda\", \"Su Cuntrattu Seneghesu\" e \"Su Cuntrattu de Vincenzo Uda\"; il coro generalmente prende il nome de \"Su Pesadoe\".\nA Seneghe sono particolarmente suggestivi anche i riti della Settimana Santa ed in particolare del Venerd\u00ec quando la Vergine esce vestita a lutto e percorre le vie del paese nella tradizionale \"via Crucis\" a cui fa seguito \"s'Incravamentu\". Il grande Crocifisso viene portato dalla Chiesa di Santa Maria alla Parrocchiale dove viene innalzato. La sera, dopo la funzione liturgica accompagnata dal canto de su Cuntrattu, seguendo l'invito del predicatore, due confratelli, rappresentanti i discepoli, depongono il Cristo morto dalla Croce (\"s'Iscravamentu\") per poi avviarsi in processione alla stessa chiesa di Santa Maria sempre accompagnati dal canto de su Cuntrattu. La mattina di Pasqua si svolge S'Incontru.\nIl 13 giugno viene festeggiato solennemente, preparato dalla tradizionale tredicina in cui si benedice il pane offerto da qualche devoto per promessa o per grazia ricevuta, sant'Antonio di Padova, al quale \u00e8 dedicata una piccola chiesa interna al paese risalente alla met\u00e0 del seicento. Tale festa \u00e8 partecipatissima soprattutto dagli uomini.\nIl 29 giugno, festa di san Pietro, dopo la processione, la Messa e la novena in onore di santa Maria, lo stesso comitato procede a \"sa dittadura de sa bandiera\", rituale suggestivo che prevede la messa all'asta di uno stendardo (sa bandiera) in broccato. Verr\u00e0 consegnata al miglior offerente che avr\u00e0 diritto di portarla processionalmente, a cavallo, dal luogo de \"sa dittadura\" fino al sagrato della chiesa di santa Maria dove i cavalli si schierano e, ricevuta dal parroco la benedizione, si lanciano nella tradizionale corsa de \"s'Ardia de santu Perdu\".\nIl 2 luglio viene festeggiata santa Maria \"de sa Rosa\", alla quale \u00e8 dedicata una piccola chiesa, in origine campestre ma ora interna al paese, il cui nucleo originario risale al secolo XI/XII. I festeggiamenti durano tre giorni perch\u00e9 seguiti da quelli in onore di sant'Elisabetta. Il giorno pi\u00f9 solenne e suggestivo \u00e8 il 2, quando, a seguito della processione a cui partecipano anche i cavalieri con le bandiere, i comitati e le confraternite, celebrata la Messa solenne con predica, si ritorna processionalmente nella chiesetta di santa Maria dove, con profondissima devozione e trasporto interiore, i presenti intonano i \"Gosos\" in onore della Madonna. Al termine di queste meravigliose laudi, i cavalieri (che solitamente per l'occasione indossano il costume del paese) si dispongono allo stesso modo in cui si erano disposti qualche giorno prima nella festa di san Pietro e, ricevuta la benedizione, tornano nuovamente a correre s'Ardia, questa volta in onore di santa Maria. I pi\u00f9 anziani raccontano che durante la Guerra, quando la maggior parte dei giovani erano al fronte o nei campi di battaglia, e molte famiglie erano in angoscia per la lontananza o in lutto per la perdita di qualche persona cara, la tradizionale Ardia non si svolse. Coloro che abitavano nei pressi della chiesetta di santa Maria, si racconta, la notte del 2 luglio sentirono gli zoccoli dei cavalli che correvano come se stessero facendo s'Ardia.\nIl 3 luglio, si festeggia sant'Elisabetta.\nIl 31 agosto viene festeggiato san Raimondo Nonnato.\nSempre in estate il collettivo di ragazzi AlterEvents organizza un evento, a carattere soprattutto musicale, che prende il nome di AlterDay Fest. In ogni edizione il collettivo si impegna a portare all'interno del paese un insieme di iniziative atte a contribuire alla crescita della cultura musicale, promuovendo e valorizzando la musica indipendente di ogni genere, sarda e non.\nI primi giorni di settembre l'associazione Perda Sonadora organizza un importante Festival di poesia, letteratura e arte in genere, chiamato \"Cabudanne de sos poetas\". Tre giorni per ascoltare poesia dalla voce degli stessi autori, che vengono ospitati nel paese, con appuntamenti giornalieri sempre numerosi. Fanno da cornice al tutto diverse opere artistiche, come dipinti, foto, materiale audio e video.\nL'ultima domenica di novembre si tiene la manifestazione Prentzas Apertas. I vecchi frantoi presenti all'interno del paese vengono aperti ai visitatori, e in ognuno di essi i proprietari o/e varie associazioni espongono i loro prodotti o creano intrattenimento con musica, canti, proiezioni e mostre.\nLingue e dialetti.\nLa variante del sardo parlata a Seneghe \u00e8 riconducibile alla Limba de mesania.\nCultura.\nPremio nazionale Montiferru di Seneghe.\nIl concorso \u00e8 dedicato all'olio extravergine d'oliva italiano e mira a premiarne la qualit\u00e0 e l'immagine. L'esame viene effettuato dalla giuria nazionale di assaggiatori tra Seneghe e Oristano e termina con la cerimonia di premiazione nella Casa Aragonese. Il programma e le date sono variabili per cui \u00e8 necessario fare riferimento alla programmazione che pubblicheremo prima della manifestazione.\nEconomia.\nLa posizione geografica di Seneghe ha condizionato notevolmente la sua economia e la sua societ\u00e0: il 35% della popolazione attiva \u00e8 occupata all'allevamento bovino e ovino occupando l'81% della superficie comunale, di cui la maggior parte \u00e8 utilizzata per prati e pascoli, mentre la parte restante viene spartita in seminativi e coltivazioni permanenti. Le principali colture sono l'olivo, la vite e le foraggiere.\nTrovandosi in una zona collinosa e di passaggio tra il Campidano ed il Montiferru, ha sviluppato una cultura composta da elementi appartenenti ad entrambe le due aree, per cui presenta un'economia fortemente agricola e al contempo pastorale. L'economia agricola e la sua struttura socio economica ad essa legata si \u00e8 sviluppata in quanto gran parte della sua produzione era destinata al sostegno dell'allevamento bovino. La struttura della societ\u00e0 e il suo calendario lavorativo e festivo erano legati all'annata agraria, quindi ritmi e azioni erano inseriti in un ciclo periodico attraverso il quale si ribadivano i ruoli di ciascuna famiglia, persona e istituzione.\nQuesto ripetersi era reso possibile grazie all'economia di sussistenza che reggeva tutto il sistema, pressoch\u00e9 autonomo ed indipendente, tipico dell'economia tradizionale della Sardegna. Il commercio con l'esterno era legato alle Fiere, a loro volta dipendenti dalle festivit\u00e0 e dagli spostamenti ambulanti, ma in tempi recenti si cerca di estenderlo con l'esportazione dei prodotti tipici, quali l'olio, la carne e il formaggio."}
{"id": "36379", "revid": "22416", "url": "https://it.wikipedia.org/wiki?curid=36379", "title": "Senis", "text": "Senis \u00e8 un comune italiano di 421 abitanti della provincia di Oristano in Sardegna.\nStoria.\nL'area fu abitata gi\u00e0 in epoca prenuragica, nuragica e romana, per la presenza nel territorio di numerose testimonianze archeologiche.\nNel medioevo appartenne al Giudicato di Arborea e e fece parte della curatoria di Parte Valenza. \nFino al XIII secolo la villa era protetta da un castello costruito in funzione difensiva sul colle di Funtana Menta.\nAlla caduta del giudicato (1420) pass\u00f2 sotto il dominio aragonese e form\u00f2 una baronia che vide il susseguirsi di diverse signori e baroni, tra i quali ricopr\u00ec l'incarico di primo signore di Senis Luigi Ludovico Pontos (1417-1421), nominato direttamente dal re Alfonso V il Magnanimo.\nNel 1421 il feudo venne acquistato da Francesco Carbonell sotto il cui dominio rimase fino al 1432, anno in cui venne acquistato da Pietro Joffr\u00e8 (1432-1460) con il titolo di primo Barone, ottenendo dal re il privilegio di trasmettere l'eredit\u00e0 alle figlie femmine, in assenza di maschi.\nIl paese venne riscattato ai Nin Zatrillas, ultimi feudatari, nel 1839 con la soppressione del sistema feudale.\nDal 1928 al 1950 il comune fu aggregato a quello di Nureci.\nSimboli.\nLo stemma del Comune di Senis \u00e8 stato concesso con decreto del presidente della Repubblica del 13 febbraio 2006.\nMonumenti e luoghi d'interesse.\nSiti archeologici.\nNel territorio di Senis sono presenti otto nuraghi e i resti del parco baronale del 1600:\nSociet\u00e0.\nLingue e dialetti.\nLa variante del sardo parlata a Senis \u00e8 il campidanese occidentale."}
{"id": "36380", "revid": "125244029", "url": "https://it.wikipedia.org/wiki?curid=36380", "title": "Sennariolo", "text": "Sennariolo \u00e8 un comune italiano di 160 abitanti della provincia di Oristano in Sardegna.\n\u00c8 uno dei comuni pi\u00f9 piccoli della Sardegna in assoluto e si trova nel versante occidentale del Montiferru al confine con la zona storico-geografica della Planargia.\nGeografia fisica.\nTerritorio.\nLa felice posizione geografica del piccolo centro, tra due fiumi (Riu Mannu e Riu di Marale o Maraf\u00e8, in sardo \"Malafau\") e pianeggiante, ne ha favorito il popolamento fin dai tempi pi\u00f9 remoti, come testimoniano la presenza di alcune \"domus de janas\".\nOrigini del nome.\nIl nome \" Sennariolo \" deriverebbe dal toponimo \"s'ena de su riu\" che significa letteralmente \" vena del fiume \" (rivo) , a testimonianza di un'antica sorgiva all'interno dell'attuale centro abitato che faceva da affluente su un rio principale. All'interno del territorio comunale si pu\u00f2 inoltre ammirare la \"Funtana Ezza\", fontana vecchia in italiano, antica sorgente del comune.\nStoria.\nL'area fu abitata gi\u00e0 in epoca prenuragica e nuragica, per la presenza sul territorio di alcune domus de janas e di alcuni nuraghi.\nNel medioevo appartenne al Giudicato di Torres e fece parte della curatoria di Montiferru.\nAlla caduta del giudicato (1259) pass\u00f2 sotto il dominio del Giudicato di Arborea, finch\u00e9 intorno al 1350, nel corso della guerra sardo-catalana, pass\u00f2 sotto il dominio aragonese, dove divenne un feudo. Nel 1417 venne incorporato nella baronia del Montiferru, feudo inizialmente dei Zatrillas.\nNel 1839, con la soppressione del sistema feudale, venne riscattato agli Amat di San Filippo, ultimi feudatari.\nSimboli.\nLo stemma del comune di Sennariolo \u00e8 stato concesso con decreto del presidente della Repubblica del 14 febbraio 2008.\nMonumenti e luoghi d'interesse.\nArchitetture religiose.\nNei dintorni, a circa 5\u00a0km in direzione ovest si trova la chiesa di Santa Vittoria, in cima alla collina omonima. La chiesa \u00e8 stata edificata in tempi antichi e dedicata a Santa Vittoria proprio per la vittoria degli abitanti locali sui mori invasori.\nSiti archeologici.\nNell'area del comune si trovano numerosi nuraghi: Fr\u00f2migas, Murgu, S'Ena e T\u00ecana, e soprattutto Liort\u00ecnas, davvero imponente, a guardia della confluenza tra il Rio Piraura e il Rio Mannu; non mancano inoltre delle tombe dei giganti.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2010 la popolazione straniera residente era di 5 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nLingue e dialetti.\nLa variante del sardo parlata a Sennariolo \u00e8 quella logudorese centrale o comune.\nEconomia.\nIl centro \u00e8 rinomato per la produzione di olio d'oliva e miele di qualit\u00e0."}
{"id": "36381", "revid": "239497", "url": "https://it.wikipedia.org/wiki?curid=36381", "title": "Siamaggiore", "text": "Siamaggiore (\"Siamaiore\" o \"Siamajori\" in sardo) \u00e8 un comune italiano di 901 abitanti della provincia di Oristano, nella regione del Campidano di Oristano.\nOrigini del nome.\nIl significato del toponimo \u00e8 ancora incerto. Per lo pi\u00f9 si indica il suo significato in riferimento alla Via Maior dei Romani. Non tutti gli studiosi concordano.\nTroviamo notazione nell'Angius-Casalis ... Sia-Majore \u00e8 un paese molto antico e che nel periodo del Regno d'Arborea, era prospero e molto popolato, rispetto al tempo in cui si scrive, perch\u00e9 merit\u00f2 di essere capoluogo del Campidano, che fu nominato Majori, e che in principio dicevasi di Sia-majore... - Ed ancora nello stesso testo, alla voce Solarussa o Solorussa, troviamo: ... Solarussa, villaggio della Sardegna, provincia di Oristano, compreso nel mandamento di Cabras ... fa parte del campidano di Siamaggiore, che fu uno dei distretti dell'antico Giudicato di Arborea.\nStoria.\nNel Medioevo appartenne al Giudicato di Arborea, e fece parte della curatoria del Campidano di Oristano, della quale era capoluogo Solarussa.\nAlla caduta del giudicato (1420) entr\u00f2 a far parte del Marchesato di Oristano. Alla definitiva sconfitta degli arborensi, nel 1478, pass\u00f2 sotto il dominio aragonese e divenne un feudo. \nIntorno al 1767, in epoca sabauda, venne incorporato nel marchesato d'Arcais, feudo dei Flores Nurra, ai quali fu riscattato nel 1839 con la soppressione del sistema feudale, per cui divenne un comune amministrato da un sindaco e da un consiglio comunale.\nSiamaggiore \u00e8 uno dei due comuni della Sardegna, l'altro \u00e8 Borore, ad avere riportato un caduto nella guerra di Crimea, si tratta del soldato Olias Antonio.\nSociet\u00e0.\nLingue e dialetti.\nLa variante del sardo parlata a Siamaggiore \u00e8 il campidanese oristanese."}
{"id": "36382", "revid": "22416", "url": "https://it.wikipedia.org/wiki?curid=36382", "title": "Siamanna", "text": "Siamanna \u00e8 un comune italiano di 796 abitanti della provincia di Oristano in Sardegna.\nStoria.\nIl paese \u00e8 arroccato nelle vaste colline, ai piedi del monte Grighine a circa 50 metri sopra il livello del mare, ma il suo territorio raggiunge l\u2019altezza massima di 673 metri. Situato nella zona del Grighine, chiamata cos\u00ec dal monte circostante, il paese apre le porte al Barigadu. Il villaggio, \u00e8 stato fondato probabilmente in epoca romana, lungo la strada che collegava Fordongianus (l'antica \"Forum Traiani\") con Usellus (l'antica \"Colonia Iulia\"). Secondo una ipotesi molto probabile l'origine del nome della cittadina sarebbe da identificare dall'unione del termine \"sa ia\" (\"la strada\") e \"manna\" (\"grande\") ovvero la strada grande, che fiancheggiava anticamente l'insediamento.\nDurante il Medioevo il paese di Siamanna apparteneva al Giudicato di Arborea nella Curatoria di Simaxis. Nel 1410 Siamanna pass\u00f2 al Marchesato di Oristano e nel 1479 venne confiscato a Leonardo di Alagon dal Regno d'Aragona. Nel 1767 Siamanna divenne nuovamente un feudo entrando a far parte del Marchesato d'Arcais istituito in favore di Damiano Nurra, un ricco possidente di Oristano che ricevette il titolo nobiliare direttamente da Carlo Emanuele III.\nNel 1821 il paese entr\u00f2 a far parte prima della provincia di Oristano, e poi nel 1848 nella divisione amministrativa di Cagliari, per poi essere assegnata nel 1859 alla Provincia di Cagliari. Dopo essere diventato Comune nel Regno d'Italia, nel 1928 il governo fascista lo inglob\u00f2 nel comune di Villaurbana insieme al vicino paese di Siapiccia. Nel 1947 Siamanna venne unito a Siapiccia per creare il comune di Siamanna-Siapiccia, che continu\u00f2 ad esistere fino al referendum del 1975 con il quale gli abitanti del paese decretarono la creazione di Siamanna come comune a s\u00e9 stante.\nMonumenti e luoghi d'interesse.\nSiti archeologici.\nAltri monumenti storici di interesse sono i vari nuraghi che circondano il paese; se ne contano nove:\nAree di interesse naturalistico.\nNel territorio di Siamanna \u00e8 inoltre presente l'area pic-nic \"Sa cora e is ortus\", situata nel monte Grighine a circa 400m s.l.m."}
{"id": "36383", "revid": "22416", "url": "https://it.wikipedia.org/wiki?curid=36383", "title": "Siapiccia", "text": "Siapiccia (\"Siapicia \"o \"Siipic\u00eca\" in sardo) \u00e8 un comune italiano di 343 abitanti della provincia di Oristano in Sardegna.\nStoria.\nPosto alle porte del Barigadu tra le colline del Grighine (nome da cui deriva quello del territorio circostante), l'abitato ha origini che risalgono probabilmente al periodo fenicio-punico per la presenza nel territorio di tombe e graffiti, oltre che di nuraghi.\nIn epoca romana fu un presidio lungo una strada che collegava Fordongianus (l'antica Forum Traiani) con Usellus (l'antica Colonia Iulia). Doveva trattarsi probabilmente di una strada secondaria o comunque di minor lunghezza: il nome Siapiccia infatti viene dal sardo \"sa \u00eca pic\u00eca\", cio\u00e8 \"la strada piccola\", opposto a quello dell'abitato limitrofo detto Siamanna, \"sa \u00eca manna\", cio\u00e8 \"la strada grande\".\nDurante il medioevo il paese era inizialmente sotto l'autorit\u00e0 del Giudicato di Arborea nella Curatoria di Simaxis. Alla caduta del giudicato (1420) entr\u00f2 a far parte del Marchesato di Oristano. Alla definitiva sconfitta degli arborensi, nel 1478, pass\u00f2 sotto il dominio aragonese e divenne un feudo.\nIntorno al 1767, in epoca sabauda, venne incorporato nel marchesato d'Arcais, feudo dei Flores Nurra, ai quali fu riscattato nel 1839 con la soppressione del sistema feudale, per cui divenne un comune amministrato da un sindaco e da un consiglio comunale.\nNel 1928 venne costituita un'unica entit\u00e0 comunale insieme ai comuni di Villaurbana e Siamanna.\nNel 1947 si distacca insieme a Siamanna dal comune di Villaurbana e infine nel 1975 in seguito al risultato di un referendum si costituisce come comune autonomo.\nSociet\u00e0.\nLingue e dialetti.\nLa variante del sardo parlata a Siapiccia \u00e8 riconducibile alla Campidanese oristanese"}
{"id": "36384", "revid": "1516566", "url": "https://it.wikipedia.org/wiki?curid=36384", "title": "Simala", "text": "Simala (\"Simaba\" in sardo) \u00e8 un comune italiano di 309 abitanti della provincia di Oristano in Sardegna.\nStoria.\nL'area fu abitata in epoca nuragica e romana, per la presenza nel territorio di alcune testimonianze archeologiche.\nDurante il medioevo appartenne al giudicato di Arborea e fece parte della curatoria di Parte Montis.\nAlla caduta del giudicato (1420) entr\u00f2 a far parte del Marchesato di Oristano, e alla definitiva sconfitta degli arborensi (1478) pass\u00f2 sotto il dominio aragonese e fu incorporato nell'Incontrada di Parte Montis, divenendo un feudo dei Carroz conti di Quirra. Nel 1603 fu incorporato nel marchesato di Quirra, feudo prima dei Centelles e poi degli Osorio de la Cueva, ai quali fu riscattato nel 1839, con la soppressione del sistema feudale.\nSimboli.\nLo stemma del Comune di Simala \u00e8 stato concesso con decreto del presidente della Repubblica del 9 gennaio 2006.\nMonumenti e luoghi d'interesse.\nSiti archeologici.\nNel territorio di Simala sono presenti alcuni resti della presenza umana del periodo nuragico e romano:\nSociet\u00e0.\nLingue e dialetti.\nLa variante del sardo parlata a Simala \u00e8 il campidanese occidentale."}
{"id": "36385", "revid": "125970363", "url": "https://it.wikipedia.org/wiki?curid=36385", "title": "Simaxis", "text": "Simaxis (\"Sim\u00e0ghis\" in sardo) \u00e8 un comune italiano di abitanti della provincia di Oristano in Sardegna, facente parte dell'Unione dei Comuni della Bassa Valle del Tirso e del Grighine.\nStoria.\nL'area fu abitata gi\u00e0 in epoca nuragica per la presenza sul territorio di alcune testimonianze archeologiche, tra cui un nuraghe.\nNel medioevo appartenne al Giudicato di Arborea e fece parte della curatoria di Simaxis, di cui era il capoluogo.\nAlla caduta del giudicato (1410) entr\u00f2 a far parte del Marchesato di Oristano. Alla sconfitta del marchesato durante la conquista aragonese della Sardegna, pass\u00f2 sotto il dominio aragonese e cadde in possesso della famiglia dei Carroz. Intorno al 1767 fu incorporato nel Marchesato d'Arcais, feudo della famiglia dei Nurra, ai quali fu riscattato nel 1839 con la soppressione del sistema feudale.\nNel 1928 fu aggiunta la frazione di San Vero Congius, fino ad allora comune autonomo.\nSociet\u00e0.\nLingue e dialetti.\nLa variante del sardo parlata a Simaxis \u00e8 il campidanese oristanese.\nCultura.\nEventi.\nIl paese \u00e8 molto conosciuto per la Giornata del Riso che si tiene solitamente nel mese di novembre.\nOltre ci\u00f2 il paese \u00e8 noto anche per il carnevale organizzato in chiave r\u00e9tro. La festa in questione si festeggia solitamente il sabato della settimana del marted\u00ec grasso. La festa \u00e8 nota sotto il nome di \"Sa Coja de tziu Damus\" (il matrimonio di Signor Damus) che prevede un matrimonio di una coppia di sposi (lei alta e robusta, lui basso e molto magro). Il matrimonio \u00e8 celebrato da un attore che impersona il Sindaco, e tutta la popolazione partecipa indossando cos\u00ec come gli sposi, abiti della tradizione agro-pastorale. Il corteo nuziale sfila poi per tutto il paese. La festa si conclude con la cena di nozze, la cui peculiarit\u00e0 \u00e8 che tutti gli \"invitati\" devono portarsi da casa propria le sedie e il cibo.\nEntrambe le manifestazioni sono organizzate e realizzate dall'Associazione Turistica Pro Loco di Simaxis.\nIn occasione del patrono del paese, il 19 Luglio si festeggia San Simmaco Papa con celebrazioni religiose, inoltre un comitato di cinquantenni si impegna ad organizzare la festa patronale che ha la durata di qualche giorno.\nUn altro importante evento che si \u00e8 svolto a Simaxis, \u00e8 stato il \"Mraxani Rumor Fest\", un festival musicale nato nel 2007, portato avanti per qualche anno grazie all'impegno di circa sessanta giovani, col supporto del comune e con la collaborazione delle varie associazioni locali."}
{"id": "36386", "revid": "767487", "url": "https://it.wikipedia.org/wiki?curid=36386", "title": "Sini (Italia)", "text": "Sini \u00e8 un comune italiano di 503 abitanti della provincia di Oristano in Sardegna, nella regione storica della Marmilla.\nStoria.\nTerritorio abitato in epoca nuragica e probabilmente romana, nel Medioevo appartenne al Giudicato di Arborea e fece parte della curatoria della Marmilla. Alla caduta del giudicato (1410) pass\u00f2 agli aragonesi e fu incluso nell'Incontrada di Marmilla, feudo dei Carroz conti di Quirra. Dal 1603 fece parte del Marchesato di Quirra, feudo dei Centelles. Nel 1839, con la soppressione del sistema feudale, fu riscattato agli Osorio del la Cueva, ultimi feudatari, e divenne un comune amministrato da un sindaco e da un consiglio comunale.\nSimboli.\nLo stemma del Comune di Sini \u00e8 stato approvato con decreto del presidente della Repubblica del 6 aprile 2005.\nSociet\u00e0.\nLingue e dialetti.\nLa variante del sardo parlata a Sini \u00e8 il campidanese occidentale.\nMonumenti e luoghi d'interesse.\nSiti archeologici.\nNel territorio di Sini sono presenti sette nuraghi:\nCultura.\nEventi.\n\u00c8 conosciuta in tutta la Sardegna per la \"sagra de su pani saba\" che si svolge il 25 aprile, dolce tipico della festa di San Giorgio che si festeggia il 23 aprile"}
{"id": "36387", "revid": "1516566", "url": "https://it.wikipedia.org/wiki?curid=36387", "title": "Siris (Italia)", "text": "Siris \u00e8 un comune italiano di 224 abitanti della provincia di Oristano in Sardegna.\nStoria.\nL'area fu abitata gi\u00e0 in epoca nuragica per la presenza nel territorio dei resti di alcuni nuraghi.\nNel Medioevo appartenne al Giudicato di Arborea, e fece parte della curatoria di Marmilla. Villa di una certa importanza in epoca medievale, and\u00f2 via via decadendo.\nAlla caduta del giudicato (1420) entr\u00f2 a far parte del Marchesato di Oristano, e alla definitiva sconfitta degli arborensi (1478) pass\u00f2 sotto il dominio aragonese e fu incorporato nell'Incontrada di Parte Montis, occupato dalle truppe del feudatario di Quirra Berengario Bertran Carroz, che sposando Eleonora Manriquez ne ottenne ufficialmente dal re il controllo fino all'estinzione dei Bertran Carroz nel 1511.\nNel 1603 fu incorporato nel marchesato di Quirra, feudo prima dei Centelles fino al 1670, poi dei Catal\u00e0 e infine (dal 1766) degli Osorio de la Cueva. Il paese fu riscattato agli ultimi feudatari nel 1839, con la soppressione del sistema feudale.\nNel 1927 il comune di Siris viene accorpato per regio decreto ai comuni di Masullas e Pompu.\nNel 1961, con delibera regionale, viene ricostituito il comune di Siris. Il primo sindaco del comune ripristinato fu Remigio Casciu.\nSimboli.\nLo stemma e il gonfalone del comune di Siris sono stati concessi con decreto del presidente della Repubblica del 27 febbraio 2009.\nSimbolo del paese \u00e8 un olivo millenario che si trova accanto alla chiesa di San Vincenzo, e che secondo la leggenda custodisce tra le radici il tesoro del Santo che apparterr\u00e0 a chi avr\u00e0 una fede pura, e sar\u00e0 invece la rovina di cercher\u00e0 di impadronirsene senza meritarlo.\nIl gonfalone \u00e8 un drappo di giallo con la bordatura di azzurro.\nMonumenti e luoghi d'interesse.\nArchitetture religiose.\nAll'interno del paese sono presenti due chiese, una dedicata a San Sebastiano e una dedicata a San Vincenzo.\nChiesa di San Sebastiano.\nSi trova all'interno del centro abitato, \u00e8 costituita da un'unica navata centrale con sacrestia adiacente cos\u00ec come la casa parrocchiale. Al suo interno sono presenti diverse statue dei vari santi, alcune abbastanza antiche.\nChiesa di San Vincenzo.\nFu riconsacrata nel 2000 dopo essere rimasta per anni in stato di abbandono in aperta campagna. Si narra che fu abbattuta durante la seconda guerra mondiale. La chiesa presenta un'antica acquasantiera collocata all'ingresso. Ha una struttura con un'unica pianta centrale e l'altare sopraelevato. Non \u00e8 presente una sacrestia e il tetto \u00e8 completamente in legno. In occasione della sua inaugurazione nel 2000 venne portata una preziosa reliquia di san Vincenzo, custodita all'interno dell'edificio. A fianco del corpo della chiesa si trova il vecchio cimitero del paese, in uso sino a quando non fu costruito il nuovo. Ospita ancora alcune tombe.\nSiti archeologici.\nNel territorio di Siris sono presenti quattro nuraghi che attestano la presenza di vita in questo territorio sin da epoche remote.\nQuesti nuraghi sono:\nArchitetture civili.\nPiazza dei caduti.\nCaratterizzata da strutture rialzate e una specie di palco. C'\u00e8 pure una fontana che un tempo era in funzione.\nPiazza di San Vincenzo.\n\u00c8 una grande piazza circondata da aiuole con ulivi. La sua peculiarit\u00e0 \u00e8 il grande olivo secolare che si trova proprio al centro della piazza. \u00c8 presente una struttura in muratura con funzione di chiosco temporaneo per la festa.\nCultura.\nEventi.\nFesta di Santa Maria delle candele.\nQuesta festa prevedeva una processione con le candele precedentemente benedette dal prete.\nFeste di San Vincenzo e San Sebastiano.\nQueste feste si svolgono a gennaio a pochi giorni di distanza l'una dall'altra. San Sebastiano \u00e8 il patrono del paese e in occasione della sua festa si fa una processione con il santo. In occasione della vigilia della festa si fa un fal\u00f2 che, in passato, restava acceso per diversi giorni.\nSagra dei latticini.\nQuesta sagra \u00e8 di origine recente e si svolge in primavera. Durante la sagra si svolge la caratteristica gara di lancio della \"forma di formaggio\".\nFesta di San Vincenzo.\nQuesta festa si svolge solitamente il 31 agosto il 1\u00ba e il 2 settembre nella chiesa di San Vincenzo nell'omonima piazza.\nInserru de Santu Bissenti.\nQuesta \u00e8 la parte conclusiva della festa di San Vincenzo. Il primo giorno di novembre la statua, che in precedenza \u00e8 rimasta nella chiesa a lui intitolata, viene riportata con una processione alla chiesa parrocchiale dove rimane sino a gennaio.\nSagra dei prodotti autunnali.\nL'evento si svolge a novembre. \u00c8 una festa abbastanza recente che richiama nel paese persone dal circondario e non, attirate dai sapori proposti e soprattutto dai piatti a base di \"mela cotogna\" che \u00e8 una pianta tipica del territorio e spontanea.\nSociet\u00e0.\nLingue e dialetti.\nLa variante di sardo parlata a Siris \u00e8 il campidanese occidentale.\nEconomia.\nSino all'alba del III millennio, le principali fonti di reddito erano l'agricoltura, la pastorizia e l'allevamento di bestiame al pascolo brado e non."}
{"id": "36388", "revid": "2164596", "url": "https://it.wikipedia.org/wiki?curid=36388", "title": "Sodd\u00ec", "text": "Sodd\u00ec (\"Soddie\" in sardo) \u00e8 un comune italiano di abitanti della provincia di Oristano in Sardegna. Il comune sorge a 250 metri sul livello del mare nella regione storica del Guilcer.\nDal suo centro abitato si pu\u00f2 osservare il vicino lago Omodeo.\nStoria.\nL'area fu abitata gi\u00e0 dall'epoca nuragica, per la presenza sul territorio di numerosi nuraghi,\nNel Medioevo appartenne al Giudicato di Arborea e fece parte della curatoria di Guilcier, o Gilciber, detta pi\u00f9 tardi Ozier Real. Alla caduta del giudicato (1410) pass\u00f2 sotto il dominio aragonese. Nel 1416 tutto il Gilciber e i territori della curatoria di Parte Barigadu vennero concessi in feudo a Valore di Ligia, un arborense che aveva tradito il giudice di Arborea Ugone III nel corso delle guerre tra Aragona e Arborea; quando per\u00f2 Valore e suo figlio Bernardo si recarono a prendere possesso del feudo, vennero uccisi insieme alla loro scorta a Zuri.\nPi\u00f9 tardi entr\u00f2 a far parte del marchesato di Sedilo, di cui segu\u00ec le sorti fino al 1839, quando il sistema feudale venne abolito e il paese fu riscattato agli ultimi feudatari e divenne un comune amministrato da un sindaco e da un consiglio comunale.\nSino al 1979 il paese \u00e8 stato una frazione del comune di Ghilarza.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2010 la popolazione straniera residente era di 15 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nLingue e dialetti.\nLa variante del sardo parlata a Sodd\u00ec \u00e8 riconducibile alla Limba de mesania."}
{"id": "36390", "revid": "404449", "url": "https://it.wikipedia.org/wiki?curid=36390", "title": "Sorradile", "text": "Sorradile \u00e8 un comune italiano di 355 abitanti della provincia di Oristano in Sardegna. Si trova nella regione storica del Barigadu a 350 metri sul livello del mare.\nStoria.\nL'area fu abitata gi\u00e0 in epoca prenuragica e nuragica, per la presenza nel territorio di diversi siti archeologici tra cui domus de janas e nuraghi.\nNel medioevo si hanno notizie del paese a partire dalla dominazione aragonese (XV secolo), sotto la quale costitu\u00ec un feudo. Fino al 1773 segu\u00ec le stesse sorti di Neoneli, e dopo quella data fu incorporato nel marchesato di San Vittorio, concesso insieme a Bidon\u00ec e Nughedu Santa Vittoria ai Todde. Venne riscattato nel 1839 ai Pes, ultimi feudatari, con la soppressione del sistema feudale.\nSociet\u00e0.\nLingue e dialetti.\nLa variante del sardo parlata a Sorradile \u00e8 riconducibile al Logudorese Centrale o Comune.\nGeografia antropica.\nIl territorio comunale comprende anche l'isola amministrativa di \"Brai\", avente una superficie di 16,58\u00a0km\u00b2."}
{"id": "36391", "revid": "22416", "url": "https://it.wikipedia.org/wiki?curid=36391", "title": "Tadasuni", "text": "Tadasuni (\"Tadas\u00f9ne\" in sardo) \u00e8 un comune italiano di 135 abitanti della provincia di Oristano in Sardegna. Si trova nella regione storica del Guilcer a 180 metri sul livello del mare.\nStoria.\nI primi insediamenti nel territorio sono attribuibili al Neolitico e all'epoca nuragica, per la presenza nel territorio di alcuni nuraghi.\nCon l'et\u00e0 giudicale la Sardegna viene suddivisa in quattro regni autonomi, i giudicati. Tadasuni faceva parte della curatoria di Guilcier, o Gilciber, detta pi\u00f9 tardi Ozier Real, della quale fu capoluogo prima Abbasanta e poi Sedilo, posta nella porzione centro-settentrionale del giudicato di Arborea. Con la fine del giudicato e la conquista aragonese nel 1416 tutto il Gilciber e i territori della curatoria di Parte Barigadu vennero concessi in feudo a Valore di Ligia, un arborense che aveva tradito il giudice di Arborea Ugone III nel corso delle guerre tra Aragona e Arborea; quando per\u00f2 Valore e suo figlio Bernardo si recarono a prendere possesso del feudo, vennero uccisi insieme alla loro scorta a Zuri dagli abitanti delle due contrade.\nNel 1435 il paese venne concesso in feudo dal re d'Aragona Alfonso V \"il Magnanimo\" a Galcerano de Requenses.\nNel 1537 il feudo, che comprendeva anche i paesi di Sedilo, Boroneddu e Zuri, venne venduto da un nipote del Requenses alla famiglia dei Torresani, e nel 1566 venne elevato al rango di contea confermata agli stessi Torreani. Nel 1726, estinta la famiglia Torresani, il feudo pass\u00f2 al demanio del Regno di Sardegna, amministrato quindi direttamente da funzionari reali e non da signori feudali. Nel 1737 la contea venne elevata a marchesato e concessa al canonico Francesco Solinas. Dal Solinas i feudi passarono ai Delitala che fissarono la residenza a Sedilo. Nel 1839 il sistema feudale venne abolito, il paese fu riscattato agli ultimi feudatari e divenne un libero comune.\nSimboli.\nLo stemma del Comune, concesso dal Presidente della Repubblica il 5 aprile 2006, si blasona:\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2010 la popolazione straniera residente era di 5 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nLingue e dialetti.\nLa variante del sardo parlata a Tadasuni \u00e8 riconducibile alla Limba de mesania."}
{"id": "36394", "revid": "124655294", "url": "https://it.wikipedia.org/wiki?curid=36394", "title": "Tramatza", "text": "Tramatza \u00e8 un comune italiano di 941 abitanti della provincia di Oristano in Sardegna. Ubicato nella fertile piana del Campidano di Oristano, dista 15\u00a0km dal capoluogo.\nGeografia fisica.\nTerritorio.\nHa un territorio di 16,66\u00a0km\u00b2 ed \u00e8 a 20 m sopra il livello del mare. Il terreno \u00e8 di origine alluvionale, ma affiorano, a tratti, formazioni basaltiche, testimonianza dell'antica attivit\u00e0 vulcanica del vicino Montiferru.\nIl territorio \u00e8 attraversato dal fiume Cispiri che ha avuto un ruolo importante nella storia e nell'economia del paese, in particolare per la produzione di canne, conosciute in tutta l'isola per la loro resistenza. Inoltre, lo stesso fiume, dava forza alle ruote di circa venti mulini, andati ormai distrutti.\nStoria.\nL'area fu abitata gi\u00e0 in epoca nuragica per la presenza nel territorio di alcuni nuraghi, nurachi Mannu, nurachi Aurras, nurachi Pitzibi, nurachi Zuddas e nurachi Sant\"Uanni o Pellidos, come riportato in alcuni scritti. Sono presenti nel territorio, in localit\u00e0 Serra 'e Muru e Forru Sorighina, dei resti di alcune domus de janas. \nDurante il medioevo faceva parte della curatoria di Parte Milis nel Giudicato di Arborea.\nAlla caduta del giudicato (1420) entr\u00f2 a far parte del Marchesato di Oristano. Alla definitiva sconfitta degli arborensi, nel 1478, pass\u00f2 sotto il dominio aragonese e divenne un feudo. \nIntorno al 1767, in epoca sabauda, venne incorporato nel marchesato d'Arcais, feudo dei Flores Nurra, ai quali fu riscattato nel 1839 con la soppressione del sistema feudale, per cui divenne un comune amministrato da un sindaco e da un consiglio comunale.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2016 la popolazione straniera residente era di 57 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nLingue e dialetti.\nLa variante del sardo parlata a Tramatza \u00e8 una variante del campidanese oristanese.\nEconomia.\nL'attivit\u00e0 della popolazione \u00e8 prevalentemente agropastorale."}
{"id": "36395", "revid": "767487", "url": "https://it.wikipedia.org/wiki?curid=36395", "title": "Tresnuraghes", "text": "Tresnuraghes \u00e8 un comune italiano di abitanti della provincia di Oristano in Sardegna. Si trova nella sub-regione della Planargia, al confine con la regione storico-geografica del Montiferru.\nOrigini del nome.\nIl comune prende il caratteristico nome dall'antica presenza in corrispondenza del centro abitato odierno di tre nuraghi, di cui due ormai scomparsi, mentre del terzo restano a tutt'oggi poche tracce. Nel resto del territorio comunale i nuraghi sono numerosi, anche se non in buone condizioni: essi sono il nuraghe \"Martine\", \"Nani\" e \"Tepporo\".\nLungo la strada che conduce al colle di San Marco, e termina in localit\u00e0 Foghe sono visibili un dolmen, ed un trittico in pietra conosciuto con il nome di \"Su Ju Malmuradu\", traducibile in italiano con \"Il giogo pietrificato\": narra la leggenda popolare che un contadino, non avendo smesso di lavorare durante il passaggio della processione di San Marco, fosse stato per questa colpa trasformato in pietra con il suo giogo.\nStoria.\nL'area fu abitata gi\u00e0 in epoca prenuragica, nuragica e romana, per la presenza sul territorio di numerose testimonianze archeologiche, tra cui tombe dei giganti, dolmen e nuraghi.\nLa rada di Foghe ha sempre rappresentato un punto privilegiato di sbarco per molti invasori, quali i Mori e i pirati, come testimonia la torre di avvistamento poi costruita dagli Aragonesi. L'approdo \u00e8 stato calcato in epoche remotissime e propriamente rappresentava anche uno snodo cruciale che divideva due antiche trib\u00f9 nuragiche: i Ciddilitani sulla sponda destra del Rio Mannu e gli Euticiani sulla sponda sinistra; i primi erano di origine romana, i secondi di origine greca, per la precisione provenienti dalla parte settentrionale dell'isola greca di Eubea.\nIn questa zona si doveva quindi trovare l'antico abitato, nominato \"Ciddilis\", che dopo la sconfitta di Amsicora nella battaglia di \"Cornus\" pass\u00f2 sotto l'influenza romana. Nel periodo dei Giudicati, Tresnuraghes appartenne al Giudicato di Torres e fu capoluogo della curatoria della Planargia. Alla caduta del giudicato (1259) venne governato dai Malaspina e successivamente (1308) entr\u00f2 a far parte del Giudicato di Arborea. Intorno al 1420 pass\u00f2 sotto il dominio del Regno di Sardegna aragonese e divenne un feudo, concesso inizialmente alla famiglia Villamarina, per poi essere incorporato nel XVIII secolo dai Savoia nel marchesato della Planargia, feudo dei Paliaccio. Fu riscattato agli ultimi feudatari nel 1839 con la soppressione del sistema feudale.\nMonumenti e luoghi d'interesse.\nArchitetture religiose.\nNel territorio comunale, a circa 3\u00a0km verso sud-est si trova il santuario campestre di San Marco. \nArchitetture militari.\nNei pressi della foce del Riu Mannu, a circa 5\u00a0km a sud dal comune, su un promontorio a picco sul mare in localit\u00e0 Foghe, sorge l'omonima torre, che insieme a quelle di Ischia Ruja e Columbargia formavano il sistema costiero di avvistamento voluto dagli aragonesi.\nSiti archeologici.\nLungo la strada per la chiesa si trova una tomba dei giganti e svariate domus de janas chiamate in sardo \"Sos Furrigh\u00e8sos\".\nSociet\u00e0.\nLingue e dialetti.\nLa variante del sardo parlata a Tresnuraghes \u00e8 quella logudorese centrale o comune.\nGeografia antropica.\nFrazioni.\nPorto Alabe, o Marina di Tresnuraghes, \u00e8 un sobborgo che dista circa 5\u00a0km dal capoluogo comunale, a circa 35 m s.l.m., in un tratto di costa aspro e frastagliato. Il nome \"Alabe\" deriva dal catalano e significa \"gabbiano\". Il sobborgo sormonta a picco una spiaggia sabbiosa ed \u00e8 noto per le frequenti mareggiate che si verificano in inverno, a causa della sua posizione esposta ai venti (zefiro e maestrale). L'attrazione principale \u00e8 data dal mare limpido e cristallino, che per la pulizia delle sue acque pu\u00f2 fregiarsi annualmente di importanti riconoscimenti, tra cui la menzione fra le spiagge consigliate insieme alla vicina Bosa (detentrice delle 5 Vele) da Legambiente nella sua annuale Guida Blu. Su un promontorio verso sud-est, si trova la torre di Columbargia, avamposto difensivo aragonese a guardia di eventuali assalti pirateschi, e gli scogli de \"sa corona niedda\".\nInfrastrutture e trasporti.\nFerrovie.\nTresnuraghes \u00e8 attraversata dalla ferrovia Macomer-Bosa dell'ARST, dal 1997 attiva solo per scopi turistici legati al servizio Trenino Verde. Nel comune \u00e8 presente la stazione di Tresnuraghes-Cuglieri-Magomadas, servita nel periodo primaverile ed estivo da una serie di corse turistiche a calendario verso Bosa Marina e Macomer."}
{"id": "36396", "revid": "5", "url": "https://it.wikipedia.org/wiki?curid=36396", "title": "Pinguino di Wiman", "text": ""}
{"id": "36397", "revid": "120955552", "url": "https://it.wikipedia.org/wiki?curid=36397", "title": "Ula Tirso", "text": "Ula Tirso (\"Ula\" \u00e8 l'antico toponimo in sardo, successivamente \u00e8 stato aggiunto \"Tirso\" per via del vicino fiume con questo nome; erroneamente noto anche come \"Ul\u00e0 Tirso\") \u00e8 un comune italiano di 495 abitanti della provincia di Oristano in Sardegna, nella regione storica del Barigadu.\nGeografia fisica.\nIl territorio di Ula Tirso confina con i seguenti comuni: a sud Busachi, il paese pi\u00f9 vicino a Ula, situato a soli a nord-est Neoneli, a est Ortueri, a nord Ardauli e a nord-ovest Ghilarza.\nStoria.\nArea abitata fin dall'epoca nuragica per la presenza nel territorio di alcuni nuraghi, nel medioevo appartenne al Giudicato di Arborea e fece parte della curatoria di Parte Barigadu. Alla caduta del giudicato (1420) entr\u00f2 a far parte del Marchesato di Oristano, e alla definitiva sconfitta degli arborensi (1478) pass\u00f2 sotto il dominio aragonese. Form\u00f2 un feudo che pass\u00f2 sotto la signoria di diversi signori. Nel 1774, in epoca sabauda, entr\u00f2 a far parte del marchesato di Neoneli, concesso in feudo a Pietro Ripoll Manca. Il feudo rimase ai Ripoll fino al 1837, quando pass\u00f2 ai Sanjust, per il matrimonio di Maria Angela Ripoll e Carlo Enrico Sanjust, barone di Teulada al quale fu riscattato agli nel 1839 con la soppressione del sistema feudale, per diventare un comune amministrato da un sindaco e da un consiglio comunale.\nSociet\u00e0.\nLingue e dialetti.\nLa variante del sardo parlata a Ula Tirso \u00e8 riconducibile alla Limba de mesania.\nCultura.\nEventi.\nLa festa principale \u00e8 La Maddalena che si festeggia il 22 luglio, ma si festeggia anche il patrono sant'Andrea il 30 novembre, giorno in cui si usa anche gustare il vino novello, il 13 dicembre \u00e8 invece festeggiata santa Lucia con balli e dolci e a gennaio, come negli altri paesi del circondario e della zona nord-est della provincia di Oristano, si festeggia sant'Antonio Abate con la tradizionale \"tuva\" (fal\u00f2) e balli accompagnati dal \"pane cun gherdas\", un tipico pane sardo fatto con il lardo o con lo strutto di maiale. e vino a volont\u00e0; a febbraio c'\u00e8 il carnevale con le tradizionali sfilate rigorosamente accompagnate dalla maschera ulese \"s'urtzu e sos bardianos\". Per Pasqua sono invece da non perdere i riti antichissimi della settimana santa, il pi\u00f9 toccante dei quali \u00e8 \"s'iscravamentu\", il rito della rimozione di Cristo dalla croce, il venerd\u00ec con la processione notturna. Questo rito \u00e8 diffuso in tutta la Sardegna dal medioevo con l'arrivo dei catalani prese il nome di \"desclavament\", letteralmente \"schiodamento\".\nUn altro santo che si festeggia \u00e8 sant'Isidoro, l'ultimo sabato di maggio, in localit\u00e0 Besela dove, grazie alla donazione di un terreno da parte di un generosissimo ulese emigrato in provincia di Verona, nel 1996 la popolazione ha costruito una chiesetta campestre dedicandola al Santo agricoltore; la festa \u00e8 l'occasione per gustare la tipica pecora bollita accompagnata da gustosi formaggi locali e vino sino a tarda sera.\nNel mese di agosto \u00e8 la volta della sagra dedicata alla tipica pasta ulese: \"sos cannisones\", ma non mancano le svariate e gustose qualit\u00e0 di dolci tipici, il pane, i formaggi, il bollito di pecora, i vini, i liquori del posto e il miele. Sempre nel mese di agosto si festeggia l'emigrato: grazie alla collaborazione e partecipazione di tutto il paese ogni anno si organizza una cena all'aperto accompagnata da musica e balli tradizionali dove la maggior parte degli emigrati si danno appuntamento per trascorrere una serata di allegria con tutta la popolazione."}
{"id": "36398", "revid": "22416", "url": "https://it.wikipedia.org/wiki?curid=36398", "title": "Uras", "text": "Uras (\"\u00d9ras\" in sardo) \u00e8 un comune italiano di abitanti della provincia di Oristano in Sardegna, nella subregione del Campidano di Oristano.\nGeografia fisica.\nTerritorio.\nIl territorio comunale confina a nord-ovest con quelli di Marrubiu e Terralba, a nord-est con Morgongiori, a est con Masullas, a sud-est con Mogoro e a sud-ovest con San Nicol\u00f2 d'Arcidano.\nUras, posto a un'altitudine di 23 metri sul livello del mare, si trova ai piedi del monte Arci, a circa 67\u00a0km a nord ovest di Cagliari.\nOrigini del nome.\nIl toponimo rientra nella serie di designazioni locali sarde che riflettono una base \"ur\", \"acqua\", e il termine \"urium\", \"acqua fangosa\". \nStoria.\nNon si hanno notizie a suo riguardo, se non quelle riguardanti la sua origine, risalente al periodo prenuragico, data la vicinanza al monte Arci, la cui ricchezza di ossidiana doveva aver richiamato gli abitanti delle zone vicine i quali, una volta costruito il centro, si dedicarono alla lavorazione della pietra vetrosa. Offre notevoli tracce delle varie civilt\u00e0 che si sono succedute nel suo territorio e che hanno dato luogo a una straordinaria sintesi culturale: reperti del periodo neolitico; reperti dell'epoca nuragica con le torri di Arbu, Bentu Crobis, Serdis, Arrubiu, S'acqua de sa baira, i nuraghi de Cuaddus, Sa Domu Beccia, Bia Moguru, Thamis, Su Corrasi e Santu Giuanni e le tombe dei giganti. Il complesso pi\u00f9 imponente, quello di Sa Domu Beccia, sorge a pochi metri dall'abitato: era una struttura maestosa e gigantesca, . Tra le opere architettoniche pi\u00f9 importanti, merita di essere citata la parrocchiale di Santa Maria Maddalena, costruita in stile barocco nel 1664, su un impianto esistente.\nNel Medioevo appartenne al Giudicato di Arborea, e fece parte della curatoria di Bonorcili.\nAlla caduta del giudicato (1420) entr\u00f2 a far parte del Marchesato di Oristano. Nel 1470 sul territorio avvenne una celebre battaglia tra il marchese di Oristano Leonardo Alagon e il vicer\u00e9 aragonese dell'Isola Nicol\u00f2 Carroz, il quale fu battuto. Alla successiva e definitiva sconfitta degli arborensi (1478) pass\u00f2 sotto il dominio aragonese e fu incorporato nella contea di Quirra, che era stata istituita nel 1363 dal Re d'Aragona Pietro IV, e che fu trasformata in marchesato nel 1603, feudo prima dei Carroz e poi dei Centelles.\nNel 1527 il paese fu in parte distrutto da un'incursione barbaresca, per essere ricostruito pi\u00f9 tardi.\nIl paese fu riscattato agli Osorio de la Cueva, ultimi feudatari nel 1839, con la soppressione del sistema feudale.\nL'alluvione del 2013.\nIl 18 novembre 2013 il paese di Uras \u00e8 stato uno tra i paesi pi\u00f9 colpiti dal violento nubifragio, causato dal ciclone Cleopatra, che ha interessato anche altre grandi zone della Sardegna. In quella data quasi tutto il paese venne sommerso dall'acqua, a causa dell'esondazione dei due canali, situati nelle zone di San Salvatore e Sant'Antonio. Oltre agli ingenti danni causati alle case e alle campagne si registr\u00f2 anche una vittima, distruggendo anche degli edifici.\nSimboli.\nLo stemma e il gonfalone del comune di Uras sono stati concessi con il decreto del presidente della Repubblica del 15 settembre 1988.\nLe daghe sono un riferimento alla presenza romana nel paese, testimoniata dalla presenza dell'antica strada Karalis-Turris che attraversava il territorio urese, e alla storica battaglia del 1470 tra le truppe del marchese di Oristano, Leonardo Alagon, e il vicer\u00e9 di Sardegna Nicol\u00f2 Carroz, che venne sconfitto.\nI bisanti derivano, con una variazione dello smalto, dal blasone della famiglia d'Alag\u00f3n, che era \"d'argento, a sei torte di nero, poste 2, 2, 2\". Il braciere \u00e8 un richiamo alla attivit\u00e0 metallurgica locale ma si rif\u00e0 anche ad una etimologia alternativa del toponimo, da \"ur\" (\"fuoco\").\nMonumenti e luoghi d'interesse.\nArchitetture religiose.\nChiesa di Santa Maria Maddalena.\nLa chiesa parrocchiale dedicata a santa Maria Maddalena \u00e8 un edificio imponente, la cui costruzione nell'aspetto attuale inizi\u00f2 nel 1664 e termin\u00f2 intorno al 1682 con la facciata che doveva imitare la cattedrale di Cagliari. La facciata venne poi modificata nel 1715 e nel 1724, quando alla destra del prospetto principale venne eretto il campanile a canna quadra a due ordini, cui si sovrappongono la cella campanaria, il terminale ottagono con orologio ed il cupolino terminato nel 1752. L'interno, con volta a botte piuttosto alta (probabilmente realizzata intorno al 1775) \u00e8 a quattro campate, con sottarchi in pietra poggianti su un'alta cornice dentellata.\nChiesa di Sant'Antonio da Padova.\nLa chiesa, in cui si svolge una delle feste pi\u00f9 sentite, sorge all'estremit\u00e0 occidentale del paese. La facciata \u00e8 sormontata da un campanile a vela con 2 arcate a sesto acuto. All'interno si accede attraverso un ampio portico addossato alla navata, con larghi archi in pietra e mensole che un tempo reggevano una copertura lignea. Il muro di fondo \u00e8 dominato dall'altare in pietra suddiviso da 4 lesene: le due interne sono decorate a fogliame con rilievo piatto. Tutto l'insieme \u00e8 poi diviso in orizzontale da una doppia trabeazione (ovvero il complesso dell'architrave, del fregio e della cornice).\nChiesa di San Salvatore.\nQuesta chiesa \u00e8 passata alla storia per la battaglia svoltasi nelle sue vicinanze nel 1470, nella quale Leonardo Alagon riport\u00f2 la vittoria contro il vicer\u00e9 Niccol\u00f2 Carroz. Di pianta rettangolare, presenta un campanile a vela che si erge nella facciata spoglia. All'interno 4 alti e robusti pilastri sostengono una copertura su travi lignee, ai cui capi si trovano interessanti mensole in legno intagliato. Non lontano dalla chiesa si trova una struttura nuragica attualmente in fase di scavo e pietrame nuragico \u00e8 anche inglobato nella struttura della stessa chiesa, il che lascia supporre che essa sia sorta su un precedente luogo di culti precristiani, probabilmente dedicati alla sacralit\u00e0 delle acque.\nSociet\u00e0.\nLingue e dialetti.\nLa variante del sardo parlata a Uras \u00e8 il campidanese oristanese.\nInfrastrutture e trasporti.\nStrade.\nImmediatamente ad est di Uras si sviluppa la SS 131, la principale strada sarda. Altri collegamenti col territorio circostante sono possibili principalmente tramite la SS 442 e con la SP 47.\nFerrovie.\nUras \u00e8 servita dal 1872 dalla stazione di Uras-Mogoro: situata lungo la Dorsale Sarda \u00e8 gestita da RFI ed \u00e8 servita dai treni di Trenitalia.\nSport.\nAd Uras ha sede una societ\u00e0 di tiro con l'arco, la \"Arcieri Uras\".\nAd Uras ha sede anche una societ\u00e0 di hockey su prato, la Juvenilia Uras che milita in Serie A1."}
{"id": "36400", "revid": "1652635", "url": "https://it.wikipedia.org/wiki?curid=36400", "title": "Villa Sant'Antonio", "text": "Villa Sant'Antonio (\"Sant'Antoni\" o \"Sant'Antoni Arru\u00ecnas\" in sardo) \u00e8 un comune italiano di 342 abitanti della provincia di Oristano in Sardegna.\nStoria.\nL'area fu abitata gi\u00e0 in epoca prenuragica, nuragica e romana, per la presenza sul territorio di alcune domus de janas e menhir, di alcuni nuraghi e di alcune tombe di epoca romana.\nIl paese attuale \u00e8 di origine recente.\nAgli inizi del XVIII secolo fu trovata presso una sorgente una statua di Sant'Antonio Abate; si costru\u00ec allora nella localit\u00e0 un oratorio e vi si stabilirono alcune famiglie. Nel 1720 venne siglato l'atto di vassallaggio alla baronia di Senis, alla quale il paese fu incorporato, feudo dei Nin Zatrillas, ai quali venne riscattato nel 1839 con la soppressione del sistema feudale.\nGeografia fisica.\nTerritorio.\nSi trova nella regione dell'Alta Marmilla. Sorge sulle colline delimitate a sud dalla Giara di Assolo, a est dal fiume \"Imbessu\", a nord dal \"Grighine\" e a Ovest dalla \"Bradaxiana\" di Usellus.\nMonumenti e luoghi d'interesse.\nIl territorio \u00e8 ricco di sorgenti e di importanti resti archeologici: menhir, domus de janas, nuraghi e siti romani tra i quali:\nTra gli edifici religiosi si annota la chiesa di Sant'Antonio Abate.\nSociet\u00e0.\nLingue e dialetti.\nLa variante del sardo parlata a Villa Sant'Antonio \u00e8 il campidanese occidentale.\nEconomia.\nIl centro \u00e8 dedito all'agricoltura e alla pastorizia."}
{"id": "36401", "revid": "22416", "url": "https://it.wikipedia.org/wiki?curid=36401", "title": "Villa Verde", "text": "Villa Verde (\"B\u00e0ini\" in sardo) \u00e8 un comune italiano di 310 abitanti della provincia di Oristano in Sardegna. Villa Verde assume questa denominazione dal 1954, ma fu denominato prima \"B\u00e0nnari\" poi dal 1868 \"B\u00e0nnari d'Usellus\" (gi\u00e0 Comune autonomo dal 1861 al 1927, poi venne aggregato ad Usellus). \u00c8 situato nell'area geografica denominata Alta Marmilla, sul versante nord orientale del massiccio vulcanico del Monte Arci.\nGeografia fisica.\nTerritorio.\nIl centro abitato si trova a circa 200\u00a0m\u00a0s.l.m.; il suo territorio occupa 17,34\u00a0km\u00b2 del versante nord orientale del Monte Arci. Il territorio \u00e8 prevalentemente collinare, caratterizzato da una zona alta di formazione vulcanica (con altitudine massima a 641\u00a0m\u00a0s.l.m. a Punta Laccu sa Vitella), una parte bassa di formazione sedimentaria (con quota minima a 167\u00a0m\u00a0s.l.m. nella valle del rio Croxiurussu) separate da un altipiano basaltico di alcune centinaia di ettari.\nI corsi d'acqua sono a carattere torrentizio e a regime stagionale; i pi\u00f9 significativi sono il rio Bau Majori ed il rio Bingia Cresia, che unendosi nei pressi del centro abitato formano il rio Croxiugrussu. Sono molto numerose le sorgenti; le pi\u00f9 copiose sono quelle di Mitza Margiani, di Santu Mauru e di Gergui.\nLe zone pi\u00f9 alte sono coperte da boschi di lecci e sughere (\"Quercus suber\"), impianti di conifere e macchia mediterranea evoluta; le zone basse sono caratterizzate da pascoli e seminativo alberato.\nStoria.\nPreistoria e storia antica e medievale.\nI primi segni di insediamento umano nel territorio di Villa Verde risalgono al neolitico con numerosi ritrovamenti di ossidiana lavorata, come nel resto del Monte Arci. Sono presenti i resti di una ventina di nuraghi alcuni dei quali di notevole importanza: le fortificazioni complesse ed i villaggi di Brunk'e s'Omu e Nurax'e Mau, e le torri di Gergui, di Is Cottillas e di Truttiris. Di et\u00e0 romana \u00e8 un forno verticale per la cottura della ceramica e un tratto di strada all'interno del bosco di Mitza Margiani. In epoca medievale, col nome di B\u00e0nnari, faceva parte della curatoria di Parte Usellus del Giudicato di Arborea.\nAlla caduta del giudicato (1410) entr\u00f2 a far parte del Marchesato di Oristano, e alla definitiva sconfitta degli arborensi (1478) pass\u00f2 sotto il dominio aragonese e fu incorporato nell'Incontrada di Parte Montis, occupato dalle truppe del feudatario di Quirra Berengario Bertran Carroz, che sposando Eleonora Manriquez ne ottenne ufficialmente dal re il controllo fino all'estinzione dei Bertran Carroz nel 1511.\nStoria contemporanea.\nNel 1603 il paese fu incorporato nel marchesato di Quirra, feudo prima dei Centelles fino al 1670, poi dei Catal\u00e0 e infine (dal 1766) degli Osorio de la Cueva. Il paese fu riscattato agli ultimi feudatari nel 1839, con la soppressione del sistema feudale.\nL'atto di costituzione del 18 marzo 1861 registra il comune di \"Bannari\" in provincia di Cagliari; sette anni dopo il comune cambia denominazione in \"Bannari di Usellus\" (L. n. 4703 del 29 ottobre 1868). Nel 1927 il comune \u00e8 soppresso e il territorio aggregato a quello di Usellus assieme al territorio dei comuni di Albagiara ed Escovedu (R.D. n. 1652 del 19 agosto 1927); nel 1947 Bannari di Usellus ritrova la propria autonomia comunale (D.L.P. n. 90 del 21 gennaio 1947). Nel 1954 il comune cambia denominazione in \"Villa Verde\" (L.R. n. 4 del 2 aprile 1954). Dal 1974 fa parte della nuova provincia di Oristano (Legge n. 306 del 16 luglio 1974).\nSimboli.\nLo stemma del Comune di Villa Verde \u00e8 troncato semipartito: il primo, d'oro, calzato di verde, con tre punte di lance preistoriche di ossidiana, di nero, poste sull'oro, bene ordinate; il secondo, d'azzurro, con una poiana d'argento, posta in sbarra, con le ali aperte in banda, con la testa rivolta; il terzo, di rosso, alle sette spighe di grano d'oro, impugnate, legate di azzurro. Il Gonfalone \u00e8 costituito da un drappo partito di bianco e di azzurro, riccamente ornato di ricami d'argento.\nLe immagini raffigurate nello stemma simboleggiano la ricchezza culturale, naturalistica e agricola del territorio.\nMonumenti e luoghi d'interesse.\nSiti archeologici.\nNel territorio di Villa Verde sono presenti i resti di numerosi nuraghi e altri siti archeologici di notevole importanza:\nSociet\u00e0.\nLingue e dialetti.\nLa variante del sardo parlata a Villa Verde \u00e8 il campidanese occidentale."}
{"id": "36402", "revid": "239497", "url": "https://it.wikipedia.org/wiki?curid=36402", "title": "Villanova Truschedu", "text": "Villanova Truschedu (\"Biddanoa Truschedu\" in sardo) \u00e8 un comune italiano di 298 abitanti della provincia di Oristano in Sardegna, nella regione storica del Barigadu.\nStoria.\nL'area fu abitata gi\u00e0 nel Neolitico, in epoca nuragica, per la presenza sul territorio di numerosi nuraghi.\nDurante il medioevo appartenne al Giudicato di Arborea e fece parte della curatoria di Parte Barigadu. Alla caduta del Giudicato (1420) entr\u00f2 a far parte del Marchesato di Oristano, e alla sconfitta di quest'ultimo (1478) pass\u00f2 sotto il dominio aragonese, ove divenne un feudo incorporato nell'Incontrada di Parte Barigadu.\nNel 1829, in epoca sabauda, fu dato in feudo alla famiglia Manca Led\u00e0, che la unirono insieme a Fordongianus nella contea di San Placido. Fu riscattato all'ultimo feudatario, don Giacomo Manca Led\u00e0 conte di San Placido, nel 1839 con la soppressione del sistema feudale, per cui divent\u00f2 un comune amministrato da un sindaco e da un consiglio comunale.\nSimboli.\nLo stemma del comune di Villanova Truschedu \u00e8 stato concesso con decreto del presidente della Repubblica del 4 settembre 1998.\nSociet\u00e0.\nLingue e dialetti.\nLa variante del sardo parlata a Villanova Truschedu \u00e8 riconducibile alla Limba de mesania.\nCultura.\nLetteratura.\nIl romanzo di Flavio Soriga \"Sardinia Blues\" \u00e8 in parte ambientato a Villanova Truschedu."}
{"id": "36403", "revid": "22416", "url": "https://it.wikipedia.org/wiki?curid=36403", "title": "Villaurbana", "text": "Villaurbana (\"Biddobr\u00e0na\" in sardo) \u00e8 un comune italiano di abitanti della provincia di Oristano in Sardegna, nell\u2019area geografica della Marmilla\nGeografia fisica.\nTerritorio.\nMonte Arci \u00e8 il monte principale del paese che \u00e8 situato a est di Oristano da cui dista 20\u00a0km.\nOrigini del nome.\nIl nome del paese deriva dal latino \"Villa Urbis\", ossia \"villa della citt\u00e0\".\nStoria.\nLa zona dove sorge Villaurbana fu abitata in epoca nuragica e poi in quella romana. Lo dimostra una strada nelle campagne al confine con Usellus e Mogorella.\nNell'XI secolo faceva parte del Giudicato di Arborea, nella curatoria del Campidano di Simaxis. Di Villaurbana si ha notizia certa nella seconda met\u00e0 del secolo XIV quando Eleonora d'Arborea concluse la pace con il re d'Aragona (1395) e fu tra i paesi che elessero coloro che dovevano \u00abgiurare la pace e sottoscrivere il trattato\u00bb.\nVillaurbana fu soggetta alle vicende di Oristano. Quando nel 1410 il Giudicato di Arborea perse la propria indipendenza, il re d'Aragona istitu\u00ec il marchesato di Oristano per Leonardo Cubello; i Cubello si estinsero nel 1470 con Salvatore, che lasci\u00f2 erede il nipote Leonardo Alagon; essendosi questo ribellato, il re d'Aragona (Giovanni II) glielo confisc\u00f2 nel 1477.\nDa quel momento il territorio del marchesato (e quindi anche Villaurbana) appartenne alla Corona, e nel 1493 (Ferdinando II il Cattolico) assunse per s\u00e9 anche il titolo di marchese di Oristano e conte del Goceano.\nSotto gli aragonesi il paese di Villaurbana fece parte dei feudi della famiglia Carroz.\nNel 1720 la Sardegna fu assegnata con titolo regale ai Savoia.\nNel 1767 re Carlo Emanuele III incluse Villaurbana nel marchesato di Ar\u00e7ais per i Flores Nurra, ai quale rimase fino all'abolizione dei feudi (1839), quando fu a loro riscattato per divenire un comune amministrato da un sindaco e da un consiglio comunale.\nNel 1854 Villaurbana era costituita da 1.010 abitanti \u00abpressoch\u00e9 tutti agricoltori e pastori\u00bb (Casalis).\nSimboli.\nLo stemma del comune \u00e8 stato concesso con Decreto del Presidente della Repubblica del 28 luglio 2005 e si blasona:\nMonumenti e luoghi d'interesse.\nParticolare importanza rivestono i complessi nuragici e le tombe dei giganti.\nNel territorio di Villaurbana sono presenti quaranta nuraghi e alcune tombe dei giganti tra i quali:\nTra i luoghi di culto si segnalano:\nSociet\u00e0.\nLingue e dialetti.\nLa variante del sardo parlata a Villaurbana \u00e8 il campidanese occidentale"}
{"id": "36404", "revid": "125479350", "url": "https://it.wikipedia.org/wiki?curid=36404", "title": "Zeddiani", "text": "Zeddiani \u00e8 un comune italiano di abitanti della provincia di Oristano in Sardegna, nella regione del Campidano di Oristano.\nStoria.\nL'area fu abitata gi\u00e0 in epoca nuragica per la presenza sul territorio di alcuni nuraghi.\nNel medioevo appartenne al Giudicato di Arborea, e fece parte della curatoria del Campidano di Oristano.\nAlla caduta del giudicato (1410) entr\u00f2 a far parte del marchesato di Oristano. Sconfitti definitivamente gli arborensi, nel 1478 pass\u00f2 sotto il dominio aragonese, parte dei feudi della famiglia Carroz.\nNel 1767 il re di Sardegna Carlo Emanuele III di Savoia incluse il paese nel marchesato di Arcais, feudo dei Flores Nurra, ai quale rimase fino all'abolizione dei feudi (1839), quando fu a loro riscattato per divenire un comune amministrato da un sindaco e da un consiglio comunale.\nSociet\u00e0.\nLingue e dialetti.\nLa variante del sardo parlata a Zeddiani \u00e8 il campidanese oristanese."}
{"id": "36405", "revid": "22416", "url": "https://it.wikipedia.org/wiki?curid=36405", "title": "Zerfaliu", "text": "Zerfaliu (\"Tzorfol\u00ecu\" in sardo) \u00e8 un comune italiano di abitanti della provincia di Oristano in Sardegna, nella regione del Campidano di Oristano. Il paese \u00e8 un importante centro di produzione di agrumi e vini di qualit\u00e0 (vernaccia).\nStoria.\nL'area fu abitata gi\u00e0 in epoca nuragica per la presenza nel territorio di alcuni nuraghi.\nDurante il medioevo faceva parte della curatoria del Campidano di Oristano nel Giudicato di Arborea.\nAlla caduta del giudicato (1420) entr\u00f2 a far parte del Marchesato di Oristano. Alla definitiva sconfitta degli arborensi, nel 1478, pass\u00f2 sotto il dominio aragonese e divenne un feudo. \nIntorno al 1767, in epoca sabauda, venne incorporato nel marchesato d'Arcais, feudo dei Flores Nurra, ai quali fu riscattato nel 1839 con la soppressione del sistema feudale, per cui divenne un comune amministrato da un sindaco e da un consiglio comunale.\nMonumenti e luoghi d'interesse.\nNel territorio del paese sono presenti alcuni luoghi di interesse tra i quali:\nSociet\u00e0.\nLingue e dialetti.\nLa variante del sardo parlata a Zerfaliu \u00e8 il campidanese oristanese.\nCultura.\nLa festa principale di Zerfaliu \u00e8 Ges\u00f9 Trasfigurato (il patrono), organizzata dal Comitato dei cinquantenni, seguito dalla festa di San Pio, organizzata dal Comitato dei quarantenni. \nLa festa di Ges\u00f9 Trasfigurato si tiene il 6 agosto ma si festeggia anche la sera del 5 agosto. Sempre la sera del 5 agosto il parroco del paese celebra la messa in onore dei defunti del comitato. La vigilia del 6 agosto viene chiamata \"S'Arrassignu\". La processione dopo la messa \u00e8 accompagnata da un canto in sardo chiamato \"Coggius\".\nLa seconda festa del paese \u00e8 dedicata a san Pio e si festeggia il 22 e il 23 settembre. \u00c8 la seconda festa pi\u00f9 importante del paese e la Santa Messa viene celebrata dal parroco del paese nella piazza dedicata al santo. La terza festa \u00e8 la \"Sagra degli agrumi\": si tiene ogni anno tra febbraio e marzo per valorizzare il prodotto tipico del territorio."}
{"id": "36406", "revid": "15756", "url": "https://it.wikipedia.org/wiki?curid=36406", "title": "Adria", "text": "Adria \u00e8 un comune italiano di abitanti della provincia di Rovigo nel Veneto.\nStoria.\nAntichit\u00e0.\nLe prime tracce di un insediamento nella zona dell'attuale citt\u00e0 di Adria, risalgono al periodo tra il X e il VI secolo a.C., quando i Veneti costruirono palafitte sul terreno paludoso che, all'epoca, si affacciava sul mare.\nAll'inizio del VI secolo a.C. Adria era un insediamento etrusco posto sul fiume Adrias (Atriano in lingua latina), che all'epoca sfociava nel mare e seguiva quello che oggi \u00e8 il corso del Canal Bianco, .\nIl nome Adria deriverebbe dall'etrusco \"atrium\", giorno/luce/est, ad indicare la posizione ad oriente del mare e della citt\u00e0 di Adria, abitata dagli \"Atriates Tusci\" (etruschi orientali - civilt\u00e0 post-villanoviana con centro a Felsina), rispetto all'Etruria.\nSecondo alcune fonti il nome fu poi utilizzato dai greci per denominare la parte superiore del mare Adriatico \"Adrias Kolpos\" (golfo di Adria); il nome venne poi esteso all'intero mare Adriatico\n. Altre ricostruzioni fanno risalire l'origine del nome Adriatico alla citt\u00e0 di Atri, in provincia di Teramo\nPer la sua posizione strategica, Adria venne rifondata dai Sicelioti con il nome di \"Adr\u00eca\" nel 385 a.C. come colonia della potente Siracusa, nel quadro dell'espansione commerciale in Adriatico promossa dal re siceliota Dionisio I. Insieme ad Adria vennero fondate Ank\u00f3n (l'attuale Ancona), Issa (l'attuale Lissa) e Lissos (l'attuale Alessio); si veda la carta a fianco.\nAdria era allora terminale di importanti vie carovaniere che scendevano dal Baltico, attraverso il Brennero, e dal Mar Nero attraverso il Danubio e la Drava, mettendo in comunicazione commerciale l'area mediterranea con tali regioni e permettendo gli scambi di ambra, stagno e argento. Un canale artificiale (la Filistina) collegava gi\u00e0 allora Adria con la serie di lagune presenti anticamente lungo tutta la costa settentrionale, dalle foci del Po fino a Grado, e da l\u00ec permetteva di risalire tramite protetta navigazione endo-lagunare fino alle risorgive del Timavo (\"caput Adriae\") In tal modo Adria era terminale commerciale tra l'Europa centrale e il Mediterraneo, incluso l'oriente ellenistico e Alessandria d'Egitto; di tali relazioni commerciali permangono resti di ceramiche e vetri lavorati.\nDal III secolo a.C. Adria fu occupata dai Galli, come testimoniato dalle tombe a inumazione galliche. Inglobata nell'Impero romano, nei secoli successivi Adria and\u00f2 perdendo importanza, per via dell'interramento del porto, e dell'allontanamento dal mare. Gi\u00e0 nel I secolo d.C. era necessario percorrere un canale artificiale per raggiungerla. Dal V secolo Adria fu sede di giurisdizione ecclesiastica.\nIl progressivo interramento del delta del Po dalla Rotta di Sermide (VIII secolo a.C.), che modific\u00f2 il corso del Po che allora arrivava fino all'attuale Ficarolo e poi piegava verso sud, allontan\u00f2 la citt\u00e0 dal mare rendendo sempre pi\u00f9 problematica la prosecuzione dell'attivit\u00e0 portuale.\nMedioevo e periodo veneziano.\nAl passaggio delle invasioni barbariche, il porto di Adria aveva gi\u00e0 perso la gran parte della sua importanza, ma assunse il nuovo ruolo di importante bastione militare, difeso dalla laguna e dai fiumi Adige e Po, all'interno dei territori amministrati dalla Chiesa di Roma. Il definitivo declino del porto di Adria avvenne in seguito alla rotta della Cucca del 589, che sconvolse l'intera idrografia del territorio circostante, isolando Adria tra paludi malsane. Anche la trama delle strade romane si and\u00f2 presto perdendo; l'unica a sopravvivere fu la \"via Popilia\", presto ribattezzata \"Romea\" in quanto percorsa dai pellegrini diretti a Roma.\nTra il VII e l'VIII secolo Adria divenne un feudo vescovile indipendente da quello di Ravenna, ma l'autorit\u00e0 del vescovo fu lentamente soppiantata da quella del Comune, che mantenne l'autonomia locale fino a circa il 1250, quando la signoria degli Estensi installarono ad Adria un proprio rappresentante (\"giudice\" e poi \"visconte\"). La visconteria di Adria conferita ai Principi Giocoli,rimase indipendente rispetto all'espansione dello stato da tera veneziano, fino a concedersi spontaneamente a Venezia all'inizio del '500, quando Adria era ormai declinata ad un piccolo villaggio in mezzo a una palude malarica. Giocolo Giocoli II, figlio del defunto Bartolomeo, fu per conto degli Estensi al governo della citt\u00e0 di Adria nel 1445, con il titolo di visconte.\nQuando nel Seicento inizi\u00f2 l'opera di bonifica della valle polesana da parte dei veneziani, incluso il taglio di Porto Viro, Adria cominci\u00f2 ad assumere nuovamente importanza.\nPeriodo napoleonico.\nL'invasione di Napoleone Bonaparte del 1796 port\u00f2 tra l'altro Adria a far parte del Distretto di Padova. Il 13 maggio 1797 il generale Gianbattista Rusca, designato al comando del territorio polesano e adriese, si impadroniva con la forza del potere municipale; veniva istituita una guardia civica ed eletta una nuova municipalit\u00e0, tra i cui membri spiccava anche la figura di Carlo Bocchi. Gli adriesi restarono comunque ostili alle idee rivoluzionarie, per timore delle principali famiglie cittadine di perder quei titoli nobiliari recentemente ottenuti da Venezia. Gli stessi accolsero invece con favore l'assegnazione di Adria all'Impero austriaco con il trattato di Campoformio del 1797. Con un decreto del gli austriaci restituirono i diritti in precedenza avuti dalla Serenissima e istituirono la Provincia di Adria, indipendente da Padova.\nDopo la vittoria di Marengo del 14 giugno 1800 i francesi tornarono nel Polesine. La citt\u00e0 fu inclusa nel governo provvisorio e poi nella Repubblica Cisalpina, quindi della Repubblica Italiana (1802-1805), trasformata nel 1805 in Regno d'Italia, amministrativamente incorporata come vice-prefettura nel Dipartimento dell'Adriatico con capoluogo Venezia.\nNel 1809 anche Adria partecip\u00f2 agli atti di brigantaggio contro i francesi che scoppiarono in tutto il Veneto. La rivolta fu capeggiata dal sacerdote Carolo Giocoli, con base a Bellombra. Nella notte tra l'8 e il 9 luglio numerosi rivoltosi aprirono le carceri, si impadronirono delle armi della guardia nazionale e operarono incendi e saccheggi. La repressione francese non si fece attendere, coinvolgendo anche molti innocenti, vittime di odii privati. Giocoli, catturato presso Ferrara, venne condannato ai ferri a vita.\nIl periodo napoleonico introdusse anche ad Adria importanti e positive novit\u00e0: scuole popolari pubbliche e gratuite, soppressione di istituzioni confessionali pagate dal bilancio pubblico, emanazione di provvedimenti umanitari e igienici, introduzione del nuovo codice civile.\nPeriodo austriaco.\nSconfitto Napoleone, in conseguenza della restaurazione operata dal Congresso di Vienna, Adria dal 1815 fu inclusa nel Regno Lombardo-Veneto, sotto la Prefettura di Rovigo. Gli austriaci, pur non essendo sempre benvoluti dagli adriesi, migliorarono notevolmente le infrastrutture, lo sviluppo e la qualit\u00e0 della citt\u00e0, ma spesso sostituirono nelle posizioni gestionali di importanza gli italiani con amministratori austriaci. Durante il periodo austriaco vengono eliminate pressoch\u00e9 completamente le abitazioni in canna (erano ancora 200 nel 1817), chiusi alcuni fossati urbani, consolidati i ponti interni, migliorate le comunicazioni stradali. Vengono inoltre aperti il teatro (1816), l'ospedale (1844), la casa di riposo (1852), e il ginnasio vescovile.\nUn'identit\u00e0 polesana si svilupp\u00f2 in questo estremo lembo sud-orientale dell'impero austriaco, manifestandosi nel desiderio di riunificazione al resto dei territori italiani. Nel gennaio 1819 venne scoperto a Fratta un covo di carbonari, cui partecipavano anche alcuni adriesi.\nTutto rimase comunque tranquillo fino al 1848, quando alla rivolta anti-austriaca seguirono alcuni mesi di autonomia amministrativa, fino al 26 maggio, sotto la guida di un Comitato distrettuale composto da un presidente e da una giunta. Al termine della prima guerra d'indipendenza la repressione austriaca si fece sentire in tutto il Polesine con processi e condanne politiche. Anche ad Adria le tendenze politiche del periodo si distinguevano tra il movimento mazziniano, rivoluzionario e repubblicano, e quello cavouriano, che disapprovava i mezzi rivoluzionari facendo affidamento sulle arti della diplomazia. Vari cittadini adriesi attraversarono il Po per unirsi all'esercito piemontese e alla spedizione dei Mille di Giuseppe Garibaldi (furono tre gli adriesi tra i Mille). All'indomani dell'annessione del Veneto all'Italia nel 1866 questi assumeranno importanti cariche cittadine.\nPeriodo italiano.\nA partire dal Risorgimento, la popolazione di Adria aumenta progressivamente fino agli oltre 34.000 abitanti del 1951, anche per via dell'annessione di comuni circonvicini gi\u00e0 autonomi negli anni '20 (Bottrighe e Ca' Emo). Nel novembre 1951 Adria rimase sommersa dalla tracimazione del Po. Molte famiglie persero tutto. Successivamente parte della popolazione si spost\u00f2 verso le zone pi\u00f9 interne del Polesine non colpite dall'alluvione, oppure emigr\u00f2 nei distretti industriali della Lombardia e del Piemonte. Numerosi adriesi si trasferirono all'estero, anche in Paesi lontani come il Canada e l'Australia.\nMonumenti e luoghi d'interesse.\nArchitetture religiose.\nCattedrale Nuova dei Santi Pietro e Paolo.\nL'edificio sacro \u00e8 da sempre sede della cattedra della diocesi di Adria-Rovigo. Tuttavia il vescovo risiede a Rovigo, dove si trova la concattedrale di Santo Stefano.\nChiesa di Santa Maria Assunta della Tomba.\nVenne modificata pi\u00f9 volte nel tempo fino ad assumere l'attuale aspetto nel 1718 e il cui nome sembra provenire dalla vicinanza di una tomba romana e citata in antichi documenti ritrovati con \"ad tumbam\" (latino \"vicino alla tomba\"). La tradizione popolare vuole che il vecchio campanile, abbattuto nel 1928 per far posto a quello odierno, sorgesse su un faro di segnalazione dell'antico porto romano, deducibile dalla presenza della lapide risalente al III secolo murata sullo zoccolo. La lapide reca la seguente iscrizione: Columna haec magna ex parte calce illita rudus anguli nord-ovest est antiqui romani hadriatici phari vulgo de tumba - 1647 (Questa colonna, per buona parte ricoperta da intonaco, \u00e8 il rudere dell'angolo nord-ovest dell'antico faro romano dell'adriatico, comunemente detto 'della Tomba'). All'interno \u00e8 conservata una fonte battesimale di forma ottagonale, risalente al VII o VIII secolo, sulla quale \u00e8 inciso il nome del 3\u00ba vescovo, vescovo Bono, il terzo della diocesi di Adria. Oltre a dipinti del XV e XVI secolo, nella cappella \u00e8 presente un altorilievo in terracotta raffigurante una Dormitio Virginis e attribuito a Michele da Firenze.\nHa la dignit\u00e0 di basilica minore.\nCattedrale Vecchia di San Giovanni.\nRisale all'XI secolo ca. e si eleva a sinistra dell'edificio della nuova Cattedrale. Il suo attuale orientamento con abside ad ovest, risulta capovolto rispetto all'originale, in seguito alla costruzione al suo ridosso dell'edificio della Cattedrale nuova, dalla cui navata sinistra vi si accede. Sul lato sud si apre verso Piazzetta Campanile, mentre sulla zona retrostante fu edificata negli anni 30 c.a una pregevole e suggestiva riproduzione della Grotta di Lourdes.\nAll'interno della vecchia Cattedrale si ritrova un bassorilievo in gesso riproducente il battesimo di Ges\u00f9 e i medaglioni degli evangelisti, tutti realizzati del Samoggia.\nInteressante \u00e8 la serie dei nomi (cronotassi) dei Vescovi di Adria, con i rispettivi stemmi, disposti longo il perimetro interno delle mura laterali. Sotto la Cattedrale Vecchia di San Giovanni, l'alto Medioevo ha lasciato un significativo segno della presenza cristiana in citt\u00e0, con i resti ancora visibili di ad una cripta di forma semicircolare, per alcuni risalente al V-VI sec., con affreschi pittorici di chiaro stile bizantino, che rappresentano gli apostoli.\nL'area circostante nasconde sicuramente ulteriori tracce del passato paleocristiano, risultando nel contempo di non agevole indagine, in quanto nel tempo numerosi sono gli edifici costruiti in zona, tali cos\u00ec da averla coperta quasi integralmente.\nSociet\u00e0.\nEvoluzione demografica.\nAdria \u00e8 il secondo comune pi\u00f9 popolato della provincia. Come si pu\u00f2 notare dal grafico, la citt\u00e0 contava sino al 1951 oltre 34000 abitanti, poi, dopo l'alluvione nel novembre di quell'anno, parte della popolazione si spost\u00f2 verso le zone pi\u00f9 interne del Polesine non colpite dall'alluvione, oppure emigr\u00f2 prevalentemente nei distretti industriali della Lombardia e del Piemonte. Numerosi furono anche gli adriesi che scelsero Paesi stranieri, come il Canada e l'Australia.\nCultura.\nUniversit\u00e0.\nAdria \u00e8 una delle sedi del corso di laurea in scienze infermieristiche dell'Universit\u00e0 di Ferrara, attivato di concerto con l'Azienda ULSS 5 \"Polesana\"..\nGeografia antropica.\nIl Comune fa parte della zona climatica E.\nInfrastrutture e trasporti.\nStrade.\nAdria \u00e8 lambita dalla SS 309 Romea, \u00e8 raggiunta dalla SR 443 per Rovigo, la SR 516 Piovese per Padova, la SP 45 per Rosolina, e la SR 495 per Ariano nel Polesine.\nMobilit\u00e0 urbana.\nIl sistema del trasporto pubblico della citt\u00e0 \u00e8 servito da una linea extraurbana gestita da Busitalia che la collega con il capoluogo Rovigo e con le principali localit\u00e0 sulla direttiva ovest-est verso il delta del Po e nord-sud verso la provincia di Venezia e di Ferrara; inoltre vi sono dei collegamenti con Cavarzere gestiti dall'Actv.\nFerrovie.\nAd Adria \u00e8 presente una stazione ferroviaria a 5 binari collegata alle linee ferroviarie non elettrificate Rovigo-Chioggia e Adria-Mestre.\nTrasporto fluviale.\nIn citt\u00e0 \u00e8 presente un porto turistico, e ospita il \"Cantiere Navale Vittoria S.p.A.\", gestita dalla famiglia Du\u00f2, un'attivit\u00e0 cantieristica di altissimo rilievo, specializzata dal 1927 nella costruzione di navi da carico, draghe, rimorchiatori, motopescherecci, imbarcazioni militari, pattugliatori veloci e imbarcazioni per interventi anti incendio e S.A.R.\nIl comune di Adria confina a sud con il fiume Po, ed \u00e8 attraversato da ovest ad est dal Tartaro-Canalbianco-Po di Levante, entrambi navigabili.\nIl Canalbianco \u00e8 un canale artificiale, tratto intermedio del Tartaro-Canalbianco-Po di Levante, via navigabile lunga 135\u00a0km che collega Mantova con il mare, attraversando tutta la provincia di Rovigo.\nIl tratto iniziale, della lunghezza di 52\u00a0km, \u00e8 naturale e prende il nome di \"Tartaro\"; il tratto intermedio, lungo 78\u00a0km, \u00e8 il canale artificiale che prende il nome di \"Canalbianco\" e arriva fino alla conca di Volta Grimana; il tratto finale, di 17\u00a0km, arriva fino alla foce e prende il nome di \"Po di Levante\".\nLa lunghezza totale del fiume dalle sorgenti al mare \u00e8 di 147\u00a0km.\nIl Canalbianco, infine, si collega alla linea navigabile \"Po-Brondolo\", che dalla laguna di Chioggia permette di raggiungere Venezia.\nAttualmente si sta concludendo l'adeguamento dell'intera asta navigabile, permettendo cos\u00ec il passaggio di bettoline \"Classe V Europea\".\nA corredo di questi imponenti lavori \u00e8 gi\u00e0 attivo l'interporto di Rovigo, area di scambio per il trasporto fluviale-gomma-ferro, che si propone in virt\u00f9 della sua equidistanza tra Padova e Ferrara, l'adiacenza alla S.S. Transpolesana e all'autostrada A13.\nSport.\nLe societ\u00e0 di calcio con sede nel comune sono: U.S.D. Adriese 1906, A.C. San Vigilio Adria, A.S.D. Baricetta Calcio e A.S.D. Ca' Emo Calcio, che militano in campionati di livello regionale.\nAd Adria si svolge la manifestazione automobilistica storica \"Rally citt\u00e0 di Adria\" e nella frazione di Cavanella Po si trova il complesso multifunzionale Adria International Raceway."}
{"id": "36407", "revid": "1933779", "url": "https://it.wikipedia.org/wiki?curid=36407", "title": "Ariano nel Polesine", "text": "Ariano nel Polesine (\"Ari\u00e0n\" in dialetto ferrarese) \u00e8 un comune italiano di abitanti della provincia di Rovigo in Veneto.\nGeografia fisica.\nTerritorio.\nIl comune d\u00e0 il nome anche all'Isola di Ariano, un territorio compreso tra i rami del Po di Goro, del Po di Venezia e del Po di Gnocca, facente parte del Delta del Po. L'Isola di Ariano comprende i comuni di Ariano nel Polesine, Corbola e Taglio di Po. Il confine sud si estende per tutta la lunghezza del Po di Goro, il quale \u00e8 anche confine tra le regioni Veneto ed Emilia-Romagna.\nAriano nel Polesine \u00e8 il pi\u00f9 lungo comune della provincia di Rovigo. Dista dal capoluogo circa .\nIl territorio comunale ha una curiosa conformazione geografica: si estende in lunghezza dalla frazione di Santa Maria in Punta sino alla localit\u00e0 Bacucco, sul mare Adriatico, per una quarantina di km; mentre dalla frazione di Riv\u00e0 sino al mare, circa , il territorio \u00e8 largo solo qualche centinaio di metri. In localit\u00e0 Ca' Vendramin il territorio comunale si riduce in pratica al solo argine, in quanto \u00e8 presente una circoscritta enclave del comune di Taglio di Po, sede del Museo Regionale della Bonifica, ricavato all'interno di una grande idrovora dismessa, gi\u00e0 appartenente al Consorzio di bonifica Delta Po. A est di Riv\u00e0 il territorio \u00e8 molto giovane: si \u00e8 formato assieme all'attuale cuspide deltizia in seguito al taglio di Porto Viro operato dalla Serenissima nel 1600 e ultimato il 16 settembre 1604.\nQuesto ha comportato il fatto che ancora oggi la superficie comunale stia aumentando leggermente e, assieme ai comuni di Porto Tolle e Porto Viro, costituisca l'unico territorio italiano tuttora in espansione.\n\u00c8 il comune pi\u00f9 meridionale della Regione Veneto.\nFa parte del Parco Regionale Veneto del Delta del Po e del Parco interregionale Delta del Po, anche se quest'ultimo non \u00e8 ancora pienamente operativo.\nIl comune fa parte del Distretto RO 2 di Protezione Civile e Anti Incendio Boschivo, istituito con Deliberazione G.R.V. 3936 del 12/12/2006, ai sensi del D.G.R. 506 del 18/2/2005.\nClima.\nIl comune \u00e8 compreso nella zona climatica E. GR-G: gradi-giorno 2347.\nLa primavera \u00e8 fresca e piovosa e l'autunno nebbioso o piovoso. L'inverno \u00e8 nebbioso con parentesi di clima pi\u00f9 asciutto e temperature abbastanza rigide dovute all'anticiclone siberiano; le precipitazioni nevose sono rare ed effimere. Durante l'estate il clima \u00e8 caldo afoso, interrotto occasionalmente da forti temporali e acquazzoni. Tutti i valori sono mitigati dalla relativa vicinanza al mare; infatti nella notte tra il 12 e il 13 gennaio 1985 la temperatura pi\u00f9 bassa registrata fu di -14 gradi Celsius, quando a meno di , a Molinella, vi fu il record a . Non risultano dati ufficiali precedenti, anche se \u00e8 probabile che il record sia stato raggiunto durante l'ondata di freddo del gennaio e febbraio 1929, un periodo insolitamente lungo che port\u00f2 il fiume Po a gelare, consentendo il passaggio sul ghiaccio a persone e carri, come testimoniato da foto d'epoca.\nTemperature.\nLa stazione meteorologica pi\u00f9 vicina \u00e8 la Stazione meteorologica di Papozze, in localit\u00e0 Panarella del comune di Papozze. In base alla media trentennale di riferimento 1961-1990, la temperatura media del mese pi\u00f9 freddo, gennaio, si attesta a , quella del mese pi\u00f9 caldo, luglio, \u00e8 di .\nStoria.\nIl nome di Ariano deriva probabilmente da Atria, ora Adria, antica citt\u00e0 etrusca sul mare che ha dato il suo nome anche alle lagune e allo stesso mare Adriatico, (assieme ad Atri).\nSino al X secolo, Ariano la troviamo con il nome \"Adriano\" (Hadriani o Radriani), ma anche Atriano e volgarmente poi ridotta ad Ariano in epoca medioevale dopo la rotta di Ficarolo che form\u00f2 la parte ovest dell'isola omonima; successivamente chiamato anche \"Ariano austriaco\" o \"Ariano sinistro\" (Ariano alla sinistra del Po di Goro). Mantenne il nome di \"Ariano\" fino al Regio Decreto 7-7-1867 n. 3807.\nIl nucleo abitato pi\u00f9 importante sino all'epoca romana era localizzato sulla via Popilia, iniziata nel 132 a.C. dal console Publio Popilio Lenate, nei pressi dell'attuale localit\u00e0 San Basilio.\nLa pi\u00f9 antica mappa dell'antichit\u00e0, la Tabula Peutingeriana, indica Hadriani o Radriani stazione di posta tra Corniculani (Mezzogoro) a sud e VII M\u00e0ria (Septem M\u00e0ria) a nord, lungo la via Popilia, non menzionando altre localit\u00e0 arianesi, confermando l'importanza che rivestiva allora San Basilio.\nRecentissime scoperte archeologiche in Polesine hanno rinvenuto depositi di ambra del Baltico, avvalorando l'ipotesi che il centro portuale di San Basilio (assieme ad Atria e Spina) fosse un terminale della via dell'ambra che dal Baltico, attraverso i porti dell'alto Adriatico controllati dagli Etruschi, raggiungeva le antiche colonie greche con le quali si scambiavano tra l'altro le ceramiche attiche.\nLa Popilia, o meglio la Popilia-Annia, che congiungeva Rimini ad Adria, oltre a essere una delle principali strade dirette a Roma, era anche una delle vie principali dell'Impero romano.\nTale via rimase importante anche nel Medioevo, in epoca cristiana, costituendo un'alternativa alla strada Romea, per mezzo della quale i pellegrini cristiani, i Romei, raggiungevano Roma.\nDalla caduta dell'Impero Romano sino alla terza guerra di indipendenza il comune \u00e8 stato terra di confine, soggetto a conquiste e dispute territoriali.\nDal Po di Tramontana - Po delle Fornaci passava sin dal Medioevo una \"via del sale\" che da Venezia, attraverso le lagune, la Fossa Clodia e il Po, raggiungeva Ferrara e Ostiglia e da qui, attraverso la \"fossa navigabile\" si distribuiva in modo capillare nei territori mantovano e milanese.\nIl plurisecolare periodo di dominazione degli Este era caratterizzato da un'amministrazione gestita assieme ma spesso in contrapposizione col potere esercitato dal vescovo di Adria in rappresentanza dello Stato Pontificio.\nDal punto di vista della gente comune era l'autorit\u00e0 del vescovo, esercitata anche attraverso la distribuzione capillare delle parrocchie, l'autorit\u00e0 che organizzava e gestiva il quotidiano. La rappresentanza imperiale in questi territori era inesistente, quella estense era riferibile soprattutto a funzionari delegati alla riscossione e imposizione di tasse, o qualche truppa di passaggio.\nLa doppia natura, imperiale e papale, della legittimazione a governare degli Estensi, ha comportato lunghi vuoti di potere causati dai mutevoli giochi di alleanze del periodo medioevale, che spinsero gli Este ad avvicinarsi talvolta ai re di Francia piuttosto che all'imperatore di turno del Sacro Romano Impero, con dirette conseguenze sui rapporti col papato, in presenza inoltre di una costante rivalit\u00e0 con la Serenissima Repubblica di Venezia.\nD'altro canto il poter contare anche sullo stretto rapporto con lo Stato Pontificio, una delle diplomazie pi\u00f9 influenti dell'epoca, ha favorito la longevit\u00e0 della dinastia estense.\nDue grandi fabbricati, uno dei quali originariamente adibito anche a magazzino dagli Estensi e l'altro ad esso ispirato nell'architettura, attorniano tuttora la piazza al centro del capoluogo.\nAttraverso la descrizione di Giovanni Battista Rampoldi possiamo immaginare uno scorcio del paese nei primi anni di amministrazione Austriaca: (pag. 117, \"Corografia dell'Italia\", 1832)\n\"ARIANO, borgo della Venezia, distretto del Polesine egualmente chiamato d'Ariano, presso la sinistra sponda del Po di Goro, detto pure di Ariano. Alquanto insalubre \u00e8 l'aere che vi si respira; e quindi, comprensivi alcuni casolari dei dintorni, vi si annoverano poco pi\u00f9 di duemila abitanti; \u00e8 distante 6 miglia a maestro della Mesola, altrettante a levante dalle Papozze, 12 ad ostro da Adria e 22 a scirocco da Pontelagoscuro. ...\"\n\"Vi si vede un vecchio castello. Ogni mercoled\u00ec vi si tiene mercato.\"\nDa un punto di vista geopolitico la posizione eccentrica e isolata del territorio (si veda la cartina prima del taglio di Porto Viro), in balia delle piene del Po, scarsamente difendibile, non permetteva il sostentamento di grosse comunit\u00e0 con attivit\u00e0 economiche diversificate. Tuttavia l'assenza di vie di comunicazione affidabili rendeva fondamentale l'uso del fiume e il passaggio di persone e merci anche in prossimit\u00e0 di Ariano, favorendo la formazione gi\u00e0 in tempi molto lontani di una piccola comunit\u00e0 stanziale dedita anche ai servizi portuali, alla pesca e alle attivit\u00e0 economiche correlate.\nEmblematici della situazione logistica e dei rapporti di forza allora esistenti tra Impero bizantino, Serenissima, Estensi e Papato sono stati i viaggi del patriarca di Costantinopoli Giuseppe II, il quale, nel novembre 1437, si rec\u00f2 a Ferrara ad omaggiare papa Eugenio IV per consentirgli di indire il concilio ecumenico a Ferrara l'8 gennaio 1438, e successivamente della delegazione conciliare della quale faceva parte anche l'imperatore Giovanni VIII Paleologo di Costantinopoli. Entrambi fecero prima scalo a Venezia e dalla laguna entrarono nel Po costeggiando l'Isola di Ariano diretti al porto di Ferrara usufruendo dei servizi portuali durante il tragitto.\nL'Ariano \"medioevale\" e pre-moderna \u00e8 stata pian piano descritta da un paziente lavoro di autori che, consultando archivi principalmente ecclesiastici, hanno contribuito alla formazione di una bibliografia notevole per un paese cos\u00ec piccolo. Il velo sulla storia antica, principalmente San Basilio, \u00e8 stato invece tolto in tempi recentissimi con tecnologie, competenze e risorse economiche appositamente dedicate.\nOltre ad alcune vestigia storiche, la parlata dialettale tramanda e inconsapevolmente testimonia le dominazioni e le influenze degli Estensi, Veneziani (Serenissima) e francesi (periodo Napoleonico):\nCronologia.\nCronologia antica.\nPiccoli nuclei di Paleoveneti erano gi\u00e0 insediati nel periodo che va dal XV al V secolo a.C., come nella Venetia, circa Veneto e Friuli odierni.\nPrima della dominazione romana, nel VI e V secolo a.C., il nucleo abitato pi\u00f9 importante era nei pressi dell'attuale San Basilio, controllato dagli Etruschi, da dove attraverso il \"Gaurus\", (solo in parte coincidente con l'attuale Po di Goro), dopo un breve tratto si arrivava al mare.\nDurante questo periodo San Basilio (come Adria e Spina) era una localit\u00e0 portuale usata per gli scambi commerciali con l'Ellade, l'antico mondo Greco.\nDurante il IV secolo a.C. San Basilio declin\u00f2 e fu soppiantata dai centri concorrenti di Adria e Spina, nel periodo della massima espansione dei Celti nella penisola italiana.\nTra il III e il II secolo a.C. i Veneti si federarono ai Romani, coi quali iniziarono presto ad assimilarsi, favoriti in questo dalle leggende che indicavano una comune ascendenza troiana per le due popolazioni, ma pi\u00f9 probabilmente perch\u00e9 avevano allora un nemico comune: i Galli.\nSan Basilio in epoca romana era una \"mansio\" (Hadriani mansio, Radriani), stazione di posta lungo la via Popilia.\nAriano era compresa nella \"Regio X Venetia et Histria\" ai tempi dell'imperatore Ottaviano Augusto.\nCronologia medioevale.\nIl periodo che va dall'invasione dei Visigoti di Alarico nel 410 e degli Ostrogoti di Teodorico nel 493, la successiva riconquista bizantina (535-553), non ha lasciato vestigia nel territorio.\nDue secoli di dominio di Costantinopoli a seguito della sanguinosissima e distruttiva guerra greco-gota coincisero come nella maggior parte d'Italia con un disastroso e lunghissimo declino economico e demografico in presenza di una dura imposizione fiscale. Il territorio comunale faceva parte di un dominio che all'inizio del 700 si stava progressivamente riducendo, sotto la spinta dei Longobardi, a una sottile striscia che congiungeva Chioggia a Comacchio, dove avevano inizio le aree allora inespugnabili di Venezia e Ravenna.\nI bizantini preferivano i trasporti via mare, dove dominavano incontrastati, al passaggio via terra. Mancano quindi ad Ariano opere fisse civili e militari (ponti, fortificazioni, chiese) riconducibili all'epoca. Nessun intervento dell'autorit\u00e0 fu previsto anche per il governo delle acque in queste zone paludose, infestate dalla malaria e dopo aver sub\u00ecto anche la peste durante la riconquista bizantina. \u00c8 facile immaginare le piccolissime comunit\u00e0 che allora abitavano queste zone, ridotte a piccoli villaggi di pescatori-agricoltori, alla merc\u00e9 di qualsiasi evento.\nLa fine dell'esarcato bizantino ad opera di Astolfo nel 751 vide il passaggio del territorio ai Longobardi, come quasi tutto il nord d'Italia, tranne la Venetia maritima.\nGli stessi cessarono la loro dominazione nel 774, definitivamente sconfitti dai Franchi guidati da Carlo Magno.\nIl territorio era comunque gi\u00e0 passato sotto il Patrimonio di San Pietro sin dal 756 in seguito alla seconda vittoria di Pipino il Breve su Astolfo, in ottemperanza alla \"Promissio Carisiaca\". I discendenti di Carlo Magno governarono sino all'887 il Regno d'Italia.\nIl papa non esercitava un effettivo potere dal momento che sin dalla nascita dell'Esarcato i bizantini avevano favorito l'autocefalia della chiesa ravennate e quindi l'indipendenza dal papato di Roma.\nL'autorit\u00e0 era esercitata dai vescovi locali, con l'appoggio dell'aristocrazia dei luoghi, in forza di questi antichi privilegi.\nSin dal VII secolo Ariano era parte della diocesi di Adria.\nNegli atti del Concilio Lateranense del 649, indetto da papa Martino I, si trova il primo documento certo in cui si parla della diocesi. Nell'elenco dei vescovi partecipanti \u00e8 nominato: \"Gallinostius Hadrianensis Episcopus\".\nIl 14 marzo 863 papa Niccol\u00f2 III, affidando un diploma al vescovo Leone, in pratica aggiunse il potere temporale alla giurisdizione spirituale sulla diocesi, dando inizio al cosiddetto \"feudo vescovile\". Con privilegio emanato il 13 giugno 944 papa Marino II concesse in feudo a Giovanni II, vescovo di Adria, i possedimenti della chiesa adriese, fra cui l'isola \"qui vocatur Hadriana\". Inoltre l'imperatore Ottone I di Germania nel 963 istitu\u00ec le figure dei vescovi-conti.\nLa situazione non cambi\u00f2 molto da queste parti durante il periodo dell'anarchia feudale che vide tra l'altro i regni italici di Berengario I e Berengario II.\nLa giurisdizione temporale di Ariano del vescovo di Adria \u00e8 riscontrata sin dal 1054.\nIn quell'anno la \"curtis Hadriana\" viene confermata dall'imperatore Enrico III (o Arrigo III) al vescovo.\nEnrico III, imperatore del Sacro Romano Impero, la conferm\u00f2 al vescovo adriese Benedetto descrivendola in questo modo: \"De Curle quae dicitur Adriana cum aquis, terris, paludibus et sylvis, ripatico, teloneo, salinis, a Gauro policino\" \"usque ad Aquam quae vocatur Conchayatula, et praedictam Aquam usque ad Canale cui dicitur Caucomanco, et inde usque in Satissa ex tribus giris Rafare vel Corbula Aurcliaca Sicea et Campo Coronato vel tomba Boniola perveniente per aquam quae vocatur Portus Laureti seu Aquam quae vocatur Anguillaria major et Anguillaria minor seu Aquam de Cornu seu in litore ad usum piscandi\".\nNel 1077 Enrico IV di Franconia, chiamato anche Arrigo, re di Germania e d'Italia, conferma il dominio del Polesine agli Estensi di Ferrara, nelle persone di Ugo e Folco (Folco I d'Este), figli del marchese Azzo (Alberto Azzo II d'Este). Nell'atto si legge: \"Concedimus omnes res, quae sunt in comitatu Gavelli, Rhodigum, \u2026 et quidquid pertinet ad ipsum comitatum. Abbatiam Bursedam, Abbadiam Vangaditiam\".\nNel 1100 il dominio dei vescovi-conti adriesi si restringe ulteriormente, riducendosi ai soli territori di Adria e di Ariano.\nNei 40 anni successivi i marchesi Estensi ottengono, attraverso investiture feudali da parte dello stesso vescovo di Adria e acquisti di terre, un rafforzamento della loro presenza in Polesine.\nNel 1111 i possedimenti di Matilde di Canossa, nominata regina d'Italia e vicaria papale da Enrico V, lambirono il Po, quasi sovrapponendosi ai confini del preesistente Esarcato. Il territorio formalmente era divenuto 'Ducatus' sin dal 984 per concessione di papa Giovanni XIV, dietro compenso, a Tedaldo di Canossa. I poteri dei vescovi, stante anche la stretta alleanza col papa di Matilde, rimasero forti.\nLa rotta di Ficarolo del 1152 sconvolse la morfologia del territorio, determinando tra l'altro la separazione di Berra dal territorio veneto, la separazione di Corbola da Adria, unendola con Ariano nell'isola omonima, creando il ramo del Po di Tramontana. Venne cos\u00ec accentuata la funzione di linea di confine naturale del Po di Goro, che da allora venne chiamato anche 'Po di Ariano', divenendo negli anni successivi la via d'acqua pi\u00f9 transitata man mano che si interravano progressivamente il Po di Primaro e il Po di Volano, sino al 'taglio di Porto Viro' tra il 1600 e il 1604.\nObizzo d'Este nel 1163 aiut\u00f2 il padre di Enrico VI, Federico Barbarossa, durante la sua terza discesa in Italia, dividendo anche i possedimenti pontifici approfittando delle rivalit\u00e0 tra guelfi e ghibellini.\nAriano, assieme a gran parte del territorio che divenne poi il comune di Ferrara, fu consegnato nel 1195 da Enrico VI agli Estensi, per avergli garantito (assieme ai comuni del nord) la neutralit\u00e0 durante la sua discesa verso il meridione d'Italia. In particolare Azzo VI and\u00f2 a ossequiare l'imperatore Enrico VI mentre si trovava a Piacenza e in quella occasione gli fu offerto un nuovo feudo dal vescovo di Adria: \"..quell'isola tra le foci del Po che chiamasi Ariano.\"'\nA quei tempi ad Ariano si ergeva un castello medioevale. Era situato in prossimit\u00e0 di San Basilio, quasi alla confluenza dell'antica via Popilia con la strada per Ariano, lungo un canale navigabile, solo in parte coincidente con l'attuale scolo Brenta. Era nella posizione ideale per il controllo dei traffici e la conseguente esazione di tasse. Di esso non ne \u00e8 rimasta traccia; da un documento del 1613 risulta che gi\u00e0 allora non esistesse pi\u00f9 anche se nel XIX secolo erano ancora visibili alcuni resti. Il 27 dicembre 1195 nel \"Castro Adriani\" venne stipulato (in pratica ratificato) l'acquisto dei terreni dell'episcopato adriese, ..\"salve le decime, i beni delle Chiese, e certo dritto nel bosco\".., da parte di Azzo VI d'Este, a rogito del Notaro Manfredino, in presenza di Guglielmo arcivescovo di Ravenna; riconoscendo nello stesso atto i precedenti diritti avuti dall'imperatore. Si parla infatti nel rogito: \"... secundum quod sui antecessoret tenuerunt et possederunt a dicto Episcopato Adriensi ecc. \".\nNel 1208 invece Azzo VI d'Este fu legittimato da papa Innocenzo III a governare anche questi territori, come ricompensa per l'adesione alla lega promossa dal pontefice contro Ottone IV Imperatore che, dopo aver ricevuto la nomina di Imperatore del Sacro Romano Impero dal Papa, volle ristabilire l'autorit\u00e0 imperiale sui territori precedentemente promessi al papa.\nNell'investitura del 1220 che l'Imperatore Federico II di Svevia diede ad Azzo VII d'Este vengono tra l'altro citate: \"Calaone, Cero, Baone, Rovigo, Adria, Ariano\" ecc.\nTra il 1222 e il 1240 vi furono le lotte tra il papa e le citt\u00e0 della Lega Lombarda contro Federico II di Svevia nel tentativo di aumentare il suo potere in Italia. Alla fine Azzo VII si riappropri\u00f2 dei domini estensi.\nLe vicende legate alla successione di Azzo VIII d'Este che portarono alla guerra di Ferrara nel 1308 videro le truppe della Serenissima occupare anche Ferrara, successivamente sconfitte da quelle del papa. Per breve tempo la signoria di Ariano era toccata al marchese Francesco d'Este, fratello di Azzo VIII. Il ritorno della signoria estense a Obizzo III avvenne solo nel 1317.\nNel 1328 il principe Bertoldo d'Este (\u2020 1343)\n, Marchese di Ancona e signore del castello e distretto di Ariano concesse uno Statuto e venne istituito il Consiglio Comunale; (in quell'anno Obizzo III d'Este era marchese di Ferrara).\nNel 1471 vi fu il passaggio del marchesato al ducato di Ferrara, compresi i territori facenti parte della Transpadana Ferrarese, col benestare di papa Paolo II.\nCon la pace di Bagnolo del 7 agosto 1484 Ercole I d'Este riebbe Ariano assieme ad Adria, Corbola, Melara, Castelnuovo, Ficarolo e Castelguglielmo, perduti con la guerra del sale contro Venezia; ma perdendo tutti gli altri territori a nord-est del Po (il 'Bassopolesine' e il 'Polesine di Rovigo').\nCronologia moderna.\nNel 1509 durante la Guerra della Lega Santa le truppe della Serenissima occuparono anche queste parti nel corso delle operazioni militari per combattere il duca Alfonso I d'Este, alleato dei francesi. Le vicende relative ai successivi ribaltamenti di alleanze fecero s\u00ec che le truppe pontificie (e alleati) presidiassero queste zone sino al 1530, quando ritornarono in possesso ad Alfonso I d'Este solo grazie all'Imperatore del Sacro Romano Impero Germanico Carlo V.\nIl confine fu pi\u00f9 volte messo in discussione; il duca Alfonso II d'Este combatt\u00e9 contro Venezia anche nel 1585 e 1586, nonostante nel 1559 la pace di Cateau-Cambr\u00e9sis avesse tra l'altro nuovamente confermato i confini esistenti dei territori a sud del Po tra Serenissima ed Estensi.\nNel XVI secolo la Serenissima, all'apice della sua potenza, occup\u00f2 stabilmente solo parte del territorio; i maggiori centri abitati del Comune rimasero sotto il controllo di Ferrara.\nIl 27 ottobre 1597, alla morte di Alfonso II d'Este, che non aveva lasciato eredi diretti, papa Clemente VIII annett\u00e9 l'intero Ducato di Ferrara allo Stato Pontificio (devoluzione di Ferrara) in quanto il territorio stesso era feudo pontificio; non accettando la successione da Alfonso al cugino Cesare d'Este, anche se la stessa precedentemente era stata riconosciuta dall'Imperatore Rodolfo II.\nNel 1598, nonostante Ariano avesse optato per Venezia, rimase soggetta all'autorit\u00e0 dello Stato Pontificio, governata dal cardinale legato.\nNel 1633 i Veneziani costruirono il forte \"Donzella\" sui nuovi terreni alluvionali formatisi dopo il taglio di Porto Viro, lungo il Po della Donzella (o di Gnocca), cui faceva da contrapposto un forte dello Stato Pontificio oltre il Po di Goro.\nA seguito della Pace di Venezia del 1644, che tra l'altro poneva fine alla prima guerra di Castro, fu raso al suolo in forza delle disposizioni che prevedevano la distruzione di tutte le fortificazioni esistenti nel Polesine.\nNel 1691 il cardinale Marcello Durazzo, a quel tempo arcivescovo di Ferrara, riform\u00f2 lo Statuto comunale.\nIl 15 aprile 1749 venne stipulato un trattato tra papa Benedetto XIV e il doge Pietro Grimani e nel 1751 fu completata l'opera di demarcazione del confine dell'Isola di Ariano con la posa di grandi pilastri formati da mattonelle in cotto, uno dei quali \u00e8 ancora visibile, restaurato, in localit\u00e0 Torre, in prossimit\u00e0 della congiunzione tra lo scolo Veneto e lo scolo Brenta.\nI bassorilievi in marmo raffigurano sul lato nord il Leone di San Marco con la scritta \"Pax tibi, Marce Evangelista meus\", e a sud la Tiara con le chiavi pontificia.\nIl territorio assegnato alla Serenissima entra a far parte nel 1749 della Podestaria di Loreo, nel Dogado.\n\u00c8 stato confine tra la Serenissima Repubblica di Venezia e lo Stato Pontificio sino all'invasione di Napoleone Bonaparte nel 1796 e conseguente incorporazione nella Repubblica Cispadana, in forza dell'Armistizio di Bologna e del successivo Trattato di Tolentino.\nIl 9 luglio 1797 si trov\u00f2 a far parte della Repubblica Cisalpina in seguito alla fusione della Repubblica Cispadana con la Repubblica Transpadana in ottemperanza a un altro editto napoleonico.\nNel 1797 con lo scioglimento della prima coalizione antifrancese fu stipulato il 17 ottobre il Trattato di Campoformio, con il passaggio degli ex territori della Serenissima all'Impero austriaco, in cambio tra l'altro del riconoscimento austriaco della Repubblica Cisalpina,\nL'esile confine di pilastri fu abbandonato; Ariano rimase nella Repubblica Cisalpina a controllo francese in quanto l'art. 6 del trattato di Campoformio portava il confine est con l'Austria lungo il corso del \"Tartaro-Canalbianco-gran Po\" (Po di Venezia).\nDal 26 gennaio 1802 Ariano si trov\u00f2 a far parte della Repubblica Italiana e dal 18 marzo 1805 fino all'aprile 1814 nel Regno d'Italia con Napoleone Bonaparte prima presidente e poi re.\nAmministrativamente era incorporato nel Dipartimento del Basso Po, distretto II di Comacchio, con capoluogo Ferrara, e dal 22 dicembre 1807 nel Dipartimento dell'Adriatico, distretto III di Adria, con capoluogo Venezia.\nIl Governo Vicereale di Milano eman\u00f2 la legge 29 aprile 1806 stabilendo l'istituzione dei dipartimenti e la loro divisione in distretti, cantoni e comuni; questi suddivisi a loro volta in tre classi. Ariano divenne un comune di III classe perch\u00e9 aveva meno di 3.000 abitanti. Il Consiglio comunale era composto da tutti i possidenti del luogo compresi i capi famiglia, commercianti o industriali con pi\u00f9 di 35 anni di et\u00e0; Sindaco e anziani (divenuti poi assessori), in numero di tre.\nNel 1809 l'imposizione di una tassa sul macinato da parte del governo francese provoc\u00f2 rivolte contadine con assalti a edifici pubblici ad Ariano, Adria, Lendinara e Rovigo. Il 2 luglio 1809 furono date alle fiamme dai \"briganti\" le antiche carte della Comunit\u00e0 di Ariano.\nIl 13 ottobre 1812 una rotta dell'argine del Po allag\u00f2 tutta l'isola.\nSconfitto Napoleone a Lipsia (16-19 ottobre 1813), le truppe austriache entrarono in Polesine nel novembre dello stesso anno.\nIl governo austro-britannico (aprile 1814-settembre 1815) assunse l'amministrazione provvisoria dei territori dell'ex Repubblica Cisalpina.\nDopo la Restaurazione operata dal Congresso di Vienna, dal 7 aprile 1815 Ariano fece parte del Regno Lombardo-Veneto, con Imperatore Francesco I d'Austria, col nuovo confine sud/est con lo Stato Pontificio sceso dal Po di Venezia al Po di Goro.\nNonostante nel Congresso di Vienna come linea di principio generale, ma riportata anche nell'art. 96 -comma 4, si fosse stabilito che i confini degli Stati dovessero passare per il \"filone\" dei grandi fiumi, quindi sul Po Grande, il confine con lo Stato Pontificio venne posto sul Po di Goro con il successivo articolo 103. Questo suscit\u00f2 la ferma protesta di papa Pio VII nel concistoro del 4 novembre 1815.\nDa allora il paese visse sotto il dominio austriaco, nel Regno Lombardo-Veneto, capoluogo del distretto di Ariano, nella provincia di Venezia.\nCronologia contemporanea.\nLa sovrana patente del 7 aprile 1815 sull'istituzione del Regno del Lombardo Veneto include Ariano nella provincia di Venezia, capoluogo del Distretto VI, comprendente anche i Comuni di Corbola, Taglio di Po e San Nicol\u00f2 (denominato Porto Tolle dal 1867).\nDal 1816 furono tolti ai Comuni le competenze in materia di stato civile, assegnate durante il periodo napoleonico, e restituite alle Parrocchie.\nTra il 1\u00ba novembre 1816 e il 9 febbraio 1817 Ariano Austriaco e il prospiciente Ariano Pontificio furono colpiti da un'epidemia di tifo petecchiale che provoc\u00f2 29 morti; come risultante dagli atti del soppresso Comune di Massenzatica.\nDal 1817 Ariano \u00e8 sede della Pretura forese di IV classe, competente sui territori del Distretto IV, sino alla soppressione della Pretura nel 1852.\nNel gennaio 1830 Ariano Austriaco e il prospiciente Ariano Pontificio furono colpiti da un'epidemia di vaiolo arabo.La Sacra Consulta Sanitaria impose rigide misure di isolamento delle persone e di controllo del traffico merci tra le sponde del fiume, fino allo scemare dell'epidemia poco tempo dopo; pochi casi limitati al territorio controllato dall'Austria.\nIl nuovo compartimento territoriale delle province venete, pubblicato con dispaccio 40285/3945 del 2 novembre 1845 dell'Amministrazione austriaca, incluse Ariano, con le frazioni di Gorino, Riv\u00e0 e Santa Maria in Punta, nella provincia di Venezia, distretto VI di Ariano.\nDurante i moti del 1848 - 1849, volontari arianesi accorsero a Venezia in soccorso dell'autoproclamata Repubblica di San Marco, combattendo contro le truppe austriache.\nNel 1851, assieme agli altri comuni del Delta, Ariano si stacca dalla provincia di Venezia ed entra a far parte della Provincia del Polesine, anch'essa istituita nel 1815.\nCon la sovrana risoluzione del 28 gennaio 1853, che definisce il compartimento territoriale delle provincie venete attivato con il 1\u00ba luglio 1853, Ariano viene inserito nella provincia di Rovigo, mantenendo la funzione di capo distretto. Tale situazione non cambia fino alla fine della dominazione austriaca.\nIl 23 giugno 1866 ebbe inizio la terza guerra di indipendenza e l'abbandono definitivo del territorio da parte delle truppe austriache incalzate da quelle sabaude del generale Cialdini, comandante dell'armata schierata a sud del Po, che aveva iniziato le operazioni militari con l'attraversamento del Po di Goro da Mesola a Riv\u00e0. Fu cos\u00ec il primo Comune del Veneto a essere occupato e annesso con il successivo plebiscito del 21 e 22 ottobre al Regno d'Italia. Lo stesso giorno, alle ore 15, il sindaco Vito Violati Tescari sventol\u00f2 la bandiera italiana sulla piazza principale. Le vicende successive alla sconfitta di Custoza fecero s\u00ec che le truppe italiane si ritirassero e rioccupassero i territori solo l'11 luglio, lasciando \"terra di nessuno\" Ariano e comuni contigui durante quel breve periodo.\nLa bandiera tricolore del municipio fu esposta come cimelio del Risorgimento alla XLIII Esposizione di Torino del 1884, trasferita al Museo del Risorgimento di Milano l'anno successivo.\nCon il Regio Decreto del 13 ottobre 1866 il Comune entr\u00f2 a far parte della Provincia di Rovigo.\nNel 1866, quando l'area territoriale fu unita al Regno d'Italia, per distinguerla dall'omonimo comune di Ariano (l'attuale Ariano Irpino, in provincia di Avellino) si richiese al competente organo di Governo che accanto al nome venisse aggiunto \u201cNel Polesine\u201d.\nTale provvedimento venne assunto il 13 marzo 1867. Con R.D. 7 luglio 1867 n. 3507 la richiesta venne accolta e pubblicata sulla Gazzetta Ufficiale.\nNel 1888 i locali annessi all'antica stazione di posta furono adibiti a locanda, che nel tempo divenne poi albergo/ristorante sito nella via centrale del capoluogo, l'attuale Corso del Popolo.\nL'11 gennaio 1911 un incendio danneggi\u00f2 il palazzo municipale e distrusse gli archivi dell'anagrafe che furono successivamente ricostruiti.\nIl 28 febbraio 1921 le squadre fasciste tesero un agguato a Ermenegildo Fonsatti, sindaco socialista di Ariano, e lo massacrarono di botte. Mor\u00ec il 4 maggio per le ferite riportate. Alla sua memoria \u00e8 intitolata una delle vie centrali del capoluogo.\nL'antivigilia di Natale 1995 furono definitivamente traslocati gli uffici nell'attuale sede municipale, sottoposta a importanti lavori di restauro conservativo, nella centrale Piazza Garibaldi. Gli uffici erano provvisoriamente in precedenza ospitati presso le Scuole Elementari del capoluogo sin dall'estate del 1987.\nSimboli.\nLo stemma comunale \u00e8 stato concesso il 17 dicembre 1931 da Vittorio Emanuele III, Re d'Italia; invece il Gonfalone in data 4 giugno 1962 con decreto del presidente della Repubblica Antonio Segni.\nLo statuto comunale del comune di Ariano nel Polesine afferma che lo stemma \u00e8\nLa lettera che preannunciava l'emissione del decreto autorizzativo a fregiarsi del Gonfalone recita:\n\"Il Presidente della Repubblica, vista la domanda con la quale il Sindaco del Comune di Ariano nel Polesine chiede la concessione di un Gonfalone per uso di quel Comune, decreta:\"\n\"\u00c8 concesso al Comune di Ariano nel Polesine in provincia di Rovigo il seguente Gonfalone:\"\nRegistrato alla Corte dei Conti il 7 settembre 1962, trascritto nei registri dell'ufficio araldico il 12 settembre 1962, trascritto nel registro araldico dell'archivio centrale dello Stato il 29 ottobre 1962.\nEconomia, commercio e mercati.\nNei tempi antichi la natura dei luoghi determinava direttamente l'economia. L'ambiente paludoso era alimentato dal Po che apportava sedimenti fertilissimi, utili sia per l'agricoltura che per lo sviluppo dell'allevamento; d'altro canto la mancanza di opere per l'irreggimentazione delle acque lasciava le comunit\u00e0 in balia dei mutamenti del corso del fiume causati dalle repentine variazioni di portata. Il versante interno del cordone dunoso litoraneo offriva una maggiore sicurezza per la costruzione di abitazioni, oltre a prestarsi per l'ormeggio dei natanti e consentire oltre la pesca anche un'attivit\u00e0 commerciale. Per questo i primi insediamenti in muratura arianesi si trovano a San Basilio, sopraelevati dal piano campagna circostante, con un molo nelle vicinanze. Anche la via Popilia, in epoca successiva, percorreva il versante a monte delle dune costiere. Gli allagamenti, quasi stagionali, provocavano lutti, carestie, e distruzione degli agglomerati abitativi costruiti in legno e canna palustre. Le ultime abitazioni in canna furono sostituite da altre pi\u00f9 adeguate solo nel XIX secolo, sotto l'amministrazione austriaca.\nL'immagine rappresenta bene la consistenza e l'ambiente in cui si trovava l'Isola di Ariano prima del Taglio di Porto Viro.\nLe paludi stagnanti erano l'habitat ideale per la zanzara anofele, vettore della malaria, endemica fino al XX secolo, che contribuiva a falcidiare le piccole comunit\u00e0 residenti. Una conferma viene dalla descrizione che Giovanni B. Rampoldi fa di Ariano nella sua \"Corografia dell'Italia\" pubblicata nel 1831: \"Alquanto insalubre \u00e8 l'aere che vi si respira; e quindi, comprensivi alcuni casolari dei dintorni, vi si annoverano poco pi\u00f9 di duemila abitanti.\"\nUna risorsa largamente disponibile era l'argilla, sfruttata sin dall'antichit\u00e0. La rigogliosa foresta planiziale allora esistente forniva legno per la cottura, per la realizzazione di imbarcazioni e per le altre necessit\u00e0. Lo stanziamento presso le dune litoranee forniva maggiore protezione dalle alluvioni e una minore diffusione della malaria dovuta alle repentine modifiche della salinit\u00e0. La salinit\u00e0 per\u00f2 causava la deflocculazione delle argille rendendone impossibile l'utilizzo; la stessa era causa inoltre di gravi problemi all'attivit\u00e0 agricola, obbligando cos\u00ec ad un'attivit\u00e0 di scambio continuativo con le comunit\u00e0 che si trovavano pi\u00f9 all'interno. Questa necessit\u00e0 fu assecondata anche dalla costruzione di piccoli canali, chiamati \"fosse\", che, oltre a costituire le prime opere di bonifica, permettevano le comunicazioni stante l'impossibilit\u00e0 di poter contare su affidabili vie di terra.\nDurante il periodo imperiale romano le attivit\u00e0 di centuriazione e bonifica ebbero maggiore impulso contestualmente alla crescita di insediamenti abitativi. Queste vie d'acqua collegate con le foci del fiume divennero sempre pi\u00f9 estese e capillari, utilizzate sino al XIX secolo anche per i viaggiatori. In particolare, in epoca medioevale, dall'attuale Piazza Garibaldi, al centro del capoluogo, partiva un canale denominato \"Silvus Longus\" che si immetteva nel vicino Po di Goro, in quel periodo il ramo principale del Po. A San Basilio deviava e proseguiva, a ovest del cordone dunoso, sino al porto di Loreo. Gi\u00e0 prima del taglio di Porto Viro le mappe lo raffigurano gi\u00e0 interrato e sostituito dal grande bosco dei Sivelunghi.\nNel lungo periodo Medioevale \u00e8 presente un declino economico e demografico, comune a tutti i territori deltizi del Po, aggravato da cambiamento del clima caratterizzato da un aumento della piovosit\u00e0 e da frequenti alluvioni con perdita di aree coltivabili.\nL'importanza della lavorazione dell'argilla prosegue sino ai giorni nostri. Dopo il taglio di Porto Viro le mappe medioevali chiamano \"Po delle Fornaci\" il \"Po di Venezia\" che, ricco di sedimenti, sta rapidamente formando il nuovo delta del Po creando nuove terre.\nRimangono ancora presenti estese paludi salmastre anche nella parte vecchia dell'Isola di Ariano sino al XIX secolo.\nLa legge Baccarini del 1882 fu la prima che concesse finanziamenti statali ai Consorzi di bonifica. Consent\u00ec il sollevamento delle acque di alcuni comprensori e in particolare la costruzione dell'idrovora di Ca' Vendramin per il prosciugamento del comprensorio dell'Isola di Ariano.\nLe fornaci delle golene sono state dismesse nella seconda met\u00e0 del XX secolo e rimangono grandi testimoni di archeologia industriale, assieme a bietolerie e zuccherifici, dismessi gradualmente e utilizzati sino agli inizi del secolo successivo.\nIl massimo dell'espansione demografica coincise anche con la grande alluvione del Po nel 1951. Il territorio dell'Isola di Ariano non ne fu coinvolto direttamente, ma il boom economico dell'Italia di quegli anni coinvolse i residenti nella grande migrazione interna verso le citt\u00e0 del Triangolo industriale Milano, Torino, Genova.\nIn quel periodo, grazie all'opera dell'Ente Delta Padano, si realizzarono le nuove bonifiche, con frazionamento di parte del latifondo, e venne introdotta al suo posto la piccola propriet\u00e0 contadina a riscatto. Battute di arresto si ebbero in occasione delle alluvioni che coinvolsero il territorio dovute alla rottura dell'argine sul Po di Goro: il 20 giugno 1957 in localit\u00e0 Ca' Vendramin e il 2 novembre 1960 in localit\u00e0 Riv\u00e0. Allora fu costruito ed \u00e8 rimasto un ulteriore argine in terra, alto circa 2 metri, che si estende dalla localit\u00e0 San Basilio sino a Taglio di Po.\nL'economia, fino agli anni settanta principalmente basata sull'agricoltura, \u00e8 ora prevalentemente fondata su piccole imprese artigiane e di servizi, imprese del settore conserviero e della commercializzazione di prodotti della pesca. La trasformazione delle realt\u00e0 produttive ha tra l'altro comportato la chiusura negli anni ottanta di tre storiche attivit\u00e0 risalenti al secondo dopoguerra (falegnameria e commercio legnami Manzoni, mobilificio Marangoni) e agli inizi del secolo (officine Campaci). Risalgono allo stesso periodo alcune attivit\u00e0 manifatturiere ancora esistenti, officine meccaniche, lavorazione del marmo, manufatti in cemento. La popolazione dedita all'agricoltura \u00e8 in netto calo, anche se la superficie coltivata \u00e8 molto estesa. Si assiste a una progressiva concentrazione delle imprese agricole in mano a grandi aziende con relativa diminuzione dei coltivatori diretti.\nIl mercato settimanale si svolge ogni luned\u00ec nel capoluogo.\nConseguentemente i negozi non alimentari osservano la mezza giornata di chiusura il marted\u00ec pomeriggio.\nI negozi alimentari chiudono il mercoled\u00ec pomeriggio.\nI negozi di ferramenta possono optare tra il marted\u00ec pomeriggio e il sabato pomeriggio.\nIl comune, facendo parte del Parco del Delta del Po, \u00e8 stato riconosciuto \"a prevalente economia turistica\" dalla Regione Veneto con Legge Regionale 25/2/2005 n\u00ba 7, art. 7. In base a tale normativa, a seguito di richiesta rinnovata di anno in anno dall'Amministrazione Comunale, i negozi hanno la facolt\u00e0 di deroga dalla chiusura infrasettimanale e festiva.\nIl comune \u00e8 stato inserito nel progetto del Governo in collaborazione con Telecom Italia denominato \"anti digital divide\" tendente a portare il collegamento ADSL a banda larga in piccoli comuni d'Italia, utilizzando un sistema basato sull'installazione di ripetitori di onde radio a bassa frequenza. Dal 2007 tale tecnologia (il download non supera i ) \u00e8 stata attivata e resa disponibile.\nAree produttive.\nIn localit\u00e0 Ramello-Botteghino, a dal capoluogo, \u00e8 urbanizzata e operativa l'omonima area P.P. I.P. (Piano Particolareggiato Insediamenti Produttivi) di circa 45 ettari, localizzata tra il vecchio e il nuovo tracciato della ex 'Strada 495 di Codigoro'.\nNel 2009 \u00e8 stata individuata negli strumenti urbanistici un'ulteriore area produttiva di circa 50 ettari, ubicata lungo il tracciato della S.S. 309 \"Romea\", nella frazione di Riv\u00e0.\nMonumenti e luoghi d'interesse.\nIl palazzo municipale \u00e8 composto dall'unione di due fabbricati indipendenti e contigui, aventi all'epoca di costruzione funzioni diverse. La Soprintendenza ha preteso in sede di restauro la tinteggiatura in due colori differenti, variet\u00e0 del bianco e dell'arancio, evidenziando ulteriormente l'accostamento di due edifici aventi stili architettonici molto diversi tra loro.\nL'edificio bianco che fa angolo ha un loggiato al pian terreno delimitato da colonne ad arco semicircolare a tutto sesto. Il primo piano ha caratteristiche finestre in stile gotico veneziano con l'arco a sesto acuto. L'altro corpo dell'edificio, colorato in arancio, ha finestre ad arco semicircolare al pian terreno; al primo piano finestre ad arco ellittico.\nNella centrale Piazza Garibaldi vi \u00e8 un grande monumento ai caduti composto da tre statue di soldati in bronzo, raffigurati in divisa della prima guerra mondiale, sormontanti un basamento rivestito di marmo, sui quattro lati del quale sono incisi i nominativi dei caduti delle varie guerre.\nIl primo monumento fu un'opera in bronzo dello scultore Luciano Giaretta inaugurato il 9 ottobre 1928. Fu rimosso il 31 maggio 1941 per utilizzarlo per la costruzione di materiale bellico.\nGrazie a un comitato cittadino presieduto dal Cav. Giuseppe Bertaglia, coadiuvato da diversi benefattori, si eresse l'attuale monumento, su opera dello scultore Francesco Rebesco di San Zenone degli Ezzelini. Fu inaugurato con cerimonia del 23 ottobre 1960, presenti picchetto militare e pattuglia aerea.\nVia Verdi, denominata via Umberto I sino alla fine della guerra, \u00e8 una delle vie centrali, che dalla Piazza Garibaldi conduce al vecchio ponte sul Po di Goro. Era sede di importanti attivit\u00e0, man mano cessate, che caratterizzavano la vita di Ariano nel dopoguerra, come i negozi di ferramenta Crepaldi \"Tron\" e Mantovani Gino, ricambi agricoli Dal Pra, due studi dentistici (Mandoj e Carinci), consultorio pediatrico ex ONMI, centralino telefonico TelVE, latteria Ane\u00e0la, cartoleria Isola Cristi.\nLa millenaria storia di Ariano nel Polesine \u00e8 custodita tra le mura del Centro Turistico Culturale di San Basilio, sito nell'omonima localit\u00e0, un centro polivalente con una collezione permanente di reperti dal VI sec. a.C., provenienti dagli scavi dell'area archeologica circostante.\nUn ulteriore luogo d'interesse che ogni anno accoglie centinaia di visitatori \u00e8 la Collezione di ocarine di Grillara, una raccolta di strumenti e manufatti in argilla della Fattoria didattica \"L'Ocarina\" di propriet\u00e0 dei coniugi Fecchio.\nLinea dei pilastri.\nLa cosiddetta \"Linea dei pilastri\" \u00e8 frutto un accordo che prevedeva anche la realizzazione di cippi confinari nell'Isola di Ariano per la demarcazione dei confini tra la Serenissima Repubblica di Venezia e lo Stato Pontificio.\nI lavori per la costruzione dei segnacoli in mattoni in cotto con gli stemmi in pietra d'Istria iniziarono nel 1749 e terminarono nel 1751. Ne \u00e8 sopravvissuto uno, restaurato, in localit\u00e0 Riv\u00e0. Altri due, ridotti a ruderi, sono ancora visibili in localit\u00e0 Grillara. Altre presenze della linea di confine, sotto la forma di stemmi araldici in pietra, rimangono visibili sulle facciate di alcuni edifici.\nL'accordo del 1749 \u00e8 denominato anche \"Trattato di Ariano\".\nQuercia di San Basilio.\nNei pressi della localit\u00e0 San Basilio, sul percorso della strada arginale che dal capoluogo conduce verso la frazione, esisteva un maestoso albero che si ergeva solitario in mezzo alla campagna circostante, addossato all'argine sinistro del Po di Goro. La Quercia di San Basilio era una farnia (\"Quercus robur\") di oltre 500 anni. L'albero, con una circonferenza di 6,15 metri, alto ciirca 26 metri, era sopravvissuto per la sua posizione periferica e perch\u00e9 era una pianta usata come segna confine ed \u00e8 citata in documenti del XVI secolo.\nL'habitat particolare e questa posizione marginale a ridosso della riva del fiume Po ha salvato la pianta dall'utilizzo umano, causando per\u00f2 sofferenza all'apparato radicale della stessa; considerando che queste piante possono raggiungere i 50 metri di altezza.\nUn fulmine l'ha gravemente danneggiata nel 1976. Dopo un primo intervento di risanamento nel 1995, rivelatosi nel tempo insufficiente, nel 2002 l'Ente Parco, con la collaborazione del Comune e dell'Universit\u00e0 di Padova, ha effettuato un progetto di risanamento consistente in indagini e analisi di campioni, potatura delle parti secche della chioma e ripulitura del tronco per tentare di bloccare l'avanzata della carie, ottenendo un miglioramento della situazione.\nMarted\u00ec 25 giugno 2013, complice vento da nord-est, la quercia di San Basilio si \u00e8 spezzata e la chioma si \u00e8 adagiata sull'argine.\nParrocchie e oratori.\nIl territorio fa parte della diocesi di Adria-Rovigo, sede della Chiesa cattolica suffraganea del patriarcato di Venezia appartenente alla regione ecclesiastica Triveneto.\nLe parrocchie del comune sono:\nParrocchia di Ariano nel Polesine.\nNel capoluogo vi sono le chiese di Santa Maria della Neve e di San Gaetano.\nLa chiesa di Santa Maria della Neve al suo interno contiene le opere: \"la Crocifissione\" del pittore ferrarese Giori e una copia della \"Madonna con Bambino\" di Benvenuto Tisi da Garofalo dipinta nel 1518.\nA lato dell'oratorio di San Gaetano da Thiene vi \u00e8 il monumento dedicato a san Giovanni Nepomuceno costruito da una base tronco-piramidale di mattoni in cotto e sormontato da un piedistallo in pietra d'Istria e pietra dei Colli Berici che regge la statua del santo.\nRealizzato nel 1757 occupava in origine il posto dove ora vi \u00e8 il monumento ai caduti nella centrale Piazza Garibaldi.\nDopo circa 150 anni \u00e8 stato spostato a lato della chiesa di Santa Maria della Neve per essere nuovamente spostato nella sua attuale collocazione negli anni '90.\nDa via Matteotti, al centro del capoluogo, si accede a una propriet\u00e0 dove sorge una cappella privata di m 3,50 x 7, benedetta il 18 luglio 1760 dal vicario della diocesi Jacopo Renovati, dopo che don Nicola Camisotti ottenne il breve da papa Clemente XIII.\nSul portale vi sono due stemmi: uno estense e l'altro pontificio e la raffigurazione di un angelo. Un anello in ferro sulla parete serviva per legare i cavalli. Giuseppe Camisotti, nipote del prete e speziale ad Ariano, ottenne la tenuta della cappella nel 1773, successivamente rimasta inutilizzata a partire dai primi anni del XX secolo.\nParrocchia di Riv\u00e0.\nL'attuale frazione di Riv\u00e0 era un piccolo borgo cos\u00ec descritto da G. B. Rampoldi nei primi anni dell'amministrazione austriaca:\n\"RIVA, villaggio degli Stati Veneti, provincia del Polesine, distretto d'Ariano, presso la sinistra riva del Po di Goro, all'angola che verso greco spingesi verso l'inferiore canale chiamato Po della Donzella, 2 miglia a borea dalla Mesola e 5 a levante da Ariano.\"\n\"Nei suoi dintorni vi sono pingui pascoli e campi ubertosissimi di cereali.\"\nParrocchia di Santa Maria in Punta.\nVi sono le chiese di Santa Maria del Traghetto e di Sant'Antonio.\nNella chiesa di Santa Maria del Traghetto \u00e8 installato un prezioso organo costruito da Francesco Dacci di Venezia nel 1784; dopo il restauro eseguito nel 2001 \u00e8 tuttora utilizzato anche per concerti.\nG. B.Rampoldi, nei primi anni dell'amministrazione austriaca, nomina il borgo:\n\"SANTAMARIA DI ARIANO, villaggio degli Stati Veneti, provincia di Rovigo, nel Polesine di Ariano, presso la punta che divide l'alveo di Po-grande da quello chiamato Po di Goro. Dipende dalla comunit\u00e0 di Ariano, dal cui borgo \u00e8 distante quasi 3 miglia verso maestro.\"\nParrocchia di San Basilio.\n\u00c8 stata fondata nel IX secolo dai benedettini di Pomposa.\nOspit\u00f2 il monaco e musicologo Guido d'Arezzo, durante alcuni viaggi negli anni in cui lo stesso era priore dell'abbazia di Pomposa, intorno al 1040.\nDante Alighieri vi soggiorn\u00f2 nell'estate del 1321, di ritorno da un'ambasceria a Venezia per conto di Guido II Novello da Polenta, signore di Ravenna. Questo viaggio gli cost\u00f2 la vita in quanto contrasse la malaria.\nDopo i lavori di restauro della chiesa romanica sono visibili l'antico pavimento e le murature che testimoniano le diverse fasi della costruzione.\nSagre frazionali e fiere.\nGli anni attorno al 1990 hanno visto la sagra paesana sottolineare in qualche modo anche la vocazione agricola del territorio: si svolgeva un concorso a premi denominato \"La Bietola d'oro\", con il quale veniva pesata la Barbabietola da zucchero pi\u00f9 grande con relativa premiazione dei coltivatori in graduatoria, e una lotteria denominata \"Occhio al Porco\" con la quale tra l'altro veniva consegnato l'esemplare di un suino giovane agli acquirenti di un biglietto sul quale indicavano il peso stimato dell'animale esposto in premio.\nUna domenica che cade nella seconda met\u00e0 del mese di novembre \u00e8 dedicata alla \"Festa del Ringraziamento\" (ringraziamento per l'andamento soddisfacente dei raccolti e delle attivit\u00e0 agricole). Dopo la celebrazione della Messa si svolge una processione di mezzi agricoli per le vie del paese.\nInfrastrutture e trasporti.\nQuest'ultima, nel tratto veneto, \u00e8 ora in gestione a Veneto Strade con la denominazione di strada regionale 495 Adria-Ariano nel Polesine.\nDovrebbe in parte sovrapporsi alla progettata strada europea E55 per il suo breve tratto interessante questo comune.\nIl 27 luglio 1911 fu aperto il ponte in ferro sul Po di Goro tra Ariano nel Polesine e la frazione di Ariano in Provincia di Ferrara. Le \"due Ariano\" erano collegate sin dal 1882 dal passo con la barca a pedaggio.\nTrasporto pubblico.\nIl sistema del trasporto pubblico del capoluogo e delle frazioni principali \u00e8 servito da linee extraurbane di autobus gestite da Busitalia che collega direttamente a nord con il capoluogo Rovigo con capolinea a Padova; con le principali localit\u00e0 sulla direttiva nord-sud verso la provincia di Ferrara con capolinea a Ferrara e verso gli altri comuni contigui;\n\u00c8 poi possibile contattare, dalle 5.30 alle 23.30, il servizio radiotaxi di Adria e Rovigo. Un taxi fa servizio anche nel capoluogo.\nFerrovie.\nAriano nel Polesine era capolinea della parte operativa, inaugurata il 21 aprile 1933, della tratta ferroviaria Adria-Codigoro (la tratta Ariano-Codigoro era ancora a livello di progetto), sino ai bombardamenti del ponte ferroviario sul Po di Venezia del 14 luglio 1944.\nDa allora la linea \u00e8 stata dismessa.\nLe prime carrozze a carrelli, trainate dalla locomotiva a vapore, erano state appositamente realizzate e denominate \"modello Ariano\".\nAnche se ormai inutilizzabile in seguito ai danni subiti, la tratta fu oggetto anche in quel periodo dei seguenti provvedimenti della Repubblica Sociale Italiana:\nAttracchi fluviali.\nSul Po di Goro sono stati realizzati diversi attracchi fluviali, con fondi pubblici, ai quali si accede da rampe collegate ai terrapieni arginali. Sono formati da pontili galleggianti ancorati a palificazioni interrate. Sono presenti in localit\u00e0 Santa Maria in Punta, Ariano nel Polesine, San Basilio, Riv\u00e0, Bacucco. Vengono utilizzati per la navigazione da diporto.\nCinema Teatri Radio TV.\nMentre nelle frazioni i Cinema - Teatro erano essenzialmente dei locali parrocchiali adibiti anche a questo scopo, nel capoluogo la famiglia Capatti, proprietaria del fabbricato, ha gestito per diversi decenni il Cinema Teatro Tescari di Ariano nel Polesine, ristrutturato e messo a norma nel 1983/1984 dopo l'incendio del Cinema Statuto a Torino nel 1983. \nEra aperto tutti i giorni della settimana; ospit\u00f2 tra gli altri il complesso musicale I Ribelli di Adriano Celentano ed il cantante Luciano Taioli.\nL'avvento della televisione commerciale ha portato alla sua chiusura definitiva nel 1987.\nLe liberalizzazioni delle radio (Sentenza 202 della Corte Costituzionale del 28 luglio 1976), e successivamente delle televisioni, all'inizio degli anni ottanta, hanno portato anche Ariano ad essere sede di trasmissioni libere gestite e prodotte a livello locale, chiuse all'inizio degli anni novanta:\nLa sala da ballo \"Esperia\" ha chiuso all'inizio degli anni novanta, la sala da ballo estiva una ventina d'anni prima; entrambe site lungo la via centrale del paese.\nSport.\nGli sport pi\u00f9 praticati sono il calcio (a livello maschile) e la pallavolo. \u00c8 da anni presente anche una piccola societ\u00e0 pugilistica.\nLa pallavolo, rappresentata dalla societ\u00e0 il G.S.A. Pallavolo Ariano, con la sua squadra femminile raggiunge la Serie B1 nella stagione 2003-2004, mentre quella maschile raggiunge la Serie B2 nella stagione 2008-2009.\nL'Arianese Calcio vince il girone B del campionato di prima categoria nel 1969; gioca nel Campionato \"Eccellenza\" nel 2003/2004.\nLa squadra di Calcio a 5 si \u00e8 classificata al secondo posto nel campionato italiano 2002/2003 Lega Nazionale UISP; al primo posto nel 2011/2012.\nDi Ariano \u00e8 Marta Menegatti, giocatrice di beach volley femminile, che il 23 agosto 2009 si \u00e8 aggiudicata il titolo nazionale nella categoria \"assoluti\". Il 29 agosto \u00e8 divenuta anche campionessa d'Europa nella categoria \"Under 20\". Il 19 settembre 2010 \u00e8 vicecampione del mondo \"juniores\" in Turchia, in coppia con Victoria Orsi Toth. Il 14 agosto 2011 a Kristiansand, in Norvegia, \u00e8 campionessa europea in coppia con Greta Cicolari. Il 28 giugno 2013 a Mersin in Turchia \u00e8 medaglia d'oro ai Giochi del Mediterraneo in coppia con Greta Cicolari.\nNel locale palazzetto dello sport sono stati disputati i seguenti incontri di boxe:\nAmministrazione.\nGemellaggi.\nIn ottemperanza al Regolamento approvato dal Consiglio Comunale con Deliberazioni n\u00ba 10 del 28/3/2002 e n\u00ba 22 dell'11/6/2005, la Giunta Municipale, con provvedimento 29/12/2005 n\u00ba 256, ha deliberato il gemellaggio con:\nCognomi.\nI cognomi pi\u00f9 diffusi nel Comune raccontano le origini della popolazione; gli stessi ricordano i luoghi di provenienza o il mestiere o le caratteristiche fisiche, come l'usanza medioevale classificava la gente povera, priva di casato o ascendenza nota. La grande opera pubblica della Serenissima, il Taglio di Porto Viro, ha ampliato il fenomeno richiamando un gran numero di braccianti o artigiani dai territori limitrofi.\nL'ulteriore crescita demografica del XIX secolo e successiva, unita alla stanzialit\u00e0 della popolazione che ha raggruppato attorno a una piccola borgata o parrocchia molte persone con identici cognomi, ha reso consuetudine il formarsi nelle zone rurali di un'ulteriore distinzione, il soprannome, creato con gli stessi criteri del cognome medievale. La mobilit\u00e0 successiva agli anni sessanta ha mandato pian piano in disuso il soprannome.\nI servizi demografici forniscono i seguenti dati relativi ai cognomi italiani:"}
{"id": "36409", "revid": "322321", "url": "https://it.wikipedia.org/wiki?curid=36409", "title": "Badia Polesine", "text": "Badia Polesine (\"Badia Polesine\" in veneto) \u00e8 un comune italiano di abitanti della provincia di Rovigo in Veneto, situato a ovest del capoluogo.\n\u00c8 il punto di riferimento per quanto riguarda la zona dell'Alto Polesine. \u00c8 lambita a nord dal fiume Adige, che la separa dalla provincia di Padova. Confina inoltre con la provincia di Verona. Badia Polesine \u00e8, inoltre, considerata il polo industriale dell'Alto Polesine, dato il grande numero di industrie presenti nel territorio.\nGeografia fisica.\nIl canale pi\u00f9 importante \u00e8 il Naviglio Adigetto, che divide il comune in due aree principali, sviluppatosi da una rotta del fiume Adige, quest'ultimo passante per il comune. Il fiume Adige inoltre divide le province di Rovigo e Padova che sono collegate da un ponte (Badia - Masi). Inoltre nel territorio comunale sono presenti altri canali e scoli.\nStoria.\nIl nome antico di Badia Polesine era semplicemente \"La Badia\", con riferimento alla nota abbazia benedettina di S. Maria della Vangadizza attorno alla quale il paese si era sviluppato. Dopo il 589, in conseguenza della rotta dell'Adige alla Cucca, nell'attuale Veronella, l'Adige abbandon\u00f2 il suo antico corso. Fu cos\u00ec che l'Athesis abbandon\u00f2 le Isole Portilia (Porcilia) Menerva, Montagnana, Este e l'alveo fu spostato pi\u00f9 a sud ovest verso Legnago con Porto, Castelbaldo e Badia, che era foce su uno dei Sette Mari raccontati da Plinio il Vecchio in Naturalis historia (Endolaguna).\nVerso l'anno 900 il marchese di Mantova Almerigo fa edificare l'Abbazia che viene successivamente ceduta ai monaci Benedettini. L'abbazia era inoltre indipendente dalla diocesi di Adria. \nNel 1200 Badia era circondata da una fossa ed erano collocate tre porte per l'ingresso in citt\u00e0. Nel 1400 inizia il declino della Vangadizza che passa sotto la propriet\u00e0 della famiglia francese d'Espagnac e successivamente soppressa con decreto napoleonico nell'Ottocento.\nLa citt\u00e0 di Badia Polesine \u00e8 sotto le dominazioni estensi, padovane, della Repubblica di Venezia, dal 1797 dei francesi e successivamente degli austriaci fino al 1866, quando il Veneto viene annesso allo Stato d'Italia.\nBadia Polesine risulta anche citt\u00e0 conclusiva del percorso dell'antica via di pellegrinaggio Romea Annia, infatti i pellegrini che giungevano dal Nord Europa e dai Paesi dell'Est del continente, confluivano verso l'importante centro romano di Iulia Concordia, oggi Concordia Sagittaria. Da qui appunto, lungo la Romea Annia, percorrevano per oltre 200 chilometri tutta la bassa pianura padano-veneta da est a ovest, arrivando presso l'antica Abbazia di Badia Polesine.\nDall'Ottocento la citt\u00e0 si sviluppa; viene costruito il Teatro Sociale, l'ospedale e numerose opere pubbliche. Per quanto riguarda i trasporti viene costruito il ponte sull'Adige che collega Badia con la provincia di Padova e la linea ferroviaria Verona-Rovigo. Nel 1928 il comune ha incluso nel suo territorio parte del comune soppresso di Crocetta, che ne \u00e8 divenuta frazione, oltre che l'ex-comune di Villa d'Adige. Durante la seconda guerra mondiale, nell'aprile 1945 viene bombardato e distrutto il borgo \"San Nicol\u00f2\". Negli anni sessanta sorgono in citt\u00e0 nuove industrie a causa del boom economico italiano. A met\u00e0 degli anni novanta viene ultimata la Strada Statale Transpolesana con la conseguente nascita di numerose imprese e industrie nelle sue immediate vicinanze, e solo recentemente la citt\u00e0 \u00e8 diventata svincolo finale dell'Autostrada A31 Valdastico.\nSimboli.\nLo stemma con scudo fu concesso dal re d'Italia Vittorio Emanuele III con Regio Decreto del 3 agosto 1930. \nPresenta inoltre la corona dorata con cinque torri, simbolo del titolo di citt\u00e0 (RDL 16 aprile 1817).\nLe torri simboleggiano le tre \"rocche marchesane\" che sorgevano nel Fiume Adige, nei pressi della citt\u00e0.\nMonumenti e luoghi d'interesse.\nArchitetture civili.\nPalazzo degli Estensi.\nPalazzo storico, situato nell'omonima via del centro storico, realizzato nel XV secolo, \u00e8 una delle poche testimonianze di architettura gotica sopravvissute in tutto il territorio polesano ed \u00e8, assieme all'abbazia della Vangadizza, uno dei simboli del capoluogo altopolesano.\nCultura.\nIstruzione.\nScuole.\nL'Istituto Comprensivo di Badia Polesine comprende un asilo nido ed infantile, i plessi della scuola primaria \"Sandro Pertini\" di via Petrarca (classi prima e seconda) e di piazza Marconi (classi terza, quarta e quinta) e la scuola secondaria di primo grado \"G. Ghirardini\". La citt\u00e0 \u00e8 servita anche da asili a gestione privata e da una scuola primaria paritaria. Inoltre, Badia Polesine \u00e8 un importante polo scolastico che copre l'area dell'Alto Polesine e dei vicini comuni della provincia di Verona e di Padova: \u00e8 presente nel territorio comunale l'IIS \"Primo Levi\" con le due sedi \"E. Balzan\" e \"L. Einaudi\" e l'IPSIA \"E. Bari\".\nGeografia antropica.\nFrazioni.\nNel territorio comunale sono presenti le seguenti frazioni e principali localit\u00e0:\nEconomia.\nNel territorio comunale si riconoscono diverse aree produttive. \nLa zona industriale pi\u00f9 ampia \u00e8 situata in via Ca' Mignola Nuova. Un'altra importante area produttiva \u00e8 situata nei pressi della frazione di Crocetta, nelle immediate vicinanze della Strada Statale 434 Transpolesana\".\" Vi sono, inoltre, le zone pi\u00f9 piccole di via dello Zuccherificio e di via Fratelli Rosselli, rispettivamente a sud e a ovest della citt\u00e0.\nInfrastrutture e trasporti.\nStrade.\nBadia \u00e8 sulla direttrice da Verona a Rovigo, ed \u00e8 lambita a sud dalla SS 434 Transpolesana dove ha diverse uscite (Men\u00e0-Villa d'Adige, Badia Polesine-Este-Castelmassa, Ficarolo-Trecenta-Badia Polesine, Canda-Occhiobello e Ca' Giovannelli).\nBadia Polesine \u00e8 inoltre attraversata dall'Autostrada A31 Valdastico Sud: nel territorio comunale sorge, infatti, la barriera e un'uscita, oltre all'interconnessione dell'autostrada con la Strada Statale 434 \"Transpolesana\".\nSono inoltre presenti la SR88 Badia Polesine-Rovigo in direzione Rovigo (Via Polesana per Badia), la SR88 verso la Provincia di Verona e Legnago, la SP42 che attraversa l'Adige e s'immette nella Provincia di Padova con la SP91, la SP1 verso Crocetta, la SP12 verso Stienta, la SR482 Alto Polesana in direzione Castelmassa, Ostiglia e Mantova. Importanti arterie nel territorio sono poi:\nPonti sul fiume Adige.\nNel territorio comunale sono presenti due ponti sul fiume Adige. Il primo collega Badia Polesine a Masi, comune della provincia di Padova. Il secondo, invece, \u00e8 il ponte strallato dell'Autostrada A31 che collega la citt\u00e0 con Piacenza d'Adige. Esso \u00e8 il ponte strallato con la maggior luce (310 m) in Italia.\nFerrovie.\nA Badia Polesine \u00e8 presente una stazione ferroviaria, collegata alla linea Verona \u2013 Legnago\u00a0\u2013 Rovigo in gestione a RFI. Il traffico passeggeri \u00e8 gestito da Sistemi Territoriali e utilizza treni classificati come regionali con una cadenza di ogni ora e alcuni classificati come regionali veloci, in alcuni momenti della giornata.\n\u00c8 attivo un interscambio con gli autobus Busitalia Veneto e ATV.\nMobilit\u00e0 urbana.\nBadia Polesine \u00e8 un importante snodo di autobus per la provincia di Rovigo. Infatti, il sistema di trasporto pubblico della citt\u00e0 \u00e8 servito da linee extraurbane gestite da Busitalia Veneto, che collega Badia Polesine con il capoluogo Rovigo, con i vicini comuni dell'Alto Polesine, con la provincia di Padova e con Ferrara. Verso le principali localit\u00e0 sulla direttiva verso Verona e la provincia di Verona, invece, il trasporto pubblico \u00e8 gestito da ATV (linee 341 e 344).\n\u00c8 possibile accedere al sistema del trasporto pubblico dall'autostazione di Badia Polesine e dalle varie fermate presenti nel territorio.\nAmministrazione.\nSindaco.\nDall'11 giugno 2017, l'attuale sindaco di Badia Polesine \u00e8 Giovanni Rossi (lista civica Giovanni Rossi Sindaco).\nSport.\nImportante \u00e8 il Rugby Badia ASD, che dalla stagione 2007/08 milita nella serie cadetta di rugby nazionale, la Serie A. Infatti, nel 2007 si \u00e8 classificato al quarto posto del proprio girone di serie A e ha quindi acquisito il diritto di disputare il campionato di A1.\nDa ricordare anche l\u2019U.S. Badia Polesine che milita nel campionato di Promozione di calcio."}
{"id": "36410", "revid": "61051", "url": "https://it.wikipedia.org/wiki?curid=36410", "title": "Bergantino", "text": "Bergantino (\"Bergantin\" in veneto) \u00e8 un comune italiano di abitanti della provincia di Rovigo in Veneto, situato ad ovest del capoluogo. La cittadina \u00e8 situata nelle immediate vicinanze dell'argine sinistro del fiume Po, parallelamente all'ansa pi\u00f9 accentuata del corso d'acqua.\nStoria.\nLa nascita dell'abitato \u00e8 legata pi\u00f9 ad una leggenda che si tramanda da secoli che alle notizie storiche. La leggenda narra di un brigantino pirata, da cui Bergantino, il nome della cittadina, il quale solcava le acque del Po e che arenatosi in questo punto diede vita alla nuova comunit\u00e0. \u00c8 pi\u00f9 probabile che, essendo il fiume luogo di passaggio, ci fosse una comunit\u00e0 dedita ad attivit\u00e0 di banditismo da cui risalire ai briganti che potrebbero aver dato nome alla comunit\u00e0.\nIl Comune, nella seconda met\u00e0 del 1900, diede l'incarico al maestro Adriano Franceschini di recuperare fonti storiche autorevoli del periodo medievale riguardanti le vicende locali, e questo port\u00f2 lo studioso ferrarese ad iniziare un importante lavoro di ricerca sulla popolazione contadina altopolesana negli archivi e nelle biblioteche di tutta la zona che produsse, tra gli altri, il volume: \"Giurisdizione episcopale e comunit\u00e0 rurali altopolesane : Bergantino, Melara, Bariano, Trecenta\".\nMonumenti e luoghi d'interesse.\nIl patrimonio storico ed artistico della cittadina \u00e8 circoscritto a Via Vittorio Emanuele e Piazza Matteotti dove sorgono la chiesa parrocchiale ed i palazzi Diani e Strozzi.\nArchitetture religiose.\nOriginariamente edificata nel 1507, venne ricostruita nel 1673 in stile rinascimentale e presenta una architettura a tre navate affiancata da un campanile progettato e realizzato nel 1731 da Vincenzo Santini.\nMusei.\nSituato nel settecentesco Palazzo Strozzi in piazza Matteotti, il Museo della Giostra e dello Spettacolo Popolare \u00e8 un museo, unico nel suo genere in Italia, nato nel 1999 per volont\u00e0 del Comune e della Provincia di Rovigo e dedicato interamente al mondo dello spettacolo popolare itinerante, dalle origini legate alle fiere di paese alle giostre presenti nei moderni luna park.\nEconomia.\nL'economia del Comune, oltre al settore agricolo, \u00e8 basata principalmente sul settore dell'intrattenimento itinerante, ovvero sulle attrezzature da luna park, tanto da essere conosciuto anche come \"il paese della giostra\". Numerose sono infatti le aziende che operano da anni nel settore, progettando e realizzando giostre per il mercato italiano ed estero, contribuendo a fare dell'Italia uno dei pi\u00f9 importanti produttori mondiali."}
{"id": "36411", "revid": "322321", "url": "https://it.wikipedia.org/wiki?curid=36411", "title": "Bosaro", "text": "Bosaro (\"Bozaro\" in veneto) \u00e8 un comune italiano di abitanti della provincia di Rovigo in Veneto, situato a sud del capoluogo.\nGeografia fisica.\nIl territorio comunale di Bosaro \u00e8 situato nel medio Polesine, del quale condivide la tipica morfologia pianeggiante e ricca di corsi d'acqua. Infatti il Canalbianco a nord ed il Collettore Padano a sud costituiscono parte del suo confine naturale. Il centro abitato \u00e8 attraversato dal 45\u00ba parallelo, la linea equidistante fra il Polo nord e l'Equatore.\nStoria.\nBench\u00e9 la prima costruzione in muratura risalga al XV secolo, la ricchezza d'acqua e le estese zone boschive che contraddistinguevano il territorio in vicinanza dell'abitato, queste ultime attualmente scomparse ma che trovano riscontro nella toponomastica di una delle sue attuali frazioni, Bosco del Monaco, lasciano presupporre con ragionevole autorit\u00e0 un precedente sviluppo legato alle opportunit\u00e0 che i vicini corsi d'acqua offrivano per il sostentamento della comunit\u00e0, favorendo lo sviluppo della pesca e fornendo ai suoi abitanti il necessario materiale di costruzione.\nNel corso del XV secolo la famiglia Turolla edific\u00f2 in Bosaro la propria dimora trasformando la semplice fisionomia del villaggio. In seguito Bosaro segu\u00ec le vicende storiche della vicina Polesella, politicamente territorio del Ducato di Ferrara fino al 1484 con la conclusione della Guerra di Ferrara, o Guerra del Sale, e che sanc\u00ec la vittoria, e la conseguente annessione, della Repubblica di Venezia. Negli anni successivi la famiglia Turolla si incaric\u00f2 della costruzione di una nuova chiesa, eretta a parrocchia nel 1497, separando cos\u00ec Bosaro dalla pieve di Arqu\u00e0. In quel contesto l'opera di censimento effettuata dall'autorit\u00e0 ecclesiastica dichiarava circa 400 fedeli.\nLa caduta della Repubblica di Venezia del 1797 ad opera di Napoleone Bonaparte, segn\u00f2 una nuova annessione del territorio. Le clausole del Trattato di Campoformio consegnarono Bosaro e tutto il territorio veneziano all'Impero austriaco che per\u00f2 rimase sovrano per un tempo limitato. Gi\u00e0 dal 18 marzo 1805, con la firma del trattato di Presburgo, l'Austria cedette la Provincia Veneta austriaca alla Francia: il successivo 26 maggio Napoleone, da poco divenuto Imperatore dei francesi, si incoron\u00f2 Re d'Italia a Milano, cingendo la Corona Ferrea. Bosaro torn\u00f2 cos\u00ec sotto il controllo francese nella nuova identit\u00e0 nazionale, il Regno d'Italia napoleonico.\nIl secondo dominio francese dur\u00f2 fino alla caduta di Napoleone. Il 20 aprile 1814 il Veneto, ed anche Bosaro, venne restituito agli asburgici e con la caduta del Regno, quello stesso mese, le citt\u00e0 e l'intero Veneto tornarono all'Impero d'Austria, che incorpor\u00f2, dal 1815, i territori nel Regno Lombardo-Veneto.\nIn seguito Bosaro segu\u00ec le vicissitudini storico politiche legate al Polesine ed al suo capoluogo Rovigo, con l'annessione del Veneto al Regno d'Italia avvenuto nel 1866 al termine della terza guerra di indipendenza."}
{"id": "36412", "revid": "61051", "url": "https://it.wikipedia.org/wiki?curid=36412", "title": "Calto", "text": "Calto (\"Calto\" in veneto) \u00e8 un comune italiano di 671 abitanti, situato nella parte altopolesana della provincia di Rovigo, in Veneto.\nStoria.\nIpotesi etimologica.\nL'ipotesi etimologica pi\u00f9 accreditata \u00e8 quella di accostare il nome \"Calto\", al termine toponomastico di \u039a\u03ac\u03b9\u03c4\u03cc che in lingua leponzia (lingua parlata da popolazioni transalpine intorno al 400 a.C.), significherebbe \"rifugio, presidio, difesa...\", l'equivalente del latino \"arx\", localit\u00e0 che ricorda una battaglia, o semplicemente rocca, dal gallico \"catus\", nome comunissimo nella toponomastica celtica. I primi insediamenti urbani che poi avrebbero dato origine alla localit\u00e0 sono riconducibili ai \"polesini\", dossi affioranti dalle grandi paludi che caratterizzavano la zona. In alcuni documenti risalenti all'XI secolo il territorio \u00e8 citato come Cadalto o Cavalto. Ci\u00f2 \u00e8 avvalorato anche dalla voce dialettale \"calto\", la quale nella zona dei Colli Euganei, in provincia di Padova, \u00e8 sinonimo di ruscello, fosso scavato.\nNon ci sono fonti documentali specifiche, ma \u00e8 sostenibile l'idea che nel territorio di Calto ci siano state infiltrazione longobarde fin dal VII secolo d.C. Il fatto \u00e8 testimoniato da toponimi come \"Malborghetto, Volte, bindoli...\" e dall'associazione della localit\u00e0 Calto, al termine \"arimanna\", parola longobarda con cui indicavano sia gli abitanti liberi e dediti alle armi, che limite di confine. I Longobardi, infatti con Astolfo, dopo aver conquistato Padova, Monselice, Brescello e Mantova, nel 751 si impossessarono con altre terre dell'Esarcato anche di territori ferraresi, allora non ancora sui principali nodi viari e fluviali separati dal Po di Venezia (Liber Pontificalis, Codex Carolinus). Quindi gi\u00e0 nel 754 Calto era un borgo consolidato con importanza territoriale strategica, citato nell'inventario della Promissio Carisiaca di Quierzy, con la quale Pipino il Breve, re dei Franchi, prometteva a Papa Stefano II la restituzione dei territori dell'Esarcato. Nel 757 furono inglobati nella \"Res Pubblica Romana\".\nVerso la fine del primo millennio dell'era cristiana era iniziata con Sigfredo e Adalberto Atto l'infiltrazione canossiana che continu\u00f2 poi con Matilde. La strategia consisteva nel costruire Castelli o fondare monasteri collegati a Cluny e quindi alla famiglia canossiana, sui principali nodi viari e fluviali. Sul territorio di Calto, percorso da una strada che collegava il fiume Po con il monastero benedettino della Vangadizza (Badia Polesine) fu costruito, in localit\u00e0 Frattina un piccolo monastero definito dai documenti \"Schola\" (il fabbricato fu distrutto nel 1945 da una bomba alleata).\nNel 1122 l'arcivescovo di Ravenna Gualtiero scorpor\u00f2 dai vasti territori su cui godeva i privilegi, compresi tra Po e Tartaro, una cospicua superficie comprendente Calto e Valiano (localit\u00e0 attorno cui sorger\u00e0 Salara) e ne fece investitura alla \"vedova di Sichelmo, Imizia, e al di lei figlio Cassotto\". Alla morte di questi, che non ebbe eredi, i territori ritornarono al vescovo di Ferrara Landolfo, che li govern\u00f2 per 23 anni. Dal 1153 tutti i possedimenti passarono ai \"Canonici Lateranensi Agostiniani di San Frediano di Lucca\" che costruirono in localit\u00e0 Valiano una chiesa dedicata alla Santa Croce, ed ebbero la reggenza della chiesa di Calto per circa un secolo.\nAzzone VII, Marchese di Ferrara, con le buone maniere, altri dicono con la forza, aveva fatto di Calto una sua personale sede militare, togliendola ai frati del Convento della Croce di Salara. Il fatto \u00e8 documentato da una \"concordia\" stipulata nel 1252, il cui testo era conservato gelosamente dal conte forlivese Brandolini de Brandolini, (lo attesta il Muratori). Cos\u00ec Calto divenne sede di frontiera, di dogana e di normale dislocazione per guarnigioni delle truppe estensi.\nNel luglio 2011 il paese \u00e8 stato colpito anche da due scosse di terremoto di magnitudo 3.2 e 4.7 che hanno portato significativi danni negli edifici anche se senza seri danni strutturali. Il 20 maggio 2012 un terremoto di magnitudo 5.9 ha danneggiato gravemente la chiesa parrocchiale, infatti una parte del tetto \u00e8 caduta e la facciata minacciava di cadere. I vigili del fuoco hanno portato la messa in sicurezza. Dal 2016, dopo adeguati restauri, la chiesa parrocchiale \u00e8 di nuovo agibile.\nNel 2013 \u00e8 stata costruita ex novo una sala comunitaria \"San Rocco\", donata dalla Caritas ora utilizzata anche per le celebrazioni liturgiche.\nMonumenti e luoghi d'interesse.\nArchitetture religiose.\nLe notizie di una chiesa sul territorio di Calto, sono molto lontane nel tempo. Abbiamo tradizione dell'esistenza di un primo oratorio dedicato a San Tommaso apostolo, fin dal 750 d.C. in seguito dedicato a Santo Stefano. Forse era ubicato nel primitivo centro storico del paese, risalente all'insediamento longobardo, poi inghiottito dal Po oggi in piena area golenale. Dobbiamo giungere al 1189 per avere la certezza dell'esistenza di una chiesa in Cadalto, nome latinizzato di Calto, dipendente dall'esarcato di Ravenna, e della diocesi di Ferrara. L'oratorio \u00e8 orientato a levante, verso Costantinopoli. La bolla del Papa Clemente III, non ci dice a chi fosse dedicata, ma ci dice che aveva annesso un \"Hospitale\", ossia un ospizio per ospitare i pellegrini di passaggio verso Roma o verso la Terra Santa.\nPoi la storia ufficiale tace. Finalmente una lettera pastorale del beato Giovanni Tavelli, datata 1434, parla di Chadalto con una sua chiesa alle dipendenze di quella di Ceneselli. \u00c8 dedicata alla Madonna Assunta ed \u00e8 rivolta a ponente: sul davanti c'\u00e8 il cimitero. Nel 1437 un rovinoso sisma, con epicentro a Ferrara, causa molti danni alla chiesa. L'edificio rimane fatiscente a lungo, tanto che nel 1574 un altro vescovo della diocesi di Ferrara Giovanni Maremonti lo descrive molto povero, con muri scrostati, pavimenti divelti, ed il campanile scapitozzato. Dobbiamo giungere al 1591 per avere notizia dell'ultimazione di un nuovo oratorio, orientato ad occidente. La notizia ci \u00e8 tramandata dal Vescovo Giovanni Fontana della diocesi di Ferrara. I caltesi nel frattempo si sono dimostrati molto attivi ed autonomi e cos\u00ec nel 1596 Calto diviene sede di una parrocchia indipendente. Nel 1599 lo stesso Vescovo Giovanni Fontana, dopo aver nominato il primo rettore della parrocchia, don Ippolito Zapponi, dedica solennemente la chiesa a San Rocco.\nNel 1630 anche Calto viene colpito dalla peste che miete oltre 70 vittime. L'epidemia si placa verso la met\u00e0 di agosto e i Caltesi allora fanno voto, per grazia ricevuta, a San Rocco di costruirgli una chiesa rinnovata e pi\u00f9 grande. I lavori iniziano intorno al 1690. Ancora una volta i Caltesi si prodigano con grande generosit\u00e0. La tradizione ci racconta che viene formata una lunga catena umana, dalla \"piarda\" sul Po, dove giungevano barconi carichi di materiali, fino alla piazza. Con un passamano fanno arrivare sul cantiere i mattoni. Il progetto, eseguito e diretto da Angelo Santini, prevede la nuova costruzione del coro e del presbiterio, la formazione all'interno del cornicione, l'avanzamento di una campata verso sud con la formazione della nuova facciata, in perfetto stile del '600 ferrarese. In modo simmetrico vengono poste nelle nicchie quattro statue, opera dei fratelli Bonazza: la Madonna, San Giuseppe, San Rocco e San Francesco, (distrutto da una bomba nel 1945, sostituito con una recente statua di San Marco Evangelista del Maestro Vico Basaglia, Caltese). Tra il 24 e il 25 aprile 1945, l'artiglieria alleata bombarda a tappeto la piazza e la navata occidentale viene completamente ridotta in macerie, altre parti dell'interno risultano inagibile. La chiesa viene chiusa al culto e le celebrazioni liturgiche vengono officiate in una casa privata. Intanto Don Guido Monesi, rettore della parrocchia, lancia un appello ai Caltesi, che rispondono con grande generosit\u00e0 e nella Pasqua del 1946 i fedeli possono assistere alle celebrazioni pasquali nella loro chiesa. Il 20 maggio 2012, alle ore 4.05 una forte scossa di terremoto fa crollare parte del tetto, danneggia internamente tutto l'edificio e lo rende inagibile. Nel 2016 la chiesa, dopo essere stata ristrutturata, tornata agibile."}
{"id": "36415", "revid": "322321", "url": "https://it.wikipedia.org/wiki?curid=36415", "title": "Castelmassa", "text": "Castelmassa (\"La M\u00e0sa\" in dialetto ferrarese) \u00e8 un comune italiano di abitanti della provincia di Rovigo in Veneto. Si trova all'incrocio fra le regioni Veneto, Emilia-Romagna, Lombardia, ad ovest di Rovigo, capoluogo della provincia.\nStoria.\nLe prime testimonianze di Castelmassa risalgono all'epoca romana, confermate dai ritrovamenti degli scavi archeologici in localit\u00e0 Torricella. Probabilmente poco pi\u00f9 che un luogo di sosta nato al congiungimento delle strade via Hatriense e la viso 10 Altinate, rimase attivo fino alla caduta dell'Impero Romano. La successiva testimonianza storica \u00e8 del 938 data da un documento in cui i feudatari Almerico e Franca donarono la localit\u00e0, l'allora Santa Maria in Basilica, alla Chiesa di Adria. Nel 1017 risultava essere di propriet\u00e0 del Monastero Benedettino di Nonantola e successivamente, dopo l'acquisizione del territorio da parte della contessa Matilde di Canossa venne donata, nel 1101 alla Mensa Vescovile di Ferrara.\nToponimia.\nCastelmassa nel corso della sua storia ha cambiato pi\u00f9 volte nome in relazione all'annessione o alla divisione con il comune vicino di Castelnovo Bariano. Il nome originario era Massa divenuto poi in seguito Massa Superiore, in quanto il paese con i suoi 12 metri sul livello del mare era il pi\u00f9 alto del Polesine. Il nome Massa, ancora utilizzato ora dai paesani come toponimo dialettale del paese, deriva dal latino \"mansio\", che indica luogo di sosta e in effetti il paese sorge sull'incrocio fra due grandi strade, la via Hatriense e la via Altinate. Dopo un periodo in cui Castelmassa venne chiamato S. Maria in Basilica, il nome Massa and\u00f2 a significare \"insieme di poderi e tenute rurali\".\nSociet\u00e0.\nEvoluzione demografica.\nNella seconda met\u00e0 del XX secolo, si \u00e8 assistito ad una progressiva trasformazione nelle caratteristiche degli abitanti; molti dei residenti pi\u00f9 giovani si sono allontanati dalla campagna richiamati dallo sviluppo industriale. Questo fatto ha determinato un progressivo innalzamento dell'et\u00e0 media della popolazione e la scomparsa di alcuni cognomi tra la popolazione residente, quali Valerin e Rizzi.\nLingue e dialetti.\nIl dialetto parlato a Castelmassa \u00e8 di origine emiliana e strettamente connesso al dialetto ferrarese. Nonostante la vicinanza con il ferrarese, il dialetto di Castelmassa possiede delle proprie peculiarit\u00e0 lessicali e fonetiche, peculiarit\u00e0 caratteristiche dei paesi appartenenti alla Transpadana ferrarese.\nGeografia fisica.\nIl paesaggio \u00e8 completamente pianeggiante ed \u00e8 confinante a sud con il fiume Po e il suo argine. Il paese \u00e8 a sua volta attraversato da alcuni argini minori fra cui l'Argine Vegri e Argine Valle.\nLa sera del 17 luglio 2011 alle ore 20.30 Castelmassa \u00e8 stata epicentro di un terremoto di magnitudo 4,9.\nInfrastrutture e trasporti.\nCastelmassa \u00e8 lambita dalla SR482, proseguimento della pi\u00f9 nota SR6 Eridania che collega tutti i comuni della sinistra Po dell'Alto Polesine e che permette di raggiungere, proseguendo verso est, il pi\u00f9 vicino casello autostradale, Occhiobello sulla autostrada A13. Ad ovest \u00e8 possibile raggiungere il casello di Mantova Sud della pi\u00f9 distante autostrada A22 del Brennero. Verso nord, proseguendo la SR482 ed attraversando i comuni di Ceneselli e Giacciano con Baruchella, si raggiunge la SS434 Transpolesana.\nTrasporto pubblico.\nIl sistema del trasporto pubblico della citt\u00e0 \u00e8 servito da una linea extraurbana gestita dalla Busitalia-SITA Nord che la collega con il capoluogo Rovigo, Badia Polesine e con l'ospedale di Trecenta.\nEsiste inoltre un collegamento con la citt\u00e0 di Verona e con Ostiglia (MN), gestito dall'azienda di trasporto pubblico ATV.\nUna linea dell'azienda privata Brenzan collega il paese con Sermide, favorendo l'interscambio con la linea ferroviaria Fer \"Suzzara-Ferrara\"\nFerrovie.\nPur se non direttamente servita da una linea ferroviaria, a pochi chilometri in direzione sud \u00e8 presente la stazione di Sermide della ferrovia Suzzara-Ferrara.\nAeroporti.\nTramite le arterie stradali sono raggiungibili con facilit\u00e0 gli aeroporti di Bologna e di Verona."}
{"id": "36416", "revid": "124465535", "url": "https://it.wikipedia.org/wiki?curid=36416", "title": "Castelnovo Bariano", "text": "Castelnovo Bariano (\"Castelnovo\" in veneto, \"Casteln\u00f4v\" in dialetto ferrarese) \u00e8 un comune italiano di abitanti della provincia di Rovigo in Veneto, situato a ovest del capoluogo.\nMonumenti e luoghi d'interesse.\nMuseo civico nella frazione di san pietro polesine Archeologico\nArchitetture religiose.\nEsisteva nella zona golenale, un modesto centro abitato con annessa la chiesa di San Bartolomeo Apostolo di Bariano, chiaramente citata, quando la contessa Matilde di Canossa, nell'atto di cessione cedette il feudo di Bariano al vescovo di Ferrara.\nQuesta fu inghiottita e distrutta dalla acque del fiume Po nella grande alluvione del 1601.\nSport.\nLa massima espressione sportiva \u00e8 stata rappresentata dall'Unione Sportiva Sampietrese, squadra di calcio della frazione di San Pietro in Polesine, fondata nel 1964, che tra il 1974 e il 1977 disput\u00f2 tre campionati consecutivi di serie D. La retrocessione al termine della stagione 1976-77 segn\u00f2 l'inizio del declino della formazione bianconera, che nel 2001 si \u00e8 fusa con la squadra di Castelmassa, dando origine al S.C. Altopolesine.\nNel paese ci sono anche diverse diverse attivit\u00e0 sportive che si possono praticare: alcune nella palestra della scuola media di Castelnovo, altre nella palestra di via delle province"}
{"id": "36418", "revid": "322321", "url": "https://it.wikipedia.org/wiki?curid=36418", "title": "Ceregnano", "text": "Ceregnano (\"Sernian\" o \"Zernian\" in veneto) \u00e8 un comune italiano di abitanti della provincia di Rovigo in Veneto, situato ad est del capoluogo.\nStoria.\nIl territorio di Ceregnano risulta fosse abitato gi\u00e0 in et\u00e0 romana, ma il borgo comincia a formarsi nel medioevo. Nel 1438 il territorio fu completamente sommerso dalle acque in seguito alle rotte dell'Adige di Malopera e Castagnaro.\nAlla fine dello stesso secolo il Comune fu distrutto da un incendio a cui segu\u00ec - pochi anni dopo - l'ennesima alluvione. Poi, con l'affermarsi nel XVI secolo di Venezia, il territorio ebbe - oltre alla stabilit\u00e0 politica - la stabilit\u00e0 idrica, grazie ai lavori arginali fatti dai primi consorzi di bonifica.\nSantuario del Cristo dell'alluvione.\nNel novembre del 1951 le acque del fiume Po sommersero quasi completamente la provincia di Rovigo. La maggior parte della popolazione fu costretta a lasciare le proprie abitazioni solo poche persone rimasero in paese aspettando il ritiro delle acque. A Lama Polesine, frazione di Ceregnano, rimasero circa un'ottantina di persone tra cui Amedeo Braghin che un pomeriggio mentre si recava a bordo della sua barca nel vicino paese di Fasana vide galleggiare sulle acque vicino ad un albero un oggetto voluminoso non identificabile causa l'imminente oscurit\u00e0 e la nebbia. L'immagine di quell'oggetto inquiet\u00f2 Braghin per tutta la notte e alle prime luci dell'alba, torn\u00f2 a cercarlo. Ritrovatolo riconobbe un crocifisso di legno sprovvisto di croce, che caric\u00f2 sulla barca e port\u00f2 a casa, era il 2 dicembre 1951. Nonostante i numerosi appelli fatti a mezzo stampa, non se ne scopr\u00ec la provenienza e l'oggetto divenne noto come \"Cristo Alluvionato\". A ricordo del ritrovamento venne costruita a Lama Polesine, sotto la guida di Monsignor Ferdinando Altafini, la Chiesa Santuario del Cristo dell'Alluvione - Monumento ai caduti delle alluvioni di tutto il mondo.\nMonumenti e luoghi d'interesse.\nArchitetture religiose.\nPer la Chiesa cattolica il territorio, che comprende gli abitati di Ceregnano, Lama Polesine \u00e8 una parrocchia del vicariato di Villadose, a sua volta divisione amministrativa della diocesi di Adria-Rovigo."}
{"id": "36419", "revid": "322321", "url": "https://it.wikipedia.org/wiki?curid=36419", "title": "Corbola", "text": "Corbola (\"Corbla\" in dialetto ferrarese) \u00e8 un comune italiano di abitanti della provincia di Rovigo in Veneto, situato a est del capoluogo.\nGeografia fisica.\nIl comune fa parte dell'Isola di Ariano, un territorio compreso tra i rami del Po di Goro, del Po di Venezia e del Po di Gnocca, facente parte del Delta del Po, comprendente anche i comuni di Ariano nel Polesine e Taglio di Po.\nCorbola confina a ovest e a sud col comune di Ariano nel Polesine, a est confina col comune di Taglio di Po, a nord col ramo del Po denominato Po di Venezia che lo separa dai comuni di Papozze e Adria.\nIl comune fa parte del Parco regionale veneto del Delta del Po, e del Parco interregionale Delta del Po, anche se quest'ultimo non \u00e8 ancora pienamente operativo.\nIl comune fa parte della zona climatica E.\nStoria.\nCorbola si \u00e8 formata nella laguna \"Adriana\", creata con terra trasportata dal fiume Po, nel delta omonimo. Il nome deriva da \"C\u00f2rbula, Corbicola\", cio\u00e8 corba o cesta, che era una misura di grano ma anche misura di terra necessaria per seminarvi una corba di grano.\nIl toponimo compare per la prima volta nel 1054 come possedimento degli Estensi. L'antico abitato, situato pi\u00f9 a nord di quello attuale, venne distrutto nel XII secolo dalle rotte del Po (Rotta di Ficarolo). Il paese risorse nel secolo XIV ad opera di Nicol\u00f2 III d'Este.\nCorbola ha avuto le medesime vicende storiche del contiguo territorio di Ariano nel Polesine, con il quale si \u00e8 anche ulteriormente unita in seguito alla rotta di Ficarolo del 1152 e degli anni seguenti, che la separarono da Adria e formarono il \"Po di Tramontana\"; un tratto del quale, dalla confluenza col Po di Goro verso il mare, venne denominato successivamente \"Po delle Fornaci\", l'attuale Po di Venezia.\nEbbe storia comune con Adria fino al 1482, quando questa pass\u00f2 a Venezia, mentre Corbola rimase agli Estensi, dai quali nel 1519 ottenne propri statuti o i trofei vinti nelle loro battaglie.\nIn una mappa del 1693 Corbola viene indicata come \"Corbola Ferrarese\" alla destra del Po di Venezia e, sulla sponda opposta, \"Corbola Veneziana\", ora Bellombra.\nUna mappa del 1739 chiama \"Po di Corbola o del Mazzorno\" l'attuale Po di Venezia.\nIl 15 aprile 1749 venne stipulato un trattato tra papa Benedetto XIV e il doge Pietro Grimani e nel 1751 fu completata l'opera di demarcazione del confine dell'Isola di Ariano con la posa di grandi pilastri formati da mattonelle in cotto, in parte ancora visibili nella \"Via Pilastri\"; denominazione mantenuta tuttora.\nMonumenti e luoghi d'interesse.\nArchitetture religiose.\nIl territorio fa parte della diocesi di Adria-Rovigo, sede della Chiesa cattolica suffraganea del patriarcato di Venezia appartenente alla regione ecclesiastica Triveneto.\nIn fondo alla piazza, percorrendo la via di accesso principale dedicata al soprano Rosetta Pampanini, si trova una grande chiesa parrocchiale, costruita negli anni trenta. \u00c8 in stile romanico con pietra a vista, dedicata a Santa Maria Maddalena.\nNella chiesa \u00e8 conservata all'interno un'antica Piet\u00e0 e una statua di San Francesco, inclusa nell'altare omonimo, risalente al periodo della peste nera del 1629-1630.\nQuasi in fondo a via Roma vi \u00e8 l'oratorio di Sant'Agostino, in stile neoclassico del XVII secolo, recentemente restaurato a cura della Soprintendenza.\nEconomia.\nIl mercato settimanale si svolge ogni gioved\u00ec nel capoluogo. I negozi non alimentari osservano la mezza giornata di chiusura il luned\u00ec mattina. I negozi alimentari chiudono il mercoled\u00ec pomeriggio.\nLa pizzeria da asporto in centro chiude il marted\u00ec.\nI negozi di ferramenta possono optare tra il luned\u00ec mattina ed il sabato pomeriggio.\nIl comune, facendo parte del Parco del Delta del Po, \u00e8 stato riconosciuto \"a prevalente economia turistica\" dalla regione Veneto con legge regionale 25/2/2005 n\u00ba 7, art. 7. In base a tale normativa, a seguito di richiesta rinnovata di anno in anno dall'amministrazione comunale, i negozi hanno la facolt\u00e0 di deroga dalla chiusura infrasettimanale e festiva.\nIl comune \u00e8 stato inserito nel progetto del Governo in collaborazione con Telecom Italia denominato \"anti digital divide\" tendente a portare il collegamento ADSL a banda larga in 5.000 piccoli comuni d'Italia, utilizzando un sistema basato sull'installazione di ripetitori di onde radio a bassa frequenza.\nDal 2010 Telecom Italia ha attivato il collegamento ADSL a banda larga fino a 20 Megabit/s (Mbps). \u00c8 attivo anche un provider che via Hiperlan offre 4 o 10 \u00a0Mbit (STEL).\nInfrastrutture e trasporti.\nIl capoluogo \u00e8 attraversato dalla ex Strada statale 495 (di Codigoro) (Adria-Codigoro) in direzione nord/sud.\nQuest'ultima, nel tratto veneto, \u00e8 ora in gestione a Veneto Strade con la denominazione di Strada regionale 495 Adria-Ariano nel Polesine.\nTrasporto pubblico.\nIl sistema del trasporto pubblico del capoluogo e delle frazioni principali \u00e8 servito da linee extraurbane gestite da Busitalia che la collega direttamente a nord con il capoluogo Rovigo con capolinea a Padova; con le principali localit\u00e0 sulla direttiva nord-sud verso la provincia di Ferrara con capolinea a Ferrara e verso gli altri Comuni contigui;\n\u00c8 poi possibile contattare, dalle 5.30 alle 23.30, il servizio radiotaxi del capoluogo.\nFerrovie.\nCorbola aveva una fermata sulla tratta ferroviaria Adria-Ariano nel Polesine, sino ai bombardamenti del ponte ferroviario sul Po di Venezia nel 1944. Da allora la linea \u00e8 stata dismessa.\nAttracchi fluviali.\nSul Po di Venezia \u00e8 stato realizzato un attracco fluviale, con fondi pubblici, al quale si accede da un terrapieno arginale e da uno scivolo di cemento. \u00c8 formato da pontili galleggianti ancorati a palificazioni interrate.\u00c8 su una tranquilla laguna formatasi dopo la realizzazione di una penisola artificiale che ha lo scopo di contenere e deviare parzialmente la forza del fiume Po in corrispondenza di una ansa a curvatura ripida, a salvaguardia dell'argine.Realizzato in localit\u00e0 denominata \"Balutin\", viene utilizzato per la navigazione da diporto."}
{"id": "36420", "revid": "322321", "url": "https://it.wikipedia.org/wiki?curid=36420", "title": "Costa di Rovigo", "text": "Costa di Rovigo (\"Costa de Rovigo\" in veneto) \u00e8 un comune italiano di abitanti della provincia di Rovigo in Veneto.\nSi trova nel Polesine, a circa 10\u00a0chilometri ad ovest di Rovigo. L'economia si basa sulle coltivazioni agricole e sulle industrie alimentari, dei materiali da costruzione e della metalmeccanica\nStoria.\nIl periodo estense.\nI primi documenti che riguardano l'abitato, o pi\u00f9 precisamente al toponimo \"Costa\" o \"La Costa\", risalgono al 1146, ad opera del marchese Fulcone d'Este, dove si cita la donazione di una parte del suo territorio (venti mansi, equivalente a 480 biolche) al monastero di san Benedetto di Lairone di Murano. Il documento, in latino, cita il territorio interessato come \"unum latum flumen Aticis, alius latus fossa que dicitur Gaibo, uno capite Policinus de Subto Ramethelli, alio capite Albarus de Pagliano\". Il lascito venne per\u00f2 contestato dal monastero benedettino di Pomposa e ne consegu\u00ec che sulla \"costa\" di un lago posto nel territorio fu concesso libera pesca sia agli uomini di diritto di Pomposa (Villamarzana) che di San Cipriano di Murano (Costa di Rovigo), questo almeno fino alla conferma ad opera di Guido Cardinale. Se ne deduce quindi che il territorio, una lingua di terra, assunse il toponimo per la sua collocazione tra un corso d'acqua ed un lago, verosimilmente il primo l'Adigetto (allora chiamato Adige in quanto ramo principale del fiume), ed uno dei numerosi bacini lacustri che interessava il territorio Polesano.\nTra il 1163 ed il 1167, grazie alle decime concesse ai benedettini dall'allora vescovo di Adria, Vitale Milanese (o anche Vitale di Milano), venne edificata una chiesa dedicata a San Giovanni Battista.\nL'influenza estense fu ufficializzata, come gran parte del territorio polesano, dall'imperatore Enrico VI nel 1194, che ne nomin\u00f2 conte Azzo VI. Il territorio rimase estense per quasi tre secoli, con l'ultimo periodo, nel XV secolo, tormentato dalla contesa dalla Repubblica di Venezia che cominciava in quel periodo ad espandersi verso la terraferma e che sfociarono nella Guerra del sale.\nIl periodo veneziano.\nI Veneziani entrarono definitivamente a Rovigo nel 1482 annettendosi il territorio alla Serenissima e, a parte la parentesi della Lega di Cambrai (1508 - 1511), ne mantennero il dominio per circa tre secoli. Nel 1483, il cronista dell'epoca Marin Sanudo, durante i suoi viaggi nel territorio veneziano visit\u00f2 l'abitato di Costa includendola nel propria opera \"Itinerario in terra ferma\" e che descrisse:\nL'abitato, che fin dalla sua origine crebbe vicino alle sponde dell'Adigetto, vide svilupparsi, particolarmente nel periodo medioevale, l'economia, la vita civile e quella religiosa grazie alla presenza benedettina nei pressi dell'argine destro, che interessava il nucleo di Costa, e, sul versante sinistro, da quella dell'Ordine di San Giovanni di Gerusalemme, che interessava il nucleo di Costiola. Documenti medioevali attestano che in quel periodo il corso d'acqua era navigabile e che il territorio attiguo era interessato da paludi, dal lago e da boschi, ma che l'opera degli abitanti valorizz\u00f2 le terre grazie all'agricoltura ed alla pastorizia. In seguito per\u00f2 alla disastrosa rotta della Malopera del 1438 la diramazione dell'Adige perse notevolmente di portata e di importanza rispetto a quella pi\u00f9 settentrionale cosa che determin\u00f2 un mutamento di aspetto tra il XV e la fine del XVI secolo.\nIl territorio segu\u00ec l'evoluzione e le sorti della Repubblica di Venezia fino alla sua caduta. Nonostante la propria dichiarata neutralit\u00e0 durante la campagna d'Italia condotta dalla Francia rivoluzionaria, la Repubblica venne invasa dalle truppe francesi di Napoleone Bonaparte (1797), che occupano la terraferma, giungendo ai margini della laguna.\nMonumenti e luoghi d'interesse.\nArchitetture religiose.\nInoltre sono presenti nel territorio molti capitelli votivi."}
{"id": "36423", "revid": "124621657", "url": "https://it.wikipedia.org/wiki?curid=36423", "title": "Fiesso Umbertiano", "text": "Fiesso Umbertiano (\"Fieso\" in veneto, \"Fiess\" in dialetto ferrarese) \u00e8 un comune italiano di abitanti della provincia di Rovigo in Veneto, situato a circa 25 chilometri a sud-ovest dal capoluogo e a 18\u00a0chilometri da Ferrara, alla quale \u00e8 stato legato per buona parte della sua storia.\nGeografia fisica.\nConfina a nord con Pincara e Castelguglielmo, a sud con Occhiobello, ad ovest con Stienta e ad est con Canaro e Frassinelle Polesine.\nOrigini del nome.\nIl nome deriva dall'aggettivo latino \"flexus\", indicante l'ansa di un fiume. Il territorio comunale era infatti lambito, in epoca romana, dal passaggio di vari corsi d'acqua secondari del Po: la Pestrina, una delle \"Fossae Philistinae\" che nasceva un tempo ad Ostiglia (IX- X secolo a.C.) e costeggiava il corso dell'attuale Canalbianco, lambiva San Donato; la Barzaga passava per l'attuale centro e qui produceva una curva significativa. Il territorio era poi interessato dalla confluenza di due importanti strade romane, la Via Emilia Altinate che collegava Bologna con la Bassa Padovana e la strada che univa Adria con l'Alto Polesine, arterie poi utilizzate in epoca medievale come vie di pellegrinaggio (da qui l'origine della frazione Ospitaletto). L'appellativo \"Umbertiano\" venne aggiunto con delibera unanime del consiglio comunale del 30 marzo 1867 per onorare l'allora principe Umberto di Savoia, distintosi al comando del 49\u00ba reggimento di fanteria nel Quadrilatero fortificato di Villafranca.\nStoria.\nPrimo nucleo abitativo del paese fu la localit\u00e0 di \"San Donato di Pedrurio\", sede di un'antica pieve citata per la prima volta nel 932. Largito nel 1109 dalla contessa Matilde di Canossa al vescovo di Ferrara assieme ad altre propriet\u00e0 vicine, tra cui Fiesso, San Donato conobbe le drammatiche vicende della lotta tra le famiglie dei Salinguerra Torelli (ghibellini) e degli Adelardi Marchesella (guelfi) essendo sede di una fortezza turrita con capitani, oggi non pi\u00f9 esistente. In seguito a frequenti alluvioni di Po e Adige, il sito, oggi modesto oratorio seicentesco, fu abbandonato e acquist\u00f2 sempre pi\u00f9 importanza la zona della \"Valmana\" sullo scolo \"Tessarolo\", bonificata alla met\u00e0 del XIII secolo, che divenne sede di una nuova chiesa, intitolata a San Silvestro, demolita nel 1825.\nIl 7 agosto 1484, in seguito ai Capitolati di pace di Bagnolo che chiusero la Guerra di Ferrara ( o \"del sale\") tra Ferrara e Venezia (1482-1484), il paese venne diviso tra i due contendenti: il confine fu posto dai vincitori veneziani sullo scolo \"Poazzo\", mentre Ferrara conserv\u00f2 il controllo di S. Donato, dell'Argine del Sabato e di parte della frazione Ospitaletto. La parrocchia, rimasta sotto la diocesi estense, passer\u00e0 a quella di Adria solo nel 1818.\nIl Cinquecento e il Seicento furono segnati dalle imponenti opere di bonifica e di riassetto idraulico del territorio operate dalla Serenissima e dai Bentivoglio nel territorio ancora in mano ferrarese. Dell'enorme estensione di paludi presenti sul territorio fino ad allora rimane testimonianza nelle \"Gorghe\" di via Traversagno, oggi luogo ideale per la sosta e la nidificazione di numerose specie di uccelli selvatici.\nLa chiesa e l'abitato di Tessarolo scomparvero alla fine del XVI secolo, determinando uno spostamento della popolazione nella parte alta di Fiesso dove (1609-1622), fu riedificato un nuovo luogo di culto. Alla caduta della Repubblica veneziana (1797), Fiesso pass\u00f2 sotto Ferrara, divenendo sede di Cantone (1805-1813). Nel 1813 pass\u00f2 sotto la giurisdizione austriaca, entrando a far parte del Regno Lombardo Veneto. Il centro si distinse nella lotta contro gli occupanti per l'indipendenza nazionale, testimoniata dalle figure del carbonaro Luigi Antonio Viviani e del patriota Luigi Fernaroli ( fucilato nel 1849 a Piove di Sacco ). L'8 luglio 1866 Fiesso entrava a far parte, con tutto il Polesine, del Regno d'Italia.\nMonumenti e luoghi d'interesse.\nArchitetture civili.\nCostruito per volont\u00e0 della famiglia Colognesi, come risulta da un atto notarile, \u00e8 opera di architetto a noi ignoto. Il complesso, di gusto tardo barocco, racchiuso da mura, comprende cinque ettari di terreno agricolo, un palazzo padronale dotato di 26 stanze e una serie di vari rustici (stalle, autostazione e lavanderia private) oltre ad un imponente granaio con struttura a capriate per sorreggere il tetto, di misura 85 metri per 10. La facciata dell'edificio, dall'andamento orizzontale, presenta una chiara impostazione tardo settecentesca, visibile in particolare nei caratteristici elementi decorativi del frontone ricurvo sormontato da tre pinnacoli. Il prospetto della costruzione, inquadrato da esili paraste in stile corinzio e incorniciato da due camini d'epoca, \u00e8 sicuramente gradevole dal punto di vista architettonico, anche se, nel restauro subito intorno alla met\u00e0 del XIX secolo, \u00e8 stato in parte rimaneggiato. L'interno della costruzione, presenta alcune stanze decorate con stucchi risalenti alla seconda met\u00e0 del XIX secolo. Il salone d'ingresso, arredato con mobilio d'epoca, conserva numerose opere dello scultore locale Gino Colognesi (1899- 1972), che oper\u00f2 in Francia e Brasile, autore fra l'altro del monumento ai caduti di Fiesso (1924) e del crocifisso bronzeo oggi conservato sull'altare maggiore della chiesa parrocchiale. La villa, dopo essere stata della famiglia Colognesi per lunghi decenni, pass\u00f2 quindi ai Tosetti, poi ai Bononi, ai Marzanatti per poi tornare all'inizio del \u2018900 alla famiglia di origine. Dal 1995 parte della villa \u00e8 sede della \"Comunit\u00e0 di recupero Emmaus\", grazie al lascito testamentario dell'ultimo proprietario, Antonio Mario Colognesi.\nSituata in via Trieste, risale attorno al 1790, opera di architetto a noi ignoto, fu voluta dai Migliorini, una tra le pi\u00f9 facoltose e liberali famiglie borghesi del paese. Costituito da un corpo centrale e da due ali laterali leggermente pi\u00f9 basse il complesso, che non presenta elementi architettonici di particolare rilievo, fu adibito, durante la dominazione austriaca (1813-1866), a caserma della Gendarmeria Imperiale.\nCostruita nel 1706 su decisione di \"Zuan\" Francesco Morosini \"della Sbarra\" (1658-1739), gi\u00e0 ambasciatore della Serenissima Repubblica presso la Santa Sede a Roma e a Vienna e Riformatore dello Studio patavino, in occasione dell'ingrandimento della propria tenuta e del patrimonio familiare. Il progetto fu affidato all'architetto veneziano Andrea Tirali (Venezia 1667-Monselice 1737), che inizi\u00f2 i lavori nell'anno 1706. Nel 1757 il matrimonio tra Bianca Morosini, nipote del fondatore, e il conte Francesco Vendramin Calergi fece acquisire la costruzione, ampliata nel 1768, a quest'ultima famiglia, che ne rimarr\u00e0 proprietaria sino al 1895. Divenuta di propriet\u00e0 del comune di Noventa Padovana, la costruzione, abbandonata e in rovina, fu venduta all'asta ai fratelli Emidio e Valentino Pavanelli di Fiesso il 31 maggio 1917. Adibita dai proprietari a granaio e all'allevamento del baco da seta, fu dichiarata \"edificio di interesse storico ed artistico\" dal Ministero della pubblica istruzione nel 1923. Acquistata dal comune di Fiesso, amministrato dal podest\u00e0 Paolo Tosetti, per farne la sede municipale il 25 gennaio 1933, la costruzione fu adibita agli usi pi\u00f9 svariati ed impropri fino al 1961, anno in cui iniziarono i lavori di restauro che si conclusero con il trasferimento del municipio dalla vecchia sede di via Verdi (palazzo Delaiti) il 6 ottobre 1966. La costruzione era originariamente la parte centrale di un complesso monumentale circondato da un ampio giardino e chiuso da un muro di cinta lungo 972 metri rinforzato da archi e pilastri sormontati da 14 statue allegoriche in pietra vicentina di Costozza. Oggi l'unica parte del muro ancora visibile \u00e8 sui lati sud e est del campo sportivo comunale \u201cB.Bezzi\u201d. Ai lati si potevano inoltre ammirare due rustici simmetrici, equidistanti dalla villa, disposti su due piani e sette arcate, uno adibito a casa colonica per i servi, l'altro a scuderia, granaio, stalla e oratorio, dedicato a San Domenico, eretto tra il 1736 e il 1739. Parte di uno dei due rustici si incendi\u00f2 nel 1919, il resto (compreso il muro di cinta) venne demolito tra il 1926 e il 1933, quando furono aperte le vie Matteotti (gi\u00e0 \u201cdel Littorio\u201d) e Martiri della Libert\u00e0 (gi\u00e0 \u201cdelle colonie\u201d e \u201cXXVIII Ottobre\u201d) ed edificate le vicine Casa del Fascio, le Scuole Elementari e le Colonie elioterapiche. La costruzione, resa originale dalla mancanza di pronao, ha la forma di cubo sormontato da un alto lucernario ottagonale. Disposta su tre piani, ha quattro facciate identiche che possono essere guardate indifferentemente da ogni lato. Ogni facciata ha un avancorpo a tre finestre e termina con un timpano, sovrastato dal tiburio centrale ottagonale che chiude tutto l'edificio. Le tre aperture centrali del piano nobile cui corrispondono tre finestre balaustrate al piano superiore dimostrano la lezione longheniana. Una scala a doppia rampa curva a forcipe, scenografica e funzionale allo stesso tempo, porta al piano nobile, situato su un alto zoccolo. La villa, dotata di 37 vani, \u00e8 una delle poche del Veneto a pianta centrale e a croce greca. Nel salone ottagonale centrale, quattro affreschi monocromi illustrati da eleganti cartigli sottostanti, risalenti attorno al 1727, adornano le pareti, opera del pittore polesano Mattia Bortoloni (1696-1750). Raffigurano \u201cEpisodi della vita di Alessandro Magno\u201d. Sopra la balconata pensile in ferro battuto che gira tutt'intorno, altre decorazioni, raffiguranti vedute prospettiche di citt\u00e0 ingentilite da statue, sono attribuite al pittore- architetto Antonio Visentini (1688-1782). Al piano terra interessante la sala dedicata al pittore e scultore locale Gino Colognesi (1899-1972), contenente le numerose opere donate nel tempo dall'artista al Comune di Fiesso e qui raccolte nel 1999 dal cav. Carlo Mario Prando di Pincara. Dello stesso Colognesi \u00e8 visibile infine, attiguo a quest'ultima sala, il \"Sacrario ai Caduti di tutte le guerre\", completato nel 1967.\nAree naturali.\nL'origine storica del sito non \u00e8 chiara: la sua presenza \u00e8 segnalata per la prima volta nel 1668. Successivamente, nel 1708, l'area ad ovest \u201cdell'Arzere della Pincara\u201d (quest'ultimo coincidente con l'attuale sede stradale), di dimensioni ampie, era suddiviso in due propriet\u00e0: Gorgo Gozzi e Gorgo Ciuirian, dal nome dei rispettivi detentori. Il Catasto austriaco del 1842 segnala lo stagno di dimensioni minori rispetto all'attuale: di propriet\u00e0 dell'Erario Civile, in seguito appartenuto alla famiglia Acerbi, era localizzato solo ad ovest della strada. Per chi arriva da Pincara il sito \u00e8 annunciato da una siepe di robinie, abbastanza alta, che si interrompe proprio all'altezza del gorgo. Lo specchio d'acqua, di ridotta profondit\u00e0 e di remote origini alluvionali, \u00e8 attualmente suddiviso dalla strada in due bacini dalla forma irregolare, immersi in una campagna ben coltivata che offre alla vista suggestivi paesaggi. Lungo i bordi il gorgo si articola in stretti fossati che si collegano alle linee di sgrondo dei campi. L'alimentazione dell'invaso e l'impedimento all'allagamento dei terreni prospicienti nel corso di abbondanti precipitazioni pluviali vengono assicurati da un fosso adduttore occluso, proveniente dal Collettore Padano. Dietro le \"Gorghe\" si trova una corte rurale che dalla strada si intravede appena; lo stradone d'accesso di quest'ultima corre tangente all'area umida, ed \u00e8 segnato all'inizio da un pioppo e da un abete solitari. Il laghetto \u00e8 caratterizzato da vegetazione tipicamente igrofila: lungo i bordi si trovano le classiche cannucce di palude (Phragmites australis) e le mazzasorde (Typha latifolia) e sopra la superficie dell'acqua moltissime ninfee. Presenti pure alcune specie floreali interessanti come il nannufero (Nuphar Iuteum), la salcerella (Lythrum salicaria), il giaggiolo (Iris pseudacorus) e il Giunco fiorito (Butomus umbellatus). L'area del boschetto ripariale a macchia \u00e8 caratterizzata per la maggior parte da Salici bianchi (Salix alba) e Pioppi neri (Populus nigra). L'acqua particolarmente pulita e poco profonda e il fitto ed esteso canneto formano un habitat ideale per la sosta e la nidificazione di una numerosa fauna tipica delle zone umide, che va a costituire una suggestiva attrazione: \u00e8 possibile ammirare nelle Gorghe un nutrito numero di specie ornitologiche, specialmente la gallinella d'acqua (Gallinula chloropus), che si muove indisturbata anche perch\u00e9, evidentemente, si \u00e8 abituata alla presenza dell'uomo. Nidificano qui pure la folaga (Fulica atra), il germano reale (Anas plathyrhynchos), l'usignolo di fiume (Cettia cetti) e parecchi altri passeriformi. Frequentano questi stagni anche molti aironi, tra cui la garzetta (Egretta garzetta), la nitticora (Nycticorax nycticorax), il tarabusino (Ixobrichus minutus) e il tarabuso (Botaurus stellaris). Il folto dei canneti costituisce la dimora preferita di quest'ultimo uccello, capace di mimetizzarsi con le canne, oltre che per il colore del suo piumaggio biondo scuro con striature, anche perch\u00e9, in caso di pericolo, sa mettersi in verticale tra le canne col collo teso e il becco in su. Presenti anche alcune specie di anatidi, come la marzaiola (Anas querquedula) e vari limicoli come il cavaliere d'Italia (Himantopus himantopus) e il Piro piro culbianco (Tringa achropus). Fra gli anfibi presenti, da segnalare la raganella (Hyla intermedia), la Rana verde (Rana esculenta) e probabilmente la Rana agile (Rana dalmatina).\nSociet\u00e0.\nReligione.\nLa maggioranza della popolazione \u00e8 di religione cristiana di rito cattolico; il comune appartiene alla diocesi di Adria-Rovigo.\nGeografia antropica.\nLe sue frazioni sono Capitello e Ospitaletto, le localit\u00e0 pi\u00f9 importanti Piacentina, Rezzo, S. Donato, Roncala, Argine del Sabato.\nEconomia.\nArtigianato.\nPer quanto riguarda l'artigianato Fiesso \u00e8 rinomata soprattutto per la produzione di merletti."}
{"id": "36424", "revid": "322321", "url": "https://it.wikipedia.org/wiki?curid=36424", "title": "Frassinelle Polesine", "text": "Frassinelle Polesine (\"Frasine\u0142e\" in veneto) \u00e8 un comune italiano di abitanti della provincia di Rovigo in Veneto.\nMonumenti e luoghi d'interesse.\nArchitetture religiose.\nPer la Chiesa cattolica il territorio \u00e8 amministrativamente diviso in due parrocchie, entrambe parte del vicariato di Crespino-Polesella, a sua volta divisione amministrativa della diocesi di Adria-Rovigo.\nSport.\nCalcio.\nLa principale squadra di calcio della citt\u00e0 \u00e8 l\"'U.S. Frassinelle 1931\" che milita nel girone H di Seconda Categoria. \u00c8 nata nel 1931.\nRugby.\nFrassinelle \u00e8 uno dei pochi comuni della provincia ad avere una societ\u00e0 di Rugby con una squadra che milita nel campionato di serie C, ed un settore giovanile composto da un centinaio di ragazzi."}
{"id": "36425", "revid": "61051", "url": "https://it.wikipedia.org/wiki?curid=36425", "title": "Gaiba", "text": "Gaiba \u00e8 un comune italiano di abitanti della provincia di Rovigo in Veneto, situato a sud-ovest del capoluogo.\nStoria.\nZona di passaggio nell'epoca delle invasioni barbariche, ha acquisito una certa notoriet\u00e0 internazionale grazie al ritrovamento, nel 1991, del Corredo della dama di Chiunsano, un corredo funerario che adornava i resti di una donna ostrogota di elevato rango sociale, probabilmente morta e sepolta nelle vicinanze di Gaiba in quanto semplicemente in viaggio in quelle zone."}
{"id": "36426", "revid": "670021", "url": "https://it.wikipedia.org/wiki?curid=36426", "title": "Gavello", "text": "Gavello (\"Gav\u00e8o\" in veneto) \u00e8 un comune italiano di abitanti della provincia di Rovigo in Veneto, situato a sud-est del capoluogo.\nGeografia fisica.\nIl paese di Gavello \u00e8 situato circa al centro del territorio comunale, nella parte medio-orientale del Polesine e del quale riprende le caratteristiche geografiche salienti: terreno pianeggiante ad uso agricolo e ricco di corsi d'acqua, in gran parte artificiali, necessari per la regolamentazione delle acque reflue.\nStoria.\nL'abitato di Gavello ha origini antichissime, forse pelasgiche o fenicie anche se pi\u00f9 probabilmente paleovenete, sorto sui terreni affioranti dalle circostanti paludi, che a quel tempo si affacciavano sul mare Adriatico contendendole alla vicina Adria. Nel periodo che segu\u00ec l'antico centro gravit\u00f2 attorno alla cittadina (allora) rivierasca che si svilupp\u00f2 tra il XII ed il XI secolo a.C. per la necessit\u00e0 degli antichi Greci di avere un porto commerciale. Di Adria ne segu\u00ec le vicende politiche e storiche passando per Gallia Cisalpina fino alla pacifica integrazione nella Repubblica romana. Fu a quest'ultima che si deve il nome con cui \u00e8 conosciuta attualmente e se la sua importanza rimase nei secoli a venire. Il centro era una stazione di cambio posta alla settima miliare della strada romana, nota come \"Cabellum\", che collegava \"Hatria\" (la moderna Adria) con \"Triginta\" (trentesima miliare e dove sorge l'attuale Trecenta) e da dove poi la via si biforcava verso Mantova e Verona. Inoltre ad un solo miglio passava un'altra importante strada che si dirigeva verso sud raggiungendo Ferrara e poi Bologna.\nSecondo alcuni storici polesani, tra cui gli adriesi Ottavio (1697-1749), Francesco Girolamo (1748-1810) e Francesco Antonio Bocchi (1828-1888) e A De Bon, si ipotizza che la sua importanza crebbe al punto che nell'VIII secolo esercitasse il suo dominio territoriale fino a \"Massa Campilia\", l'attuale Sant'Apollinare frazione sita a qualche chilometro a sud di Rovigo. A tal proposito viene citata una bolla papale in latino datata 755 indirizzata da papa Adriano I a Carlo Magno dove si cita \"quandam brevissimam civitatem gabellensem\". Certo \u00e8 che anche nell'Alto Medioevo segu\u00ec le vicende politiche storiche ed ecclesiastiche di Adria.\nAttorno al VI secolo si stabil\u00ec una comunit\u00e0 monastica dell'Ordine di San Benedetto costruendo un'abbazia sul punto pi\u00f9 elevato dei terreni circostanti per preservarne l'integrit\u00e0 dalle frequenti esondazioni dei corsi d'acqua principali e che variavano il livello delle paludi circostanti. Nel corso degli anni gli stessi avviarono un lavoro di bonifica del territorio costruendo vari argini ancora presenti nella struttura e toponomastica del luogo. Uno di questi, che divide Gavello dal territorio del comune di Villanova Marchesana, \u00e8 ancora citato come \"l'Argine dei Frati\".\nTra i monaci che vissero e lavorarono nell'Abbazia uno tra i pi\u00f9 famosi fu il sassone frate Beda, in seguito santificato, arrivato al convento nell'874 e vi soggiorn\u00f2 fino alla sua morte, il 10 aprile 883. In seguito i suoi resti vennero portati da frate Giovanni Bevilaqua a Genova e deposti nella Chiesa di San Benigno. Opportuno \u00e8 chiarire che, diversamente da quanto citato da fonti meno accurate, San Beda \"da Gavello\" non \u00e8 lo stesso San Beda il Venerabile (672 ca. \u2013 25 maggio 735) vissuto nel monastero benedettino di San Pietro e San Paolo a Wearmouth (oggi parte del Sunderland), in Inghilterra, e a Jarrow, in Northumberland.\nL'abbazia prosper\u00f2 fino alla met\u00e0 del XII secolo quando la rotta di Ficarolo e le seguenti sconvolsero il corso del Po inondando per anni i territori e costringendo i monaci a riparare nella vicina Canalnovo, ora frazione di Villanova Marchesana, dove edificarono un nuovo monastero con annessa chiesa. L'abbandono dell'originaria abbazia ne provoc\u00f2 la definitiva rovina ed amministrativamente venne soppressa nel 1425 sostituendola con una commenda diretta da un solo monaco per sopperire alle esigenze spirituali della comunit\u00e0.\nNel 1482 lo scoppio della Guerra di Ferrara, citata anche come Guerra del sale, ebbe conseguenze disastrose per gran parte del Polesine. Il conflitto, vinto dai veneziani, si risolse con la pace di Bagnolo ed il territorio di Gavello ed in generale il Polesine passo sotto il controllo della Serenissima fino al tardo XVIII secolo.\nLa caduta della Repubblica di Venezia del 1797 ad opera della Grande Armata, l'esercito francese guidato da Napoleone Bonaparte mut\u00f2 nuovamente l'assetto politico di Gavello. In un atto di vendita datato 15 novembre di quello stesso anno e conservato presso il locale archivio arcipretale si cita che i possedimenti dell'Abbazia di Santa Maria e di San Pietro Martire furono confiscati dall'amministratore Emanuele Haller per conto della Repubblica Cisalpina e venduti ad Antonio Finotti di Bologna e Raffaele Lampronti di Ferrara per 22 000 pezze di Spagna.\nIl dominio francese dur\u00f2 fino alla caduta di Napoleone. Il 20 aprile 1814 il Veneto, ed anche Gavello, venne restituito agli asburgici e con la caduta del Regno, quello stesso mese, la citt\u00e0 e l'intero Veneto tornarono all'Impero d'Austria, che incorpor\u00f2, dal 1815, i territori nel Regno Lombardo-Veneto.\nIn seguito Gavello segu\u00ec le vicissitudini storico politiche legate al Polesine ed al suo capoluogo Rovigo, con l'annessione del Veneto al Regno d'Italia avvenuto nel 1866 al termine della terza guerra di indipendenza.\nMonumenti e luoghi d'interesse.\nLe strutture architettonicamente pi\u00f9 rilevanti si trovano attorno o nelle immediate vicinanze del centro della cittadina polesana, l'attuale Piazza XX Settembre. Qui vi si affacciano a nord il Palazzo municipale, gi\u00e0 parte del Palazzo Grimani, ad est la chiesa arcipretale della Beata Vergine delle Grazie con facciata rivolta ad occidente, e un lato del Palazzo Gradenigo Mocenigo. Interessante anche l'edificio scolastico che riprende l'impostazione generale di questa tipologia architettonica civile dei primi anni del XX secolo. Curiosa infine l'origine della piccola chiesa della Beata Vergine della Salute, sita in localit\u00e0 Magnolina, una ex sala da ballo ristrutturata dopo il termine della seconda guerra mondiale ed aperta al culto per soddisfare l'esigenza dei fedeli del piccolo centro posto a 5\u00a0km da Gavello.\nArchitetture religiose.\nPer la Chiesa cattolica il territorio \u00e8 una parrocchia del vicariato di Villadose, a sua volta divisione amministrativa della diocesi di Adria-Rovigo.\nAmministrazione.\nSindaco di Gavello: Diego Girotto"}
{"id": "36427", "revid": "322321", "url": "https://it.wikipedia.org/wiki?curid=36427", "title": "Giacciano con Baruchella", "text": "Giacciano con Baruchella (\"Giaciano con Baruche\u0142a\" in veneto) \u00e8 un comune italiano sparso di abitanti della provincia di Rovigo in Veneto, situato ad ovest del capoluogo. La sede comunale si trova a Baruchella, centro ancora distinto ancorch\u00e9 contiguo a quello di Giacciano.\nGeografia fisica.\nIl territorio comunale \u00e8 completamente pianeggiante e comprende, oltre ai centri abitati che danno il nome al comune, anche la frazione di Zelo. \u00c8 bagnato dal fiume Tartaro-Canalbianco e dai canali Scolo Malopera e Fossa Maestra, che occupano in parte gli alvei di due storiche \"rotte\" dell'Adige, chiamate rotta della Malopera e rotta del Castagnaro.\nOrigini del nome.\nIl toponimo di Giacciano, come altri toponimi simili, va ricondotto a \"ghiaccio\"; deriva dal fatto che, in corrispondenza di corsi d'acqua, durante l'inverno era possibile l'attraversamento del fiume ghiacciato per mezzo di rudimentali slitte.\nIl toponimo di Baruchella va ricondotto alla famiglia dei Cisamini della Fratta, detti Baruchello, che sono indicati come possidenti locali nei primi documenti ritrovati; non \u00e8 chiaro per\u00f2 se fosse la famiglia a dare il nome al centro abitato o viceversa se fu la famiglia a prender nome dal centro.\nStoria.\nL'attuale territorio comunale, come tutto il Polesine, \u00e8 stato profondamente influenzato dalla presenza di vari corsi d'acqua, che l'hanno periodicamente sommerso in seguito a numerose rotte ed alluvioni. Il monastero camaldolese della Vangadizza, ne stimol\u00f2 le prime bonifiche dopo la grande rotta del 1438, concedendo vasti appezzamenti di terreno a nobili famiglie con il sistema del livello perpetuo. Cominciarono cos\u00ec a svilupparsi i primi nuclei abitati. Tra queste famiglie si ricordano i Cisamini della Fratta o \u201cBaruchello\u201d, nobili ferraresi residenti a Legnago, che ricevettero l'investitura nel 1471 ed eressero la prima chiesetta dedicata a San Pietro Martire, ricostruita poi nel 1528. Le successive vicende storiche portarono alla contesa di tali terre tra il Ducato di Ferrara e la Repubblica di Venezia. Le dispute di confine terminarono solamente nel 1569, quasi un secolo dopo la pace di Bagnolo del 1484, grazie ad un intervento del Papa, che port\u00f2 alla stipulazione di un'ulteriore convenzione tra Ferrara e Venezia. In base a tale accordo alla Serenissima spett\u00f2 Baruchella, mentre Zelo e Giacciano rimasero al Duca di Ferrara, per passare poi, a partire dal 1598, nello Stato Pontificio.\nDi particolare importanza furono, nei periodi successivi, le bonifiche intraprese dalla nobile famiglia bolognese dei Bentivoglio d'Aragona, ai quali si deve anche la costruzione tra il 1669 e il 1672 della chiesa parrocchiale di Giacciano, abbellita in seguito da lapidi sepolcrali, tra le quali spicca il bassorilievo della \"Dolente\" attribuito da alcuni, forse erroneamente, ad Antonio Canova. Agli stessi Bentivoglio si deve l'edificazione nel 1764, sempre a Giacciano, di un grandioso complesso rurale, comprendente un palazzo attorniato da rustici e barchesse, con tanto di recinto in muratura tutto attorno alla tenuta, adibita a riserva di caccia.\nNel 1797 l'intero territorio comunale entr\u00f2 nei confini della Repubblica Cispadana e poi della Repubblica Cisalpina, rientrando nel dipartimento del Basso Po. Il Trattato di Campoformido divise per breve periodo le sorti dei tre paesi, lasciando Baruchella all'Austria; la seconda campagna napoleonica li riun\u00ec di nuovo nella Repubblica Italiana dal 1802 e nel Regno d'Italia dal 1805. \nIn seguito al Congresso di Vienna del 1815 la Transpadana Ferrarese pass\u00f2 nel Regno Lombardo-Veneto. Il 1\u00ba gennaio del 1859, per volontaria adesione, i comuni di Giacciano con Zelo e di Baruchella si aggregarono assumendo l'attuale forma. Nel 1866 il comune pass\u00f2, con il Veneto, definitivamente sotto l'amministrazione italiana.\nLa rotta dell'Adige del 1882, che colp\u00ec direttamente la frazione di Zelo, ebbe conseguenze negative anche sugli altri paesi, alimentando una vasta ondata migratoria.\nDopo le devastazioni della seconda guerra mondiale, che provoc\u00f2 soprattutto la distruzione della chiesa rinascimentale-barocca di Zelo, il comune non fu in pratica toccato dall'alluvione del 1951. Negli ultimi decenni si sono sviluppate attivit\u00e0 artigianali e commerciali, ma l'agricoltura resta l'attivit\u00e0 principale del territorio; particolare sviluppo, in tale ambito, ha avuto la frutticoltura.\nSimboli.\nLo stemma del comune di Giacciano con Baruchella \u00e8 bordato d'azzurro e diviso da una barra diagonale di colore argento con doppia merlatura. Nella parte superiore dello stemma \u00e8 presente il leone alato di San Marco con il libro aperto, mentre nella parte inferiore si trova la lupa di Roma accovacciata che allatta i due gemelli. Lo stemma intende in tal modo richiamare la storia di antica zona di frontiera del comune, diviso al suo interno dal confine tra la Repubblica di Venezia e lo Stato Pontificio.\nMonumenti e luoghi d'interesse.\nArchitetture religiose.\nPer la Chiesa cattolica il territorio \u00e8 amministrativamente parte del Vicariato di Badia-Trecenta, a sua volta divisione amministrativa della Diocesi di Adria-Rovigo."}
{"id": "36428", "revid": "322321", "url": "https://it.wikipedia.org/wiki?curid=36428", "title": "Guarda Veneta", "text": "Guarda Veneta (\"Varda V\u00e8neta\" in veneto) \u00e8 un comune italiano di abitanti della provincia di Rovigo in Veneto, situato a sud del capoluogo.\nStoria.\nSi presume che la villa \"Gardilliana\" (o anche Guardiana), che \u00e8 citata nel testamento del marchese Almerico del 938, sia il nucleo originario degli abitati oggi conosciuti come Guarda Veneta e Guarda Ferrarese, quest'ultima ora frazione di Riva del Po (e gi\u00e0 di Ro), territorio interessato dal canal Boi (o Toi) che li divideva sulle due sponde.\nIl toponimo deriva dalla parola germanica \"Warda\" che significa \"luogo elevato\", in quanto il territorio si trovava in posizione pi\u00f9 elevata rispetto alle zone circostanti; non \u00e8 per\u00f2 chiaro se l'origine sia longobarda o addirittura ostrogota.\n\u00c8 invece certo che, in seguito alla rotta di Ficarolo del 1152, molti lavoratori giunsero nella zona per arginare il nuovo corso del Po, portando con s\u00e9 le loro famiglie che, fermandosi poi qui, andarono ad incrementare la popolazione dei due abitati; si parla di \"Guardazzola\" o \"Guarda minore\" sulla riva sinistra e, di \"Guarda\" sulla riva destra, sviluppatasi attorno alla chiesetta di Santa Maria in valle Vitilla. Il collegamento tra i due, prima possibile per le ridotte dimensioni del Toi, con l'inalveamento del Po divent\u00f2 pericoloso per la violenza delle acque, cos\u00ec che la mancanza di un traghetto limit\u00f2 pesantemente i contatti tra i loro abitanti. L'impossibilit\u00e0 da parte dei fedeli di recarsi sull'altra sponda per assistere alle funzioni religiose esort\u00f2 la popolazione che abitava la sponda sinistra alla costruzione di un oratorio dedicato a Santa Felizeta.\nEntrambi gli abitati erano posti sotto la podesteria di Orcano (l'attuale frazione Raccano di Polesella), che faceva parte della contea di Rovigo la quale era di fatto governata dagli Estensi; l'ufficialit\u00e0 del dominio venne sancita nel 1221 e, a parte alcune brevi parentesi (nel 1190-1194 sotto Verona, nel 1213, nel 1309 e nel 1352 sotto Padova), la Guarda rimase estense fino alla Guerra del Sale tra il Ducato di Ferrara e la Repubblica di Venezia.\nLa pace di Bagnolo del 1484, che pose fine alla guerra, sanc\u00ec il passaggio del territorio di Rovigo sotto i veneziani; il confine in questa zona fu posto sul Po, separando per sempre i due abitati, che da allora sono conosciuti come Guarda Veneta e Guarda Ferrarese.\nAll'inizio del 1509, durante la guerra della Lega di Cambrai, Guarda Veneta torn\u00f2 temporaneamente sotto gli estensi, ma a novembre i veneziani l'avevano gi\u00e0 riconquistata e intendevano usare il Po come base per la conquista della stessa Ferrara; ma il 22 dicembre di quell'anno il Giaron, un isolotto che oggi fa parte del territorio comunale presso la localit\u00e0 dei Quarti, fu teatro di quella che \u00e8 diventata famosa come la battaglia di Polesella: l'artiglieria ferrarese riusc\u00ec nell'impresa di bloccare la flotta veneziana e i confini tra i due stati tornarono ad essere quelli stabiliti nel 1484.\nNel XVI secolo, grazie anche alle opere di bonifica operate dalla Serenissima in Polesine, molte famiglie di nobili veneziani costruirono le loro ville in questa zona di confine, tra questi si ricordano i Bianchi, i Bonarelli, i Don\u00e0, i Fiaschi, i Morosini, i Vendramin e i Venier.\nL'espansione di Guarda Veneta in questo periodo \u00e8 testimoniata anche dalla fondazione della chiesa parrocchiale nei primi anni del Cinquecento, ampliata gi\u00e0 nel 1580.\nIl paese segu\u00ec le vicissitudini del Polesine di Rovigo: col trattato di Campoformio del 1797 Guarda Veneta pass\u00f2 sotto l'Austria, salvo poi entrare a far parte nel 1802 del dipartimento del Basso Po sotto la Repubblica Italiana napoleonica, trasformata poi in Regno d'Italia.\nNel 1815, in seguito al Congresso di Vienna, entr\u00f2 nel Regno Lombardo-Veneto asburgico e infine, nel 1866, fu annessa all'Italia dopo la terza guerra di indipendenza.\nLa disastrosa alluvione del 1951 ha toccato profondamente Guarda Veneta, sia a causa della fortissima emigrazione seguita all'evento e non ancora arrestata, sia per i lavori di arginatura del Po del 1957 che hanno ridotto sensibilmente la parte rivierasca dell'abitato e ne hanno sconvolto il panorama."}
{"id": "36429", "revid": "848247", "url": "https://it.wikipedia.org/wiki?curid=36429", "title": "Lendinara", "text": "Lendinara (\"\u0141endenara\" in veneto) \u00e8 un comune italiano di abitanti della provincia di Rovigo in Veneto. \u00c8 un centro importante dal punto di vista storico, artistico, culturale e religioso.\nFin dal XVIII secolo, infatti, il paese viene omaggiato con l'appellativo di \"Atene del Polesine\" per i tesori artistici che racchiude. La sua storia, inoltre, si intreccia con quella del Risorgimento.\nMolto rilevante e meta di pellegrinaggi \u00e8 il Santuario della Beata Vergine del Pilastrello.\nDegno di nota \u00e8 anche il Duomo di Santa Sofia, con il campanile che misura 92,5 m di altezza. \u00c8 il secondo pi\u00f9 alto in Veneto e il nono in Italia.\nGeografia fisica.\nTerritorio.\nLendinara \u00e8 situata nel nord-est della penisola italiana nella parte medio occidentale del Polesine ed \u00e8 attraversata dal fiume Adigetto, che la divide in due settori. A nord il suo territorio \u00e8 lambito del fiume Adige che la divide dalla Provincia di Padova. Dista dal capoluogo Rovigo 16\u00a0km.\nLe sue coordinate geografiche sono:\nIl territorio \u00e8 pianeggiante (si va dai 5 ai 18 metri sul livello del mare) e si estende per 55,40\u00a0km2.\nClima.\nSecondo la Classificazione dei climi di K\u00f6ppen, Lendinara ha un clima temperato umido con estate calda (Cfa). Si tratta di un clima temperato con estati calde e talvolta afose e inverni freddi e umidi. Le precipitazioni si concentrano nelle stagioni primaverile ed autunnale.\nPer Lendinara si possono considerare validi, con buona approssimazione, i dati climatologici della Stazione meteorologica di Badia Polesine, distante pochi km da Lendinara:\nFrazioni, localit\u00e0 e nuclei abitati.\nArzarello I, Arzarello II, Arzarello III, Arzarello V, Barbuglio, Boaria Rosine, Ca' Mignola Bassa, Campomarzo, Canton, Capitello Rasa, Capitello Rasa I, Capitello Rasa II, Capitello Valdentro, Caselle Provinciale, Cavazzana-Santa Lucia, Crosara, Crosara I, Crosara II, Fossello, Lama, Molinella, Pajarola, Ramodipalo Rasa, Rosa-Lendinara, Sabbioni Alti I, Sabbioni Alti II, Sabbioni Centro, Saguedo, San Lazzaro, San Lazzaro Provinciale, Treponti, Viazza, Villanova del Ghebbo-Valdentro.\nOrigini del nome.\nNon \u00e8 ancora stata trovata una spiegazione sicura per l'origine del nome di Lendinara. Affinit\u00e0 etimologiche starebbero a dimostrare l'origine celtica. I suoni \"L-N-D\", infatti, si trovano in molte citt\u00e0 fondate dai Celti. Altre ipotesi affermano l'origine germanica o veneta del nome. Secondo queste ipotesi (origine germanica o celtica) il nome risalirebbe al periodo delle invasioni barbariche e significherebbe \"terra fortificata\". Avrebbe origine, infatti, dal contesto lessicale paneuropeo e prelatino della parola \"land\". Pieri, fa derivare il nome della citt\u00e0 dal termine latino \"hirindine\" o \"hirundine\" (rondine) con l'aggiunta del suffisso \"-aria\". I Lendinaresi attribuirono la fondazione della citt\u00e0 all'eroe troiano Antenore che l'avrebbe fatta sorgere prima di fondare Padova. In questo caso, quindi, il nome inizialmente sarebbe stato \"Antenaria\". In un documento del 944 di Papa Marino II al vescovo di Adria la citt\u00e0 appare con il nome di \"Lendenaria\". Jacopo Zennari riporta invece il nome \"Lentenaria\", riprendendolo da una citazione del Bocchi, relativa al documento di papa Marino II, dove parlando del ramo settentrionale dell'Adige si leggerebbe: \"itaque...confirmamus...massa Cappaciana (oggi Cavazzana) et Lentenaria una cum silva sua usque in flumen Athicem...\"\nUn'altra ipotesi potrebbe essere l'anagramma della parola Adelardi, signori di Ferrara, prima del casato Estense.\nStoria.\nAntichit\u00e0.\nChe un primitivo centro esistesse gi\u00e0 in et\u00e0 romana \u00e8 dimostrato da numerosi ritrovamenti archeologici, quali urne cinerarie, lapidi, monete, vetri ed anche tracce di opere stradali ed idrauliche. Forse si ebbero insediamenti pi\u00f9 antichi perch\u00e9 alcun reperti sembrano derivare la loro origine dal Medio Oriente.\nMedioevo.\nIl primo documento storico riguardante la citt\u00e0 risale all'870, quando il veronese Uberto Cattaneo ottenne dai carolingi la signoria sul paese, signoria che dur\u00f2 per pi\u00f9 di quattro secoli. Gi\u00e0 nel secolo XI Lendinara era \"illustre Castello, arricchito di molte fabbriche e torri, colta popolazione\", come la defin\u00ec il Muratori. Il castello era collocato alla sinistra dell'Adigetto ed era circondato da fortificazioni che contenevano gran parte dell'abitato. Al di fuori delle mura si trovavano, invece, la pieve di Santa Sofia e il convento di San Biagio attorno a cui si andavano formando varie contrade. Lendinara era situata al centro di un territorio molto fertile e i suoi fiumi, Adige ed Adigetto, favorivano le comunicazioni. Lo sviluppo fu continuo e rapido con la costruzione di chiese e ville e la presenza di notai, famiglie cittadine nonch\u00e9 di un'organizzazione comunale sviluppata. Ebbe un podest\u00e0 a partire dal 1225 e fu dotata nel 1321 del primo statuto in Polesine.\nLa citt\u00e0 venne distrutta da Ezzelino da Romano nel 1246 a causa dell'amicizia dei lendinaresi coi Sambonifacio. Dopo questo incendio, un nuovo nucleo cittadino sorse attorno al grande complesso conventuale dei francescani, detto 'San Marco'. Il convento fu soppresso definitivamente nel 1810, come l'Abbazia della Vangadizza di Badia Polesine. Verso il 1275, per un breve periodo, la citt\u00e0 si resse a repubblica. I padovani acquistarono la citt\u00e0 nel 1283 e la cedettero poi agli Estensi. In questo periodo fu eretto il \"Granarone\", un grande deposito di vettovaglie. Il castello aveva una torre maestra di cinque piani, e una fossa che circondava tutto il paese, solo un ponte di legno raccordava il centro con la rocca. Quattro porte regolavano l'accesso alla citt\u00e0.\nDopo esser stata venduta ai veneziani, per Lendinara il quattrocento fu il secolo d'oro per la cultura, i numerosi conventi della citt\u00e0 ne furono custodi e diffusori. Nacque anche la grande scuola degli artigiani del legno dei Canozi (o Canozio), fra cui eccelse Lorenzo (1426-1477), autore di lavori in stile gotico.\nEt\u00e0 moderna.\nAl fiorire congiunto di arte ed economia, segu\u00ec una maggiore tutela del territorio reso paludoso dalle frequenti alluvioni. Nel 1495 Lendinara ricevette il titolo di citt\u00e0. L'economia si svilupp\u00f2 con l'incremento di produzione agricola. Nel cinquecento la citt\u00e0 si era allargata ed arricchita di case signorili ed oratori. Nel seicento Lendinara divenne molto attiva e la popolazione, oltre che all'agricoltura, era dedita all'industria della lana e al commercio dei pellami. Il fenomeno culturale port\u00f2, nel 1695 alla fondazione della prima stamperia. Nel settecento la citt\u00e0 si rinnov\u00f2 con la ricostruzione di edifici pubblici e privati, mentre le strade e le piazze furono lastricate. Anche la cultura ebbe un grande impulso col fiorire della letteratura e il riemergere della lavorazione del legno. In questo periodo Lendinara fu chiamata \"l'Atene del Polesine\".\nTra la fine del Settecento e tutto l'Ottocento la citt\u00e0 fu dominata inizialmente dai francesi e successivamente dagli austriaci. Nel 1866 Lendinara divenne a far parte del Regno d'Italia, ma alla nuova condizione di libert\u00e0 si contrapposero per\u00f2 delle notevoli difficolt\u00e0 economiche che spinsero parte della popolazione all'emigrazione verso il Brasile.\nAll'inizio del Novecento la citt\u00e0 ebbe uno sviluppo industriale con la costruzione dello zuccherificio, di una fabbrica di concimi, di uno jutificio e canapificio e di un'industria alimentare.\nAttualmente l'industria \u00e8 orientata verso l'arredamento, l'abbigliamento e le calzature pur risentendo della crisi generale di questi settori.\nMonumenti e luoghi d'interesse.\nMonumenti.\nVari capitelli, edicole e sacelli, dedicati al culto popolare, sono dislocati lungo le vie principali e di campagna.\nSociet\u00e0.\nEvoluzione e statistiche demografiche.\nAl 1\u00ba gennaio 2010 la popolazione residente, pari a abitanti, era cos\u00ec distribuita in base al sesso:\nIn base all'et\u00e0:\nEtnie e minoranze straniere.\nAl 31 dicembre 2018 la popolazione straniera residente, che ammontava a abitanti (9,76% del totale), era cos\u00ec distribuita in base al sesso:\nLa maggioranza di queste persone proviene da Marocco, Cina, Romania e India ma sono numerose anche le minoranze provenienti da Albania, Moldavia, Ucraina e Polonia.\nPopolazione residente in frazioni e localit\u00e0 abitate.\nIn occasione del 14\u00ba Censimento Generale della Popolazione e delle Abitazioni del 2001 la popolazione era cos\u00ec distribuita nel comune, nelle frazioni e nelle localit\u00e0 abitate:\n\"Dati Ufficiali Istat[Istituto nazionale di statistica]\"\nCultura.\nIstituti culturali.\nL'interno di Palazzo Malmignati-Boldrin accoglie dal 1955 l'Ente Morale Istituzione Brunetto Boldrin, dal 1972 la Biblioteca Comunale \"G. Baccari\" e dal 1990 l'Archivio Storico Comunale oltre a diversi archivi di famiglie nobiliari.\nL'Archivio Storico Comunale conserva materiale per lo pi\u00f9 successivo al 1809, anno in cui il popolo mise a ferro e fuoco, a causa delle continue tassazioni, l'edificio in cui era conservata la maggior parte della documentazione. Restano alcuni registri, atlanti e alcune sporadiche carte antecedenti a quell'anno. Ci\u00f2 nonostante l'Archivio contiene quasi 4000 pezzi. Assieme al corposo archivio comunale sono conservati archivi privati come quelli della famiglia Malmignati e quello di Giuseppe Marchiori.\nLa Biblioteca Comunale, intitolata a don Gaetano Baccari, \u00e8 situata al piano nobile dell'edificio e contiene all'incirca 24000 volumi. Costituita inizialmente dai 7000 libri raccolti da don Gaetano Baccari e donati alla cittadinanza, si \u00e8 arricchita con altre donazioni di intellettuali lendinaresi. \u00c8 una biblioteca in continua evoluzione, tesa ad accogliere in particolare studi di storia locale, letteratura per ragazzi e una consistente sezione storico artistica oltre ai nuovi successi letterari. Di particolare importanza sono \"La Gerusalemme liberata\" del Tasso stampata a Venezia da G. B. Albrizzi, contenente 95 incisioni realizzate su disegni di Piazzetta, e gli \"Statuti\" della citt\u00e0 di Verona risalenti al 1475. La Biblioteca conserva altri 19 incunaboli e 837 cinquecentine.\nRadio.\nA Lendinara ha avuto sede tra gli anni '70 ed '80 una delle prime emittenti libere del Veneto: Radio Lendinara, FM 89,5\u00a0MHz, con sede in Piazza del Risorgimento 11. Nella citt\u00e0, inoltre, viene trasmessa dalla Parrocchia di San Biagio Radio Kolbe, la radio della Diocesi di Adria-Rovigo sulla frequenza di 98,400\u00a0MHz. Vengono trasmessi alternativamente i programmi di Radio Kolbe e le Sante Messe della Parrocchia.\nInfrastrutture e trasporti.\nStrade.\nLendinara \u00e8 dotata di una propria uscita sulla SS434 Transpolesana che la collega con Verona e Rovigo. L'uscita \u00e8 a pochi km dal centro della citt\u00e0, che si pu\u00f2 raggiungere percorrendo la SP 17. \u00c8 ancora in costruzione l'Autostrada A31 Valdastico Sud, che nei pressi di Badia Polesine si connetter\u00e0 con la SR88 (che attraversa Lendinara) e nei pressi di Canda(comune confinante sia con Badia Polesine che con Lendinara) con la Transpolesana. \u00c8 possibile raggiungere Rovigo anche attraverso la SR88 Rovigo - Badia Polesine. Lungo questa strada poco prima del capoluogo di provincia \u00e8 disponibile l'uscita Rovigo dell'Autostrada A13 Bologna - Padova.\nFerrovie.\nLendinara dispone di propria stazione ferroviaria che si trova sulla linea Verona - Legnago - Rovigo. \u00c8 disponibile il collegamento diretto con i comuni di Badia Polesine, Bovolone, Buttapietra, Castagnaro, Cerea, Costa di Rovigo, Fratta Polesine, Isola della Scala, Legnago, Rovigo, Verona e Villa Bartolomea.\nAutobus.\nSono presenti nel territorio di Lendinara diverse fermate degli autobus il cui servizio viene effettuato da Busitalia (ex SITA). \u00c8 disponibile il collegamento diretto con: Badia Polesine, Baruchella, Calto, Castelmassa, Ceneselli, Ferrara, Ficarolo, Fiesso Umbertiano, Fratta Polesine, Gaiba, Lusia, Melara, Monselice, Occhiobello, Ostiglia, Padova, Pincara, Rovigo, Salara, Stienta, Trecenta, Villa Estense e Villanova del Ghebbo.\nFiumi e canali.\nI fiumi principali sono il Naviglio Adigetto, che divide in due la citt\u00e0, e il fiume Adige, che ne lambisce il territorio nei pressi delle frazioni Campomarzo e Barbuglio. Sono presenti, inoltre, nel territorio comunale altri canali e scoli di minore importanza.\nAmministrazione.\nA Lendinara sono stati uniti i comuni di Saguedo (1869) e di Ramodipalo (1927).\nSport.\nAssociazioni sportive.\nCalcio.\nL'U.S.D. Lendinarese \u00e8 nata nel 1946 ed attualmente milita nel campionato di terza categoria. La Lendinarese ha partecipato durante la sua lunga storia al campionato nazionale di Serie D, durante il campionato 1996/96, classificandosi al 16\u00ba posto con 31 punti del girone D, retrocedendo al campionato di Eccellenza. Nelle file della Lendinarese \u00e8 cresciuto Paolo Dal Fiume, che ha giocato in Serie A con Perugia, Napoli e Udinese, al fianco di grandi campioni come Zico e Maradona.\nLa Polisportiva Santa Sofia, nata nel 1987, milita nel campionato di seconda categoria. Partecipa, inoltre, ai campionati giovanili provinciali piccoli amici, pulcini, esordienti e giovanissimi e a quelli regionali nelle categorie giovanissimi, allievi e juniores. Nell'ambito del calcio a 5 femminile milita nel campionato regionale di serie D. La Polisportiva Santa Sofia \u00e8 affiliata all'Associazione Calcio ChievoVerona.\nA Lendinara si svolge ogni anno il torneo giovanile \"Roberta Reviglio\" arrivato alla 17\u00aa edizione.\nA Lendinara si svolge il torneo a carattere regionale \"Citt\u00e0 di Lendinara\" giunto alla decima edizione ed organizzato dalla USD Lendinarese; il torneo \u00e8 organizzato per le categorie pulcini, esordienti, giovanissimi, allievi e juniores.\nTennis.\nIl Tennis Club Lendinara, nato nel 1958, \u00e8 dotato di quattro campi da tennis di cui due coperti nel corso dei mesi invernali, di ampio bar, sala TV e sale da gioco. Si trova nei pressi del Palazzo Perolari-Malmignati. Vi si svolgono corsi per bambini ed adulti nel corso di tutto l'anno, nonch\u00e9 tornei nazionali femminili e maschili.\nPallacanestro.\nLa pallacanestro pianta le proprie radici a Lendinara nei primi anni settanta ed \u00e8 stata, in seguito, formalmente costituita nel 1985; da allora \u00e8 stata fatta molta strada.\nNella stagione 2010/11 ha partecipato con tre formazioni giovanili ai campionati federali della FIP, trofeo Aquilotti per il minibasket, oltre ai campionati Under 13 ed Under 14 per il settore basket.\nNella stagione sportiva 2011/12 sono state allestite quattro squadre, due nel settore minibasket, gazzelle ed esordienti, due nel settore basket, under 14 ed under 15.\nNella prossima stagione, 2012/13, il Direttivo societario conta di aggiungere una quinta squadra, sempre nel settore giovanile, ed allo stato questo sar\u00e0 l'organico: Aquilotti e Scoiattoli per il minibasket oltre ad under 13, 15 e 17 nel settore basket.\nPallavolo.\nLa Polisportiva Citt\u00e0 di Lendinara Volley \u00e8 nata nel 1966 e non ha mai smesso di crescere. Oggi vanta numerose squadre tra cui il minivolley, l'under 13, under 14, under 16, terza divisione, seconda divisione e prima divisione. Negli ultimi anni ha ottenuto ampi successi, tra cui una squadra che ha raggiunto i livelli di serie C.\nRugby.\nNel 2008 \u00e8 nata l'A.S.D. Rugby Lendinara che dopo 30 anni ha riportato a Lendinara il rugby. La squadra lendinarese milita dal 2009 nel campionato nazionale di serie C - C.I.V. Girone 2.\nnel campionato 2011-2012 dopo solo tre anni di attivit\u00e0 si piazza al secondo posto del campionato nazionale, serie C-CIV ed \u00e8 stata la squadra polesana che ha raggiunto il miglior piazzamento stagionale rispetto alle altre societa del rugby polesano.\nInoltre grazie agli ottimi risultati, l'interesse del rugby a Lendinara suscita sempre pi\u00f9 interesse e curiosita da parte dei cittadini, e dal 2012 inizia anche con settore junior, dove sta lavorando con bambini under 6-8-10-12-14 e 16.\nPodismo.\nIl Gruppo Podistico Citt\u00e0 di Lendinara organizza nella citt\u00e0 ogni anno una corsa competitiva chiamata \"Circuito degli assi\", arrivata alla 5\u00aa edizione, ed una camminata in occasione dell'8 dicembre detta \"Caminada dell'Immacolata\", arrivata alla 8\u00aa edizione.\nPattinaggio.\nIl Roller Club Lendinara \u00e8 stato fondato nel 2001. Gli atleti di questa societ\u00e0 di pattinaggio praticano agonismo e partecipano ai vari Campionati della FIHP a livello Provinciale, Regionale e Nazionale, oltre ai vari trofei in giro per l'Italia. Oltre all'agonismo il Roller Club propone una scuola di Pattinaggio artistico.\nTchoukball.\nL' A.S.D. Lendinara Tchoukball, nata il 9 settembre 2009, \u00e8 una societ\u00e0 sportiva molto attiva nel territorio comunale nell'organizzazione di eventi e nella diffusione scolastica. Dal punto di vista agonistico partecipa al campionato italiano di serie A con i Lendinara Celtics, e al campionato italiano di serie B di Tchoukball con le squadre Lendinara Dragons(che si \u00e8 sciolta nel settembre 2017) e Lendinara Wolves.\nTra le sue file presenta inoltre i Lendinara Baby Celtics, squadra giovanile under 14, campione d'italia di categoria nella stagione 2012-13.\nCiclismo.\nLa societ\u00e0 sportiva Libertas Ramodipalo-Rasa, fondata nel 1927, \u00e8 la pi\u00f9 antica societ\u00e0 sportiva attualmente operante a Lendinara. Oggi partecipa a raduni cicloturistico - amatoriali ed organizza gare per dilettanti.\nKarate.\nL'Associazione Sportiva Karate Ramodipalo \u00e8 stata fondata nel 1999.\nMotori.\nL'A.S.D. \"Tre valli\" organizza a Ramodipalo ogni anno una tappa del campionato italiano di Tractor Pulling. Questi eventi attirano migliaia di appassionati dal triveneto e dall'Emilia-Romagna. L'associazione organizza anche atri eventi motoristici riguardanti quad, formula driver, car cross e gimkane trattoristiche."}
{"id": "36430", "revid": "1919892", "url": "https://it.wikipedia.org/wiki?curid=36430", "title": "Loreo", "text": "Loreo (IPA: , \"Lor\u00e9o\" secondo la pronuncia locale, IPA: ) \u00e8 un comune italiano di abitanti della provincia di Rovigo in Veneto.\nGeografia fisica.\nIl comune \u00e8 compreso nel territorio del Parco Regionale Veneto del Delta del Po, ad est del capoluogo.\nStoria.\nSecondo quanto riportato dallo storico Olivieri, il toponimo \u00e8 relativo al Laurus, arbusto sempreverde della famiglia della Lauraceae, perch\u00e9 si ritiene che questa pianta fosse abbondante nella zona. Al termine venne quindi aggiunto il suffisso -etum creando il nome Lauretum, pi\u00f9 tardi evolutosi in Lauredo, Loredo ed infine Loreo.\nIl territorio era anticamente a ridosso della costa del Mare Adriatico ed attraversato da un cordone di dune sabbiose, naturale difesa dal mare, delle quali si \u00e8 persa quasi ogni traccia (ad eccezione della Corte Montagnola e della parte finale di via Contea). Gli antichi Veneti s'insediarono in queste zone limitrofe alle antiche paludi adriane, (\"septem m\u00e0ria\"), sui due principali scanni, le isole di Loreo e di Ariano, utilizzandole come terreno agricolo. Nel tempo l'agricoltura si svilupp\u00f2 sempre pi\u00f9, tuttavia i primi nuclei abitativi apparvero durante la colonizzazione romana intorno al 225 a.C., insediatisi attorno al \"portus Laureti\".\nLa storia di Loreo fu sempre legata a Venezia, della stessa era caposaldo militare ed economico. \nla citt\u00e0 pass\u00f2 ai bizantini dopo la riconquista di Giustiniano a seguito della guerra Greco-Gotica attorno al 550.\nDopo le distruttive invasioni barbariche di Longobardi e Ungari (899), il territorio bizantino fu ridotto alla Venetia maritima.\nNel 1002 Loreo venne definitivamente ceduta alla Repubblica Veneta dall'imperatore bizantino Ottone III.\nLa Repubblica Veneta e il feudo adriese costituivano, infatti, una minaccia per gli imperatori franchi e tedeschi che cercarono di controllare questa area cos\u00ec strategica per il controllo dei traffici commerciali non solo verso la pianura padana ma anche per tutto il resto dell'Italia\nNella Serenissima la comunit\u00e0 era rappresentata dal gastaldo (funzione civile) e dal pievano (funzione spirituale). In questo florido periodo ci fu un aumento della popolazione e furono edificate costruzioni delimitate, come d'uso veneziano, dalle tipiche calli. Ancor oggi Loreo, unico caso in provincia di Rovigo, conta alcune piccole vie che dipartono dall'antico canal Naviglio e prendono il nome di calli.\nIl 4 ottobre del 1094 fu stipulato un patto militare veneto-loredano con cui Venezia concedeva particolari privilegi di autonomia in cambio della difesa del confine meridionale con il Ducato ferrarese, con giurisdizione anche sugli attuali Rosolina e Porto Viro.\nDal 1322 gli Estensi, signori di Ferrara, controllavano tutto il territorio tra Adige e Po, (la Transpadana Ferrarese), ad eccezione del Delta, dove Venezia, che aveva Loreo caposaldo, cercava di allargare la sfera d'influenza. La cittadina partecip\u00f2 attivamente alle fortune e alle difficolt\u00e0 politiche di quest'ultima.\nNel 1379, anno in cui scoppi\u00f2 la guerra di Chioggia tra la Repubblica di Genova e quella di Venezia, il Castello di Loreo fu occupato dalle truppe genovesi e per oltre un mese il conflitto tra le due potenze marinare si spost\u00f2 nell'area del Delta.\nLe fortezze di Loreo e, a nord, Tornova, vennero nuovamente coinvolte ed espugnate nel 1510, nell'ambito della Guerra della Lega di Cambrai fino alla loro riconquista per opera della squadra navale comandata da Leonardo Giustinian.\nVenezia la perse nel 1797 in seguito all'invasione dell'Italia da parte delle truppe di Napoleone. \nL'invasione di Napoleone Bonaparte del 1796 port\u00f2 tra l'altro Loreo a far parte del Distretto di Padova e del Dipartimento dell'Adriatico.\nCon il trattato di Campoformio del 1797 fece parte dell'Impero austriaco in seguito agli accordi di pace stipulati con la Francia dopo lo scioglimento della prima coalizione antifrancese. Con un decreto del 27 febbraio 1798 gli Austriaci istituirono la Provincia di Adria.\nDopo la vittoria di Marengo del 14 giugno 1800 tornarono i francesi. \nDal 1802 al 1813 entr\u00f2 a far parte della Repubblica Italiana, trasformata nel 1805 in Regno d'Italia con Re Napoleone Bonaparte. In quel periodo perse il territorio di Rosolina.\nSconfitti i francesi, nel 1815 fu annessa come comune di seconda classe al Regno Lombardo-Veneto sotto l'Impero Austro-Ungarico, il quale riunific\u00f2 i tre comuni col nuovo accorpamento di Rosolina e col passaggio alla Provincia di Venezia.\nNel 1835 perde il territorio di Rosolina che torna comune autonomo, di terza classe dal 1853.\nCon la sovrana risoluzione del 28 gennaio 1853, che definisce il compartimento territoriale delle provincie venete attivato col 1\u00ba luglio 1853, Loreo viene inserito nella provincia di Rovigo, capoluogo di mandamento e sede di pretura. \nPass\u00f2 nel 1866 al Regno d'Italia dopo la terza guerra di indipendenza.\nLa frazione di Fornaci passa al comune di Taglio di Porto Viro.\nNel periodo fascista, con la riforma giudiziaria del 1923, viene soppressa la pretura e i comuni di Loreo, Donada, Contarina e Rosolina vengono incorporati nel Mandamento di Adria.\nNel febbraio 1929 Loreo torna capoluogo del comune comprendente nuovamente Rosolina.\nNel 1948 Rosolina si stacca definitivamente da Loreo.\nNel periodo della Serenissima Loreo ebbe il suo massimo splendore; tutto il commercio con l'Emilia e con la Lombardia si svolgeva attraverso il canale Naviglio, in parte l'attuale Canal Bianco, con dogane a Cavanella Po e a Loreo. La memoria di questo lontano periodo veneziano vive ancora nel popolo locale, basta ricordare la parlata dialettale molto simile al veneziano e completamente diversa dai dialetti che distano anche pochi chilometri quali Porto Viro e che \"peccano\" di ferrarese.\nMolto pi\u00f9 recentemente \u00e8 da ricordare la terribile alluvione del 1951; come per gran parte dei comuni del Polesine, provoc\u00f2 un flusso d'emigrazione e la popolazione fu dimezzata.\nMonumenti e luoghi d'interesse.\nL'impronta architettonica della Serenissima \u00e8 ben presente osservando gli edifici porticati sulle riviere del canal Naviglio e le calli (Calle Lunga, Calle Pistoria, Calle Moja, Calle Bonandini, Calle Confraternita) che portano a Piazza del Longhena dove si affacciano palazzi istituzionali (vecchia pretura) e padronali in parte rimaneggiati e al Duomo e Santuario di Loreo.\nCultura.\nEventi.\nConfraternita dei Flagellanti, o Battuti o Incappucciati della Santissima Trinit\u00e0.\nA Loreo, ogni anno, la vigilia della Trinit\u00e0, si celebra l'antichissimo rito notturno dell'omonima confraternita dei flagellanti, al quale partecipano alcune centinaia di \"frad\u00e8i\" provenienti da molte localit\u00e0 del Veneto, dell'Emilia, della Lombardia, del Trentino-Alto Adige e del Piemonte.\nDalla fondazione nel 1608 da parte del vescovo di Chioggia Lorenzo Prezzato, la cerimonia \u00e8 in pratica rimasta inalterata nei secoli, mantenendo fascino e mistero.\nA mezzanotte, i fradei sono chiamati a raccolta dalla campana dell'Oratorio, qui si svolge la cerimonia pubblica della vestizione e del giuramento. I novizi, invitati dal Padre Guardiano e dal Priore, prestano giuramento sulla Croce e sul Vangelo, dopo aver indossato, aiutati dai rispettivi padrini, il caratteristico saio rosso. Al termine di questo rito, gli estranei escono dalla chiesa, mentre i confratelli cominciano quelle pratiche religiose conosciute come orazioni mentali con la disciplina, che la costituzione della Confraternita, stabilisce con rito segreto. Nessuno ha mai svelato il mistero di quanto avviene e ci\u00f2 alimenta molte ipotesi (flagellazioni, penitenze, preghiere). Dopo qualche ora, inizia la processione: i flagellanti, con i rossi cappucci calati sul saio, impugnando torce e candele accese, formano una processione che segue il Cristo crocefisso, raggiungono la chiesa della Madonna del Pilastro (lontano un paio di chilometri) dove resteranno fino all'alba in canti e preghiere ai defunti (vigilia cimiteriale).\nInfine, gli incappucciati rientrano nell'Oratorio, dove inizia la celebrazione della messa, alla quale assistono in preghiera anche le consorelle della Santissima Trinit\u00e0, escluse dal rito notturno. Verso le cinque del mattino, la scuola dei frad\u00e8i si termina con la benedizione impartita dal padre guardiano e con il saluto e gli auguri del priore.\nAnticamente la Confraternita si riuniva sette volte l'anno (Ascensione, Pentecoste, Trinit\u00e0, Corpus Domini, Assunzione, San Bartolomeo, e Nativit\u00e0 della Vergine). Attualmente la Scuola (o Capitolo) pi\u00f9 frequentata e seguita \u00e8 quella della festa della Trinit\u00e0 (festa mobile).\nIndubbiamente \u00e8 molto diminuita la forza mistica che i riti rivestivano nei tempi antichi. La flagellazione col cilicio, le lunghe mortificazioni nella chiesa buia a porte chiuse, le preghiere notturne accanto alle tombe, sono ora ridotte a simboli, a preghiere e meditazioni.\nLa Confraternita ha pi\u00f9 di quattro secoli di vita e conta ancora quasi tremila iscritti, in maggioranza uomini. Dopo l'alluvione del 1951, moltissimi \"frad\u00e8i\" sono emigrati, tuttavia anch'essi sono sempre legati alla loro Confraternita e tuttora scrivono al priore, domandando notizie della Scuola e inviano le quote annuali. Solo ai pi\u00f9 vicini ed ai meno vecchi, uomini e donne, \u00e8 possibile prendere parte, almeno una volta l'anno, a questi singolari riti notturni che ancora resistono all'assalto dei tempi.\nNel cuore della citt\u00e0 la torre civica ospita l'Antiquarium di Loreo, una raccolta archeologica di rilievo con parte dei reperti rinvenuti dagli scavi dell'antica Corte Cavanella, testimoni della millenaria storia polesana.\nInfrastrutture e trasporti.\nLoreo si trova a pochi chilometri dalla SS 309 Romea mentre \u00e8 lambita dalla SP 45 che la collega ad ovest ad Adria e ad est a Rosolina e Porto Viro, in direzione del Delta del Po.\nFerrovie.\nA Loreo \u00e8 presente una stazione collegata dalla linea ferroviaria Rovigo-Chioggia. Il traffico passeggeri \u00e8 gestito in consorzio da Trenitalia e dalla Sistemi Territoriali. I treni, classificati come regionali, hanno una cadenza di ogni ora.\nAeroporti.\nA circa 7\u00a0km a nord ovest da Loreo \u00e8 situata una piccola aviosuperficie civile privata con pista in erba, la struttura si trova nella localit\u00e0 Ca' Negra, localit\u00e0 del comune di Loreo.\nMobilit\u00e0 urbana.\nIl sistema del trasporto pubblico della citt\u00e0 \u00e8 servito da una linea extraurbana gestita da Busitalia che la collega con il capoluogo Rovigo e con le principali localit\u00e0 sulla direttiva ovest-est verso il delta del Po e nord-sud verso la provincia di Venezia e di Ferrara."}
{"id": "36431", "revid": "61051", "url": "https://it.wikipedia.org/wiki?curid=36431", "title": "Lusia", "text": "Lusia (\"Lusia\" in veneto) \u00e8 un comune italiano di abitanti della provincia di Rovigo in Veneto.\nGeografia fisica.\nLusia \u00e8 situata nella parte medio-occidentale del Polesine ed \u00e8 lambita a nord dal fiume Adige che divide il suo territorio dalla provincia di Padova.\nStoria.\nLusia prende il nome dalla Gens Luxia, strettamente imparentata con Caio Mario, il console vittorioso sui Cimbri nella Battaglia dei Campi Raudii. La stessa figlia del console, Maria Terzia, visse nei possedimenti di famiglia nell'odierna Lusia, territori che vennero distribuiti ai veterani e in parte occupati da Mario, che fece installare qui fattorie per lo sfruttamento agricolo della fertile regione. \nI ritrovamenti archeologici confermano che il territorio fosse gi\u00e0 colonizzato in et\u00e0 romana i cui insediamenti sono ricordati nel gonfalone, conferito alla cittadina polesana nel 1953, il quale raffigura l'ossuario, ovvero il contenitore dei resti, di Quinto Bebio Cardilliaco marito di Maria Terzia.\nCon la fine dell'Impero Romano segu\u00ec un periodo di forte instabilit\u00e0 idraulica e di spopolamento.\nIl mattino del 20 aprile 1945 Lusia fu sottoposta ad uno dei pi\u00f9 terribili bombardamenti d'Italia e la citt\u00e0 venne praticamente rasa al suolo: il municipio, gli uffici pubblici, la chiesa arcipretale, la villa Morosini vennero distrutti. Ebbe in seguito luogo un'opera di ricostruzione che vide risorgere Lusia a circa 300 metri dall\u2019Adige.\nSimboli.\nUno stemma civico venne approvato con regio decreto del 2 giugno 1889. L'emblema attualmente in uso dal Comune di Lusia \u00e8 stato concesso con decreto del presidente della Repubblica del 24 marzo 2000.\nVi \u00e8 raffigurata una fenice a simboleggiare la rinascita del paese dalle ceneri della vecchia Lusia. Nella parte inferiore dello scudo \u00e8 rappresentato il sepolcro di Quinto Bebio Cardilliaco.\nEconomia.\nL'economia del territorio \u00e8 basata principalmente sull'agricoltura e sui prodotti tipici come l'\"insalata di Lusia IGP\" e l'\"Aglio Bianco Polesano DOP\".\nIl comune \u00e8 sede di un mercato ortofrutticolo all'ingrosso, realizzato nel 1955 su iniziativa della Camera di Commercio di Rovigo con il nome di Centrale Ortofrutticola. Il mercato, che oggi copre una superficie di 45.000 metri quadri e tratta i prodotti del territorio, prevalentemente orticoli, dal 1972 \u00e8 parte dell'Azienda Speciale per i Mercati Ortofrutticoli di Lusia e Rosolina.\nInfrastrutture e trasporti.\nStrade.\nL'abitato \u00e8 raggiungibile a sud dall'incrocio con la strada regionale SR 88, che attraversa il territorio a sud attraverso Via Marasso e che prende il nome dall'omonima localit\u00e0, congiungendola a nord con Barbona attraverso il ponte sul fiume Adige.\nMobilit\u00e0 urbana.\nIl sistema del trasporto pubblico della cittadina \u00e8 servito da una linea extraurbana gestita da Busitalia che la collega con il capoluogo Rovigo e con le principali localit\u00e0 sulla direttiva ovest-est, da una parte verso Lendinara, Badia Polesine e la bassa veronese, dall'altra verso Adria ed il delta del Po."}
{"id": "36433", "revid": "125308387", "url": "https://it.wikipedia.org/wiki?curid=36433", "title": "Occhiobello", "text": "Occhiobello (\"U\u01e7b\u00e8l\" in dialetto ferrarese, \"Ociobe\u0142o\" in veneto) \u00e8 un comune italiano di abitanti della provincia di Rovigo in Veneto, situato a sud-ovest del capoluogo.\nGeografia fisica.\nTerritorio.\nIl paese \u00e8 ubicato sulla riva sinistra del Po lungo la Strada Regionale 6 ed il suo territorio comunale \u00e8 totalmente pianeggiante.\nClima.\nLa stazione meteorologica pi\u00f9 vicina \u00e8 quella di Ferrara. In base alla media trentennale di riferimento 1961-1990, la temperatura media del mese pi\u00f9 freddo, gennaio, si attesta a ; quella del mese pi\u00f9 caldo, luglio, \u00e8 di .\nLe precipitazioni medie annue si aggirano sui , distribuite mediamente in 82 giorni, con minimo relativo in inverno e picchi molto moderati in primavera ed autunno.\nNei mesi invernali frequenti le precipitazioni nevose con accumuli fino ad (ultima volta nel 2013).\nStoria.\nLe origini.\nLa storia del territorio occhiobellese risale a molti secoli fa. Rilevamenti archeologici testimoniano, infatti, che gi\u00e0 nella preistoria erano presenti nel territorio occhiobellese prime forme di vita associata localizzate a nord dell'attuale territorio di Occhiobello, nei pressi della localit\u00e0 Piacentina.\nNel corso dei millenni il territorio di Occhiobello sub\u00ec notevoli trasformazioni sia di origine naturale (cataclismi di ogni genere), sia di origine storico-politica in seguito alle continue invasioni di civilt\u00e0 diverse tra cui i Celti, gli Etruschi, i Galli ecc.\nA seconda delle dominazioni anche la struttura politica ed economica subiva cambiamenti; basti pensare che durante la Repubblica romana, intorno al II secolo a.C., il territorio di Occhiobello era considerato un'importante zona rurale di transito (una rete viaria passava nei pressi dell'attuale Gurzone). Un periodo, invece, oscuro, caratterizzato da distruzioni di beni materiali e sacrifici di vite umane e che interess\u00f2 tutto il Polesine, inizi\u00f2 con il regno romano-barbarico di Odoacre. Per una ripresa economica e civile, bisogna aspettare l'anno 754 quando il territorio occhiobellese divenne Patrimonio di San Pietro, divenendo cos\u00ec feudo ecclesiastico con una organizzazione politica strettamente legata al potere temporale della Chiesa.\nIl dominio di Ferrara.\nIl destino storico e culturale era legato al governo ferrarese che, intorno all'anno 1000, affid\u00f2 ai marchesi de' Contrari, una nobile famiglia di Ferrara, il marchesato del Polesine ferrarese (l'attuale circoscrizione comunale di Occhiobello). Il marchesato era formato da tre localit\u00e0: Le Casette, ossia l'attuale Occhiobello, da Gurzone e da Santa Maria Maddalena ancora unita a Pontelagoscuro fino al 1152. In tale anno, infatti, la rotta di Ficarolo separ\u00f2 i due villaggi, uno sulla sponda destra (Pontelagoscuro) e uno sulla sponda sinistra (Santa Maria Maddalena). Il territorio rimase sotto il dominio estense fino al 1598 quando, morto Alfonso II d'Este senza eredi, tutto il suo ducato pass\u00f2 allo Stato Pontificio. In quel periodo sorsero nuovi centri abitati nelle localit\u00e0 \"Chiavica\" e \"Livelli\" e prese maggiore importanza Santa Maria Maddalena gi\u00e0 luogo di villeggiatura dei duchi d'Este e quindi della nobile famiglia dei Pepoli.\n\u00c8 soprattutto nel 1700, anno in cui \"Le Casette\" inizi\u00f2 ad essere chiamata Occhiobello, che Santa Maria Maddalena si ingrand\u00ec anche sotto il profilo demografico; crescita favorita dalla sua vicinanza con la citt\u00e0 di Ferrara. Il dominio della Santa Sede, durato circa duecento anni, fu bruscamente interrotto dall'invasione napoleonica nel 1797. I Francesi portarono in queste zone le idee della rivoluzione ed una speranza di maggiore libert\u00e0, subito per\u00f2 delusa dai fatti: alla spoliazione del territorio si ebbero tasse inique, come quella sul macinato, che causarono delle vere rivolte popolari.\nIl dominio austriaco.\nNel 1815, dopo il Congresso di Vienna, ai Francesi subentrarono gli Austriaci che portarono ancora pi\u00f9 malcontento tra la popolazione soprattutto per l'annessione alla provincia di Rovigo; nei pressi del paese si combatt\u00e9 la battaglia di Occhiobello, episodio della guerra austro-napoletana, in cui il Re di Napoli Gioacchino Murat fu sconfitto dal generale austriaco Johann Maria Philipp Frimont.\nIl Regno d'Italia.\nNel 1866, con la pace di Vienna, termin\u00f2 la dominazione austriaca ed il Veneto fu ceduto al Regno d'Italia. Diverse furono le costruzioni in ambito edilizio: comparsa della ferrovia, costruzione del ponte ferroviario in ferro, impianto di pubblica illuminazione ad Occhiobello, ecc. L'incremento economico e sociale fu molto rallentato in seguito alle due guerre mondiali che travolsero l'Italia. L'ultimo conflitto mondiale ha impegnato nella lotta alla Resistenza un elevato numero di vite umane, i centri abitati hanno subito bombardamenti, opere d'arte di grande valore distrutte. A guerra finita riprese la ricostruzione del paese, ricostruzione che sub\u00ec ancora un altro rallentamento a causa dell'alluvione del Po del 14 novembre 1951.\nSociet\u00e0.\nEtnie e minoranze straniere.\nAl 31 dicembre 2018 a Occhiobello risultano residenti cittadini stranieri. Le nazionalit\u00e0 principali sono:\nReligione.\nLa maggioranza della popolazione \u00e8 di religione cristiana cattolica; la seconda religione \u00e8 quella islamica in seguito all'immigrazione degli ultimi anni.\nL'altra confessione cristiana presente \u00e8 quella evangelica con una comunit\u00e0:\nCultura.\nOcchiobello viene citata per tre volte dallo scrittore Giuseppe Berto nel suo romanzo \"Il male oscuro\", vincitore dell'edizione 1964 del Premio Campiello. Il padre del protagonista (figura in larga parte autobiografica) era stato infatti comandante della locale stazione dei Carabinieri.\nGeografia antropica.\nFrazioni.\nIn base allo statuto comunale di Occhiobello, le frazioni comunali sono:\nLocalit\u00e0.\nAltre localit\u00e0 non citate nello statuto comunale:\nIl paese \u00e8 il produttore numero uno di barbabietola da zucchero in Italia, favoriti dalla vicinanza con il Po.\nInfrastrutture e trasporti.\nStrade.\nI collegamenti stradali che interessano il comune sono:\nFerrovie.\nLa localit\u00e0 \u00e8 servita dalla stazione di Occhiobello, posta sulla linea Bologna-Padova.\nTrasporto pubblico.\nLa frazione di Santa Maria Maddalena \u00e8 servita dalla linea n\u00ba 11 del trasporto urbano TPER di Ferrara."}
{"id": "36434", "revid": "1456895", "url": "https://it.wikipedia.org/wiki?curid=36434", "title": "Papozze", "text": "Papozze (\"Pap\u00f2sse\" in dialetto locale) \u00e8 un comune italiano di abitanti della provincia di Rovigo in Veneto, situato a sud-est del capoluogo.\nStoria.\nIl primo riferimento a Papozze \u00e8 del 1255, quando il ferrarese Tebaldino detto Papozzo vendette alla famiglia Querini di Venezia queste terre, che da lui avrebbero preso il nome.\nSport.\nCalcio.\nLa principale squadra di calcio della citt\u00e0 \u00e8 l\"'U.S.D. Papozze 2009\" che milita nel girone A veneto di Terza Categoria.\nPallavolo.\nLa principale squadra di pallavolo della citt\u00e0 \u00e8 U.S.D Papozze 2009"}
{"id": "36435", "revid": "61051", "url": "https://it.wikipedia.org/wiki?curid=36435", "title": "Pettorazza Grimani", "text": "Pettorazza Grimani (\"Petorassa Grimani\" in veneto) \u00e8 un comune italiano di abitanti della provincia di Rovigo in Veneto, situato ad est del capoluogo.\nNel territorio del comune i fiumi principali sono: Adige, Scolo Tron, Ceresolo, Bresega, Fossa Stella.\nC'\u00e8 inoltre un lago naturale, il Lago Lezze, ed anche un lago artificiale, Cava Vanetto.\nStoria.\nLa storia di Pettorazza Grimani, al pari di quella degli altri centri sorti lungo la riva destra dell'Adige, \u00e8 inscindibile dalle tormentate vicende di questo fiume, che per millenni ha disegnato e subito dopo cancellato, aiutato dall'incontenibile furia delle acque in piena, confini e paesaggi sempre diversi.\nIl Comune di Pettorazza Grimani presenta una peculiarit\u00e0 insolita per i paesi di contenuta estensione territoriale, \u00e8 suddiviso in due parrocchie, tale suddivisione ricorda l'antica ripartizione del territorio comunale proprio ad opera del fiume che in prossimit\u00e0 di Pettorazza effettuava un'ansa di grandi dimensioni.\nIl territorio che oggi \u00e8 di competenza della parrocchia di Pettorazza Papafava era racchiuso dall'enorme ansa e si trovava ubicato a sinistra del fiume, appartenendo alla giurisdizione padovana, mentre le terre che si trovavano all'esterno dell'ansa appartenevano ai veneziani e in particolare ai Grimani che hanno dato il nome al comune.\nLa situazione territoriale di questo piccolo comune \u00e8 emblematica del rapporto tra uomo, terra e fiume tipico di queste zone ed \u00e8 difficilmente riscontrabile in altri contesti geografici.\nIl Polesine \u00e8 una terra unica impregnata di valori, usi e tradizioni frutto della secolare condizione di estrema precariet\u00e0 causata dal costante conflitto tra acqua e terra, due elementi primordiali da sempre temuti e rispettati dalle genti qui stabilite, che hanno subito a lungo questa situazione prima di imparare ad \u201cammaestrare\u201d il fiume attraverso drastici interventi idraulici .\nIl timore reverenziale nei confronti del fiume ha origini ancestrali e rivive forte e tangibile nei numerosi e preziosi ex-voto conservati presso il Santuario della Madonna delle Grazie a testimonianza delle innumerevoli inondazioni che hanno martoriato i luoghi limitrofi.\nLa situazione di estrema precariet\u00e0 che per molti secoli ha scandito i locali ritmi di vita fin\u00ec con l'imponente intervento di rettifica delle anse del fiume realizzato tra il 1782 e il 1784 l'esecuzione dell'opera si rese necessaria, in quanto tra il 1654 e il 1772 si erano verificate ben 8 rotte in questo sito e numerose altre in localit\u00e0 vicine.\nUn primo progetto per la rettifica delle anse fluviali che interessavano il territorio di Pettorazza era stato avanzato gi\u00e0 alla fine del Cinquecento, tuttavia la realizzazione di tali lavori fu stabilita solo nel 1605 giungendo alla piena attuazione solo alla fine del secolo seguente.\nIl paleomeandro dell'Adige che dava vita alla cosiddetta \u201cVolta di Pettorazza\u201d \u00e8 chiaramente visibile grazie alle fotografie aeree, che hanno permesso la scoperta di una complessa e secondaria paleoidrografia superficiale che segue l'orientamento dei limites della centuriazione nel territorio a sud dell'Adige compreso tra San Martino di Venezze e Pettorazza Grimani, caratterizzato da \u201criprese e sconvolgimenti dei fossati e degli antichi percorsi agresti\u201d.\nL'ansa dell'Adige in prossimit\u00e0 di Pettorazza esisteva presumibilmente anche in epoca romana.\nAnche allora la situazione idrografica della zona era critica e l'alterato regime di portata dei fossati minori rese inagibili numerosi tratti del piano stradale della cosiddetta \u201cvia di Villadose\u201d, in particolare nell'area a sud-ovest di Beverare interessata da straripamenti di corsi d'acqua e da riempimenti alluvionali lungo il percorso viario.\nLe difficili condizioni della viabilit\u00e0 e della rete idrica interna spinsero i Romani a creare un percorso alternativo che aggirasse l'area di difficile bonificazione attorno a Pettorazza, per questo in localit\u00e0 Barbarighe, a nord-est del ponte sullo scolo Ceresolo, dal rettifilo stradale Buso-Monsole, si distacca un percorso viario che proseguendo per due chilometri in modo discorde rispetto alle centurie si ricongiunge parallelo alla \u201cvia di Villadose\u201d in localit\u00e0 Stopaccine (frazione di Pettorazza Grimani) dove flette leggermente ad est, poco prima di incontrare il lato maggiore occidentale di una particolare struttura poligonale che circoscrive il paleomeandro dell'Adige a monte di Pettorazza Grimani rettificato solo nel 1783.\nTale struttura costituisce tutt'oggi una problematica emergente e ancora in fase di definizione per cui in questa presentazione verranno considerate ipotesi e considerazioni non ancora del tutto avvalorate.\n\u201cQuesta singolare opera antropica \u00e8 costituita da una fascia di terreno larga circa 30 m, limitata da lineazioni corrispondenti a fossati e sentieri, in parte ancora attivi: essa d\u00e0 origine ad una poligonale aperta con 11 lati di lunghezza variabile, che segue e si adatta alle morfologie particolarmente rialzate degli argini dell'antica ansa fluviale\u201d.\nLa struttura risulta quindi in stretto legame con la \u201cvia di Villadose\u201d ma anche con il percorso stradale che oltre l'Adige si collega ad Agna, potrebbe quindi trattarsi di un particolare raccordo tra l'argine destro dell'Adige e il sistema viario di Adria e dell'antica fascia costiera.\nSembra inoltre che il tratto della via Annia sia collegato a tale struttura attraverso l'attuale corso fluviale dalla localit\u00e0 Bernarda a Rottanova, questo potrebbe quindi essere il collegamento alternativo con la \u201cvia di Villadose\u201d dopo i citati problemi di drenaggio dell'area circostante Pettorazza Grimani.\nQuesta \u201cpoligonale aperta\u201d risulta estranea al tessuto centuriale dell'ager adriese pur attraversandolo, per la netta mancanza di parallelismo con alcuni limites presenti ai margini del suo percorso e per la mancanza di ortogonalit\u00e0 con la \u201cvia di Villadose\u201d.\nIl dibattito sulla reale natura di questa opera anomala rimane quindi aperto anche perch\u00e9 la struttura poligonale di Pettorazza, unica nel suo genere, \u00e8 presente e ben visibile in tutte le mappe del territorio in quanto ricalcata per la maggior parte della sua estensione da sentieri e fossati ancora attivi.\nOrigini.\nL'origine del vocabolo \u201cPettorazza\u201d affonda le proprie radici in un passato molto lontano, quando la Volta dell'Adige divideva l'odierno territorio comunale in due centri, Pettorazza Papafava e San Giovanni, ubicati rispettivamente a sinistra e a destra dell'Adige.\nLo storico Francesco Antonio Bocchi di Adria parla dei \u201cvillaggi delle due Pettorazze\u201d sostenendo che prima del 1783 si trovavano entrambi sulla sponda sinistra del fiume, ma Pettorazza Nuova (poi Grimani) fu sempre a destra dell'Adige, in territorio veneziano e ci\u00f2 \u00e8 provato dal fatto che il Consorzio di S.Giustina (il cui comprensorio era a destra dell'Adige) per rimediare ai danni causati da una rotta del fiume, avvenuta nel 1654, impose una contribuzione ai proprietari consorziati, tra i quali figurava anche il territorio di S.Giovanni.\nSi narra che sulla sponda sinistra del fiume, sul confine fra il territorio Padovano e Veneziano, sorgesse una torre grande e goffa, da cui l'accrescitivo di \u201ctorrazza\u201d, le terre circostanti situate \u201cai piedi della torrazza\u201d vennero allora denominate di \u201cPetorrazza\u201d (dal dialetto \u201cpi\u00e8 d\u00e9a tor\u00e0ssa\u201d).\nLe carte catastali antecedenti il 1782 (anno dell'intervento di rettifica della volta dell'Adige ad opera della Repubblica Veneta) riportano infatti il toponimo di \u201cPetorrazza\u201d con una \u201c\"t\"\u201d e due \u201c\"r\"\u201d e solo agli inizi dell'Ottocento il nome muta in \u201cPettorazza\u201d.\nPrima del \u2018400 il territorio ubicato a destra dell'Adige veniva chiamato con il nome di San Giovanni e attorno al 1600 assunse il toponimo di C\u00e0 Grimani, desunto dalla villa che la celebre famiglia veneziana fece edificare in prossimit\u00e0 del fiume, la denominazione attuale gli \u00e8 pervenuta nel XVI secolo quando fu costruita la chiesa di S.Salvatore, poi demolita nel 1889.\nL'Adige separava il borgo di Pettorazza Vecchia (poi Papafava, a sinistra del fiume) da quello di Pettorazza Nuova (poi Grimani, a destra).\nSembra quindi ritenersi certo che Pettorazza Papafava, ben pi\u00f9 antica, abbia imposto il proprio nome solo in un secondo momento all'altro territorio confinante, di propriet\u00e0 della nobile famiglia dei Grimani.\nTale appellativo fa fondatamente supporre che il nome sia stato esteso al territorio della destra Adige solo in un secondo momento, e cio\u00e8 solo dopo l'unione delle due \u201cPettorazze\u201d avvenuta dopo la rettifica del fiume Adige nel 1782-83.\n\u00c8 quindi fondato sostenere che la torre che ha dato origine a tale toponimo si trovasse in territorio padovano, e quindi sulla sponda sinistra del fiume anzich\u00e9 in territorio veneziano (sulla sponda destra), un altro elemento che sembra avvalorare tale ipotesi \u00e8 da ricercare nella denominazione data alla giurisdizione della sponda opposta a quella padovana, prima San Giovanni e poi C\u00e0 Grimani (da notare la totale mancanza di qualsiasi riferimento al nome Pettorazza).\nMonumenti e luoghi d'interesse.\nArchitetture civili.\nCorte Grimani.\nLa Corte Grimani nota in paese come \u201cPalazzon\u201d, \u00e8 circondato dallo stesso ambiente che l'ha vista sorgere alcuni secoli or sono; oggi \u00e8 situata nei pressi del vecchio ingresso del paese collegata alla strada arginale dell'Adige, dal quale dista poche decine di metri."}
{"id": "36436", "revid": "322321", "url": "https://it.wikipedia.org/wiki?curid=36436", "title": "Pincara", "text": "Pincara (\"Pincara\" in veneto) \u00e8 un comune italiano di abitanti della provincia di Rovigo in Veneto, situato a sud-ovest del capoluogo.\nStoria.\nL'abitato deve la sua origine ai lavori di bonifica effettuati dopo la rotta del Po del 1471, dove le sue acque fuoriuscite dall'alveo a Bariano aggravarono la gi\u00e0 compromessa situazione idrogeologica della zona, sito di territorio paludoso. L'allora Duca di Ferrara Ercole I d'Este concesse, tramite investitura, al suo consigliere Guglielmo Pincaro di Parma di controllare la zona, incarico formalizzato con il decreto di investitura a Feudo sottoscritto il 10 aprile 1473 che prevedeva privilegi ed esenzioni fiscali. Il toponimo \u00e8 di conseguenza originato dalla villa del nobile Pincaro che si form\u00f2 sul retratto, propriet\u00e0 che riusc\u00ec comunque ad amministrare per breve tempo in quanto lo stesso mor\u00ec a Ferrara nel 1476."}
{"id": "36437", "revid": "1652134", "url": "https://it.wikipedia.org/wiki?curid=36437", "title": "Polesella", "text": "Polesella (\"Pols\u00e8la\" nel dialetto locale) \u00e8 un comune italiano di abitanti della provincia di Rovigo in Veneto, situato a sud del capoluogo.\nStoria.\nStoria antica.\nEsisteva sicuramente in zona un abitato in epoca romana, documentato dal ritrovamento di resti di tegole tombali.\nSi ritiene verosimile la presenza di frequentazioni precedenti in quanto le prime bonifiche in Polesine avvennero in epoca etrusca con lo scavo dei primi scoli, all'epoca chiamate fosse.\nGli sforzi etruschi e romani per strappare la terra alle paludi furono vanificati dalla Rotta della Cucca del 589 che riport\u00f2 allo stato paludoso tutto il Polesine e le valli della bassa veronese.\nIl territorio del comune di Polesella cominci\u00f2 a riemergere dai guasti causati dall'alluvione secolare dell'Adige intorno al X secolo.\nFino a quel momento il territorio era stato soggetto al fenomeno dei polesini (una caratteristica che ha dato a tutta la zona il nome proprio di Polesine per antonomasia); vale a dire che occasionalmente alcuni isolotti di terra riuscivano ad emergere tra le paludi e permettevano degli insediamenti che per\u00f2 avevano un carattere di temporaneit\u00e0, causato dalle continue piene del Po, del Canal Bianco e dell'Adige.\nNascita e fioritura di Raccano sotto gli Estensi.\nIl riassesto idrico operato in quei tempi permise di limitare il fenomeno dei polesini e la nascita del primo nucleo abitato stabile, pi\u00f9 o meno corrispondente all'attuale frazione di Raccano e all'epoca denominato Orcano.\nDa notare che, in quel periodo, il corso principale del Po era pi\u00f9 a sud e attraversava Ferrara.\nSempre in questo periodo fu data una qualche stabilit\u00e0 anche al corso della Fossa che per secoli avrebbe caratterizzato il centro di Polesella (ossia fino alla disastrosa alluvione del novembre 1951).\nL'importanza della Fossa \u00e8 attestata fin dai primi documenti, in quanto permetteva, risalendone il corso, di passare per nave dal Po al Canal Bianco, da dove tramite altri corsi d'acqua si poteva raggiungere anche l'Adige.\nIl territorio a destra della Fossa fu chiamato Lavigia o Litigia, mentre il territorio a sinistra fu chiamato Policella o Pelosella.\n\u00c8 documentata l'esistenza di una parrocchia di Santa Maria di Litiga nel territorio della Litigia, nata contemporaneamente alla parrocchia di Santa Margherita di Orcano.\nCon la rotta di Ficarolo del 1152 (che distrusse il centro abitato di Litiga) il corso principale del Po cominci\u00f2 a passare nell'alveo ora pi\u00f9 o meno corrispondente al Poazzo, leggermente pi\u00f9 a nord del corso attuale; Raccano, che sorgeva l\u00ec, ne ebbe un grosso impulso allo sviluppo.\nNel 1271 il tratto di Po compreso tra Raccano e l'odierna Guarda Veneta fu teatro di una battaglia navale combattuta tra la Repubblica di Venezia e Bologna.\nDurante il XIII e XIV secolo Raccano fu Podesteria del ducato Estense (una sorta di importante capoluogo con giurisdizione sul territorio da Canaro a Guarda Veneta, da entrambi i lati del Po), importanza tuttora testimoniata dalla chiesa romanica, oggi intitolata alla Nativit\u00e0 di Maria Santissima, fondata nel X secolo e in seguito ornata con opere di indubbio valore artistico.\nIn questo periodo furono anche rifondati i centri di Litiga e Policella, sempre a cavallo della Fossa.\nNascita e fioritura di Polesella sotto Venezia.\nLe successive alluvioni del XV secolo spostarono pi\u00f9 a sud il corso principale del Po, dove si trova tuttora; Raccano cominci\u00f2 a decadere e gli abitanti si trasferirono gradualmente sulle nuove rive del grande fiume, unificando i due piccoli borghi preesistenti ai lati della Fossa nell'unico abitato di Polesella.\nIl centro dell'abitato nacque e crebbe proprio sull'argine, che all'epoca aveva dimensioni molto pi\u00f9 modeste rispetto a quelle attuali; ingegnose opere in muratura furono poste in modo da consentire la rapida costruzione di un sopralzo in legno e sacchi di sabbia per evitare l'esondazione del Po nella piazza sottostante nei periodi di piena.\nTali opere riuscirono a contenere le piene del Po per diversi secoli, fino al loro smantellamento nel 1957.\nDurante il XV secolo, il Polesine fu terra contesa tra la Repubblica di Venezia e il Ducato Estense, che si alternarono pi\u00f9 volte nel governo del territorio.\nNel 1482, durante la Guerra del Sale, Polesella fu teatro di una battaglia navale che ebbe luogo sul Po, proprio davanti alla Fossa; la vittoria dei veneziani fu determinante per la guerra, e cos\u00ec Polesella nel 1484 pass\u00f2 definitivamente sotto il dominio della Serenissima insieme con tutto il territorio di Rovigo, che all'epoca non comprendeva tutto il Polesine.\nPolesella divenne cos\u00ec un importante centro strategico, in quanto il Po segnava il confine con gli Estensi solamente nel tratto tra il borgo e Guarda Veneta, ed era dunque l'unico sbocco della Serenissima sul grande fiume.\nIl tratto di Po in corrispondenza di Polesella fu il luogo di un'altra e molto pi\u00f9 celebre battaglia navale fra la Repubblica di Venezia e il Ducato di Ferrara che si svolse il 22 dicembre 1509 nel corso dei fatti della Lega di Cambrai.\nLa battaglia \u00e8 stata cantata anche da Ludovico Ariosto nel suo Orlando Furioso (, 2, vv. 1-4).\nL'importante vittoria dell'artiglieria estense, che distrusse la flotta nemica e cattur\u00f2 le navi superstiti, ebbe l'unico effetto di fermare l'avanzata veneziana; infatti al termine della guerra Polesella torn\u00f2 a far parte della Serenissima e ne condivise le sorti fino alla sua fine, avvenuta nel 1796 ad opera di Napoleone I di Francia.\nDurante i tre secoli di dominazione Veneziana Polesella crebbe grazie all'importantissima posizione strategica; durante il XVI secolo fu costruito il Sostegno, una sorta di ponte con un'ampia chiusa che serviva ad evitare che le acque del Po, nei periodi di piena, rigurgitassero nella Fossa.\nAlcune importanti famiglie Veneziane costruirono una villa o una loro abitazione a Polesella: tra questi i Grimani, i Don\u00e0, i Foscari e i Morosini.\nDurante la guerra di Castro, che in Polesine vide contrapposte la Repubblica di Venezia e lo Stato Pontificio, nel 1644 furono costruite a Polesella importanti opere militari, che con la loro imponenza riuscirono nel loro scopo di tenere le (fortunatamente poche) battaglie lontano dal centro.\nRaccano negli anni fu progressivamente abbandonata; ci\u00f2 nonostante, la chiesa continu\u00f2 a servire anche i fedeli di Polesella.\nLa basilica parrocchiale fu posta nella sua sede attuale e dedicata alla Beata Vergine del Rosario solamente nel 1730.\nLa storia moderna.\nNel 1796 la Serenissima cadde e Polesella segu\u00ec le vicissitudini del Veneto sotto la dominazione francese; in particolare, entr\u00f2 a far parte insieme con tutto il Polesine e il territorio di Ferrara nel dipartimento del Basso Po.\nChiusa la parentesi della dominazione francese, nel 1815 l'importanza strategica di Polesella rest\u00f2 immutata: il confine tra il Regno Lombardo Veneto e lo Stato Pontificio fu spostato fino a comprendere tutti i territori del Polesine a nord del Po, dando alla provincia di Rovigo l'aspetto che ha tutt'oggi.\nIl Po, navigabile, restava un'importantissima via di comunicazione, e i battelli che ne salivano e scendevano il corso fermavano anche a Polesella, favorendo l'economia.\nDurante il Risorgimento furono molti i patrioti che attraversarono il Po a Polesella, dove il grande fiume restringe temporaneamente il suo corso, soprattutto dopo che Ferrara pass\u00f2 sotto il Regno di Sardegna (in seguito Regno d'Italia) nel 1859.\nInfine, dopo la terza guerra di indipendenza anche Polesella pass\u00f2 sotto il Regno d'Italia nel 1866.\nIn questo modo venne a cessare l'importanza strategica di Polesella, che non fu pi\u00f9 territorio di confine.\nLa costruzione della linea ferroviaria e della strada carrabile che unirono Ferrara con Rovigo nei primi anni del dominio Savoia, ebbe a Polesella il solo effetto di limitare la crisi economica che si abbatteva in quegli anni su tutto il resto del Polesine.\nCos\u00ec anche i contadini di Polesella si unirono alle rivolte de \"La Boje!\" degli anni 1880, alle quali non fu data una reale soluzione politica.\nCominci\u00f2 dunque l'esodo degli abitanti verso il Messico e il Sud America, insieme a tanti altri veneti che vedevano nelle terre del nuovo continente l'unica reale speranza di continuare a vivere dignitosamente.\nLa crisi economica e culturale \u00e8 dimostrata anche dalla mancata ricostruzione del teatro, dopo che il 19 luglio 1892 una improvvisa tromba d'aria, conosciuta nelle cronache dell'epoca come \"il ciclone di Polesella\", distrusse buona parte dell'abitato causando morti e feriti.\nIl ciclone distrusse anche il palazzo Grimani in piazza, allora sede del comune; la sede fu ricostituita nell'ex palazzo delle poste austriache mentre i resti del palazzo furono inglobati in costruzioni successive.\nA risollevare le sorti economiche di Polesella fu la costruzione, nel 1899, del caratteristico ponte galleggiante; notevole come l'opera fu finanziata dal comune di Canaro.\nIl ponte consisteva in una serie di chiatte legate una all'altra che attraversavano per 400 metri il corso del fiume e collegavano Polesella con Ro Ferrarese; la parte centrale del ponte poteva essere slegata per permettere il passaggio delle imbarcazioni, mentre un ingegnoso sistema di rampe ad altezze diverse permetteva di accedere al ponte qualunque fosse il livello del fiume.\nLa storia di Polesella si confonde con quella del Polesine per tutto l'inizio del XX secolo: la prima guerra mondiale tocca la citt\u00e0 nel suo tributo di vite umane ma non per fatti bellici diretti, e durante il ventennio del regime Fascista si registrano solo fatti di cronaca come la piena del 1926, anche questa volta contenuta dai sopralzi subito approntati sull'argine, o la gelata dell'inverno 1929, quando si pot\u00e9 addirittura attraversare il Po a piedi o su rudimentali slitte.\nDurante la seconda guerra mondiale Polesella fu bombardata pi\u00f9 volte dagli alleati, tra il 1944 e il 1945, proprio per la presenza del ponte galleggiante sul Po.\nL'alluvione del 1951 e la storia contemporanea.\nNell'immaginario contemporaneo Polesella \u00e8 indissolubilmente legata alla disastrosa alluvione del 1951, che fu mal gestita dai responsabili del Genio Civile: da sempre infatti i veneziani, al verificarsi delle alluvioni del Po, procedevano al taglio degli argini della Fossa in modo da consentire l'efflusso delle acque verso il mare Adriatico, tanto che ancora adesso si usa chiamare \"el Taj\" (\"il taglio\") la zona in cui avveniva il taglio degli argini.\nAll'epoca per\u00f2 i tecnici del Genio Civile pensarono che gli argini della Fossa potessero contenere l'alluvione nel catino compreso tra Occhiobello e Polesella, ma la portata della piena venne sottovalutata con conseguenze tragiche.\nDa questo evento ha avuto origine la Polesella odierna.\nLa carestia che si abbatt\u00e9 sul Polesine provoc\u00f2 una enorme ondata migratoria, in particolare verso il triangolo industriale, che non risparmi\u00f2 Polesella.\nChi rimase non si perse d'animo e recuper\u00f2 rapidamente la terra dai disastri dell'alluvione.\nLa Fossa, considerata ingiustamente causa di parte dei disastri prodotti dall'alluvione, fu tombata e lo storico Sostegno fatto costruire dai veneziani fu abbattuto.\nSi decise infine di rialzare notevolmente gli argini del Po lungo tutto il territorio polesano; il centro vitale di Polesella (il \"Liston\"), che si era formato proprio sul vecchio argine, fu cos\u00ec abbattuto nel 1957 e ricostruito sul tratto tombato della Fossa.\nQueste trasformazioni hanno stravolto l'aspetto originario del paese, che da unico e caratteristico villaggio affacciato sul Po, divenne una cittadina rivierasca come tante altre.\nNel 1980 anche il ponte galleggiante fu smantellato e sostituito dal moderno ponte in cemento armato.\nRecentemente Polesella \u00e8 tornata ad essere una citt\u00e0 dotata di una certa attrattiva e ha incrementato notevolmente il numero dei propri abitanti.\nMonumenti e luoghi d'interesse.\nArchitetture religiose.\nTutti gli edifici religiosi del territorio sono amministrativamente parte della Diocesi di Adria-Rovigo, pi\u00f9 precisamente del vicariato di Crespino-Polesella.\nGeografia antropica.\nFrazioni.\nLo statuto comunale di Polesella non menziona nessuna frazione. In base al 14\u00ba Censimento Generale della Popolazione e delle Abitazioni, i principali centri abitati sono:\nAmministrazione.\nSindaci.\nPolesella, nel secondo dopoguerra, \u00e8 stata amministrata dai seguenti sindaci:\n1946-1950 Luigi Noventa (prima commissario prefettizio). \n1950-1964 Secondo Astolfi (Pci). \n1964-1980 Dedio Zamboni (Pci). \n1980-1995 On. Maruzza Astolfi (Pci). \n1995-2004 Prof.ssa Debora Linea (Lista civica \"Polesella Progresso e Sviluppo\", Csx). \n2004-2014 Geom. Ornella Astolfi (Lista civica \"Polesella Progresso e Sviluppo\", Csx)\n2014-[...] Prof. Leonardo Raito (Lista civica \"Polesella Domani\", Csx)\nUna delle particolarit\u00e0 del paese rivierasco \u00e8 di essere un \"comune rosa\" avendo avuto, per ben sette lustri, sindaci donna.\nSport.\nIl bisnonno di Thiago Motta, ex-calciatore italo-brasiliano, era originario di Polesella."}
{"id": "36438", "revid": "57872", "url": "https://it.wikipedia.org/wiki?curid=36438", "title": "Pontecchio Polesine", "text": "Pontecchio Polesine (\"Pontecio\" in veneto) \u00e8 un comune italiano di abitanti della provincia di Rovigo in Veneto, situato a sud del capoluogo.\nStoria.\nPre-protostoria / et\u00e0 antica.\nNel territorio comunale, in localit\u00e0 Zanforlina, ricerche di superficie e poi uno scavo hanno portato alla luce materiali soprattutto ceramici datati alle fasi iniziale e centrale della media et\u00e0 del Bronzo (1650-1450 a.C.). Si tratta del pi\u00f9 antico abitato dell'area medio-polesana, sorto in prossimit\u00e0 di un antico corso padano noto come Po di Adria. I materiali archeologici indicano contatti con l'area emiliano-romagnola e con l'Italia centrale (facies archeologica di Grotta Nuova).\nEt\u00e0 medioevale.\nEra probabile l'esistenza di un ponte che servisse ad attraversare il Tartaro-Canalbianco.\nStemma.\nIl \"Dizionario corografico dell'Italia\" (1875) riporta lo stemma d'epoca del comune."}
{"id": "36439", "revid": "1564499", "url": "https://it.wikipedia.org/wiki?curid=36439", "title": "Accadia", "text": "Accadia (IPA: , \"Acch\u00ebd\u00ec\u00eb\" in dialetto dauno-irpino) \u00e8 un comune italiano di abitanti della provincia di Foggia in Puglia.\nSituato tra i monti della Daunia a conserva lo storico \"Rione Fossi\" (il nucleo pi\u00f9 antico del centro abitato) nonch\u00e9 il santuario della Madonna del Carmine, quest'ultimo sorto a oltre metri di altitudine alle falde del monte Crispignano.\nGeografia fisica.\nIl centro abitato, posto a 650 , \u00e8 tra i pi\u00f9 elevati della Puglia e l'intero territorio comunale \u00e8 prevalentemente montuoso.\nEsso comprende diversi dei rilievi pi\u00f9 elevati del monti della Daunia, tra i quali monte Crispignano (1105 m), che \u00e8 tra i pi\u00f9 importanti della regione, sia per altitudine, sia per interessi religiosi, e \"monte Tre Titoli\" (1030 m), il cui nome deriva dal caratteristico aspetto geomorfologico che mostra in successione, dal pi\u00f9 piccolo al pi\u00f9 grande, tre caratteristici rilievi allungati in senso est-ovest, chiamati, appunto, i \"Tre Titoli\".\nTerritorio.\nIl territorio comunale confina con quelli di altri cinque comuni della provincia di Foggia: Sant'Agata di Puglia, Monteleone di Puglia, Deliceto, Bovino e Panni.\nNel territorio comunale non sono presenti fiumi di rilievo, ma soltanto piccoli torrenti e alcuni specchi e fili d'acqua. Tra questi vi sono: il torrente Frugno, che ha le sue sorgenti ai piedi del centro abitato e che \u00e8 un affluente del fiume Carapelle, e il torrente Rotato. I due torrenti si riuniscono a sud-est del paese. Pi\u00f9 numerose sono, invece, le sorgenti e i piccoli ruscelli.\nClima.\nAccadia ha il tipico clima dell'alta collina, con inverni freddi e spesso nevosi ed estati temperate e non afose che lo rendono meta di turisti in cerca di refrigerio.\nDurante l'inverno il manto di neve pu\u00f2 raggiungere anche i 20\u201330\u00a0cm di spessore; pi\u00f9 raramente la coltre bianca pu\u00f2 arrivare anche a 40\u201350\u00a0cm.\nLa temperatura media mensile del mese di gennaio si attesta attorno ai 5\u00a0\u00b0C, quella del mese di agosto attorno ai 22,8\u00a0\u00b0C.\nDurante la stagione estiva, in generale, la temperatura media si mantiene sempre al di sotto dei 30\u00a0\u00b0C.\nRilevante durante tutto il corso dell'anno \u00e8 l'elevato tasso di umidit\u00e0 e una forte ventosit\u00e0, che spesso crea dei problemi nell'attivit\u00e0 agricola.\nNella tabella sottostante sono riportati i valori medi che si registrano ad Accadia.\nOrigini del nome.\nSecondo una vecchia congettura la prima parte del toponimo (\"Acca-\") deriverebbe dal nome dell\"oppidum\" italico di \"Accua\", distrutto nel 213 a.C. dai Romani nel corso della seconda guerra punica, mentre la seconda parte (\"-dia\") trarrebbe forse origine da \"Dea\" o \"Idea\", altro nome della dea Cibele venerata in epoca pre-cristiana in un sito citato nell\"'Itinerarium Antoninianum\" come \"Ad Matrem Magnam\" e noto in epoca contemporanea come Lim\u00e8tara (da \"Ad Demetriam\"). Un'antica statua in pietra rinvenuta nel territorio comunale, raffigurante la dea con il volto di civetta, \u00e8 tuttora custodita nella sede municipale. In realt\u00e0 Tito Livio poneva \"Accua\" a met\u00e0 strada tra \"Herdonia\" e \"Luceria\", dunque relativamente lontano dall'attuale Accadia.\nIn epoca contemporanea si ritiene perci\u00f2 pi\u00f9 verosimile che il nome Accadia derivi invece da un idronimo, ossia dal latino \"Aqua (ca)diva\" (=\"acqua che cade\", \"acqua corrente\"), poi \"Aquediae\", per via dell'ampia presenza di sorgenti e cascatelle nel territorio comunale e in contrapposizione ad Acquatorta (=\"acqua deviata, incanalata\"), nome di un grosso casale medievale distante qualche chilometro.\nStoria.\nPreistoria.\nIl popolamento del territorio di Accadia \u00e8 molto antico, e questo \u00e8 testimoniato soprattutto dal ritrovamento di caverne e di fossi lungo la pendice orientale della collina su cui, attualmente, sorge l'abitato (\"rione Fossi\"). Queste furono adibite a rifugio di piccole comunit\u00e0 umane sin dall'epoca preistorica.\nPeriodo romano e alto medioevo.\nDurante l'impero romano l'area fu interessata dai commerci che si sviluppavano lungo la trafficata rete viaria dell'Appennino, tra Roma e l'Apulia. Ne \u00e8 testimonianza il ritrovamento dei resti di una \"taverna romana\". L'area, durante tale periodo, fu anche soggetta ad un intenso sfruttamento agricolo.\nDopo le invasioni barbariche, Accadia rientr\u00f2 nella sfera di influenza del castello di Sant'Agata, che in seguito divenne un gastaldato longobardo. La progressiva cristianizzazione della zona vide molte comunit\u00e0 religiose stabilirsi nella zona. Esse determinarono lo sviluppo dell'allevamento e di un florido artigianato.\nLa buona posizione naturale e strategica indusse i bizantini a cingere di mura il luogo gi\u00e0 di per s\u00e9 sicuro e a creare un castello ben difeso, che sarebbe rimasto in piedi sino al 1462.\nBasso medioevo.\nAl tempo della conquista normanna dell'Italia meridionale, l'organizzazione sociale di Accadia era molto semplice e le dimensioni dell'abitato modeste. Solo in epoca angioina, infatti, il borgo venne infeudato. Accadia fu infatti possesso di Bertrando dal Balzo, quindi di Giovanni Scotto, ed ancora della famiglia Zuncolo, per passare infine al barone di Trevico Adam de Burges. Accadia era abitata da contadini che coltivavano piccoli appezzamenti di terreno di propriet\u00e0 del duca locale. La cittadina fu gravemente danneggiata dal terremoto del 1456.\nL'assedio di Accadia.\nNell'ambito della contesa tra Angioini ed Aragonesi per la conquista del regno di Napoli, il sovrano aragonese, Ferrante I d'Aragona, il 21 luglio del 1462 strinse d'assedio la cittadina. Nonostante la coraggiosa resistenza dei cittadini, che difesero con tutte le loro forze Accadia per ben 19 giorni, Ferrante I d'Aragona riusc\u00ec a conquistarla e le diede fuoco. Tale evento, con una fedele riproduzione di Accadia dell'epoca, \u00e8 raffigurato in due pannelli nella bronzea porta conservata nel Maschio Angioino di Napoli e ogni anno l'evento viene commemorato con un corteo storico in abiti d'epoca. \nL'assedio di Accadia, insieme alla sconfitta di Giovanni D'Angi\u00f2 nella battaglia di Troia (19 agosto 1462), rappresent\u00f2 un evento fondamentale per il futuro assetto politico e geografico dell'Italia meridionale.\nEpoca moderna.\nDopo tante vicissitudini Accadia venne data in dote a Margherita Recco, la quale si un\u00ec in matrimonio con il conte Carlo Venato Dentice, appartenente a una nobile famiglia napoletana. Dal punto di vista urbanistico, dopo la distruzione del 1462 e con il crescere della popolazione, il paese inizi\u00f2 ad estendersi verso le aree limitrofe.\nUn momento molto importante per la storia di Accadia si ebbe poi nel 1694 quando il locale duca, appartenente alla famiglia dei Recco, promosse la realizzazione di una cappella sul monte Crispignano e don\u00f2 il bassorilievo marmoreo raffigurante la \"Madonna col Bambino\". Cos\u00ec si concretizz\u00f2 per gli accadiesi il desiderio di venerare degnamente la Madonna del Carmine.\nAlla morte di Margherita Recco (1701) il ducato di Accadia pass\u00f2 al suo ultimo titolare il marchese Roberto Dentice. Nel Settecento Accadia faceva parte della provincia di Principato Ultra e, nel quadriennio 1743-46, fu inoltre soggetta alla competenza territoriale del \"regio consolato di commercio\" di Ariano..\nEpoca contemporanea.\nNel 1806 Accadia divenne capoluogo di circondario (con giurisdizione su altri due comuni nell'ambito del distretto di Bovino) dopo essere passata dalla provincia di Principato Ultra alla Capitanata, ma nel 1861 comp\u00ec il percorso inverso venendo aggregata alla provincia di Avellino e divenendo capoluogo di mandamento (con giurisdizione sugli stessi due comuni) nell'ambito del circondario di Ariano di Puglia.\nLa fine dell'Ottocento e gli inizi del Novecento costituirono un periodo di relativo benessere economico, dovuto soprattutto alla fioritura della locale agricoltura, ma l'epidemia di colera del 1910 e l'intensificarsi dell'emigrazione oltreoceano determinarono successivamente l'arretramento delle condizioni economiche del comune. Nel 1921 ad Accadia venne istituita la locale Camera del Lavoro, che pochi anni dopo venne sciolta dai fascisti. Nel 1927 Accadia, insieme ad Orsara di Puglia (all'epoca \"Orsara Dauno-Irpina\"), lasci\u00f2 definitivamente l'Irpinia per aggregarsi alla provincia di Foggia.\nSuccessivamente il comune fu semidistrutto dal terremoto del Vulture del 1930 e gravemente danneggiato dal terremoto dell'Irpinia del 1962. I terremoti del 1930 e del 1962 arrecarono infatti ingenti danni all'abitato e ai monumenti, e avviarono il trasferimento della popolazione dal vecchio borgo denominato \"Rione Fossi\" verso il pianoro collinare ove sorge il moderno centro abitato. Accadia fu colpita invece solo lievemente dal terremoto dell'Irpinia del 1980.\nSimboli.\nIl gonfalone di Accadia \u00e8 costituito da un drappo giallo merlato con frangia dorato nella parte inferiore di colore giallo. Al centro del gonfalone vi \u00e8 lo stemma di Accadia coronato dall'iscrizione \"Comune di Accadia\".Nel basso vi \u00e8 una scritta, che \u00e8 poi il motto del comune, che dice: \"Aquadiam fortem cepit rex fortior urbem\".\nLo stemma \u00e8 costituito da uno scudo su fondo azzurro con un ponte, sotto al quale si intravede un fiume, ed una corona ducale sovrastante. Al di sopra di questo ponte si pu\u00f2 notare, poi, una grande A, iniziale del nome del comune. Tale stemma \u00e8 poi circondato nella parte inferiore da due rami, uno di alloro, l'altro di quercia legati alla base da un intreccio di rami.\nMonumenti e luoghi d'interesse.\nI principali luoghi d'interesse di Accadia sono quelli legati alla natura, alla storia e al culto. Infatti, poich\u00e9 il comune si trova in una zona perlopi\u00f9 montuosa e collinare, lontana dai grandi centri urbani, di particolare rilievo sono i luoghi legati all'ambiente e alla natura. Tra questi vi sono il \"Bosco Paduli\" e \"Pietra di Punta\". Di particolare interesse sono anche luoghi legati alla storia di Accadia, come il \"Rione Fossi\" che testimonia l'assetto urbanistico del comune prima di essere distrutto dai vari terremoti, e al culto dei santi o della Madonna, come il santuario di monte Crispignano o la chiesetta di \"Santa Maria dei Teutoni\".\nDi seguito, la descrizione dei luoghi di maggior interesse.\nArchitetture religiose.\nL'edilizia religiosa, come quella civile, ha patito molto i vari terremoti che hanno colpito il territorio nel corso dei secoli, perci\u00f2 le chiese di Accadia, compreso il Santuario di monte Crispignano, sono piuttosto recenti.\nL'unico esempio di chiesa pi\u00f9 antica si trova nel \"Rione Fossi\".\nChiesa dei Santi Pietro e Paolo.\nLa primitiva chiesa matrice intitolata nel 1098 ai Santi Pietro e Paolo, giaceva nel centro dell'attuale Rione Fossi. Anticamente presentava sette archi a tutto sesto con ampi finestroni rettangolari. Sul lato sinistro vi era un campanile a tre piani con pianta quadrata e con una cuspide di forma conica. Fu danneggiata dal terremoto del 1456 e nel 1462 dall'artiglieria dell'esercito aragonese, che assedi\u00f2 Accadia. Diverse furono le riparazioni e le ricostruzioni, fino al 1930, quando il terremoto rese inagibile e pericolosa la chiesa.\nNel 1949, il nuovo parroco, Michele Melfi, avvi\u00f2 la realizzazione del progetto di una nuova chiesa, con l'aiuto dell'amministrazione e dell'intera comunit\u00e0. La nuova chiesa matrice fu inaugurata il 21 agosto 1964 da Innocenzo Russo, vescovo di Bovino, costruita in un'altra zona del paese, ovvero, nell'omonima piazza. Tale chiesa ha forma rettangolare e nella parte terminale vi sono tre vani: quello frontale, che ospita l'altare ed il tabernacolo, quello di destra, che costituisce la cappella dedicata alla Madonna del Carmine, e quello di sinistra, che \u00e8 attualmente destinato al coro. Al lato della sacrestia vi \u00e8 un campanile a base quadrata. L'illuminazione della navata \u00e8 assicurata da dodici finestre istoriate, e la facciata \u00e8 ornato con un bassorilievo, che si trova sopra al portale e che raffigura i Santi Pietro e Paolo.\nLe statue dei Santi Pietro e Paolo sono opere barocche del Seicento, che vennero restituite al culto, dopo il restauro del settembre 2000. La chiesa \u00e8 sede della parrocchia Santi Pietro e Paolo, che fa parte dell'arcidiocesi di Foggia-Bovino.\nChiesa di San Vito.\nLa chiesa di San Vito (dedicata anche a Sant'Antonio) \u00e8 ubicata nel centro storico del paese.\nEssa risale al 1730, ma, in seguito al deperimento dovuto soprattutto ai terremoti, \u00e8 stata ricostruita nel 1973.\nLa facciata principale \u00e8 rivestita di mattoni a vista, come l'annesso campanile posto sul lato sinistro dell'edificio, e presenta un ampio portale ligneo.\nAl di sopra di questo portale vi \u00e8 un timpano triangolare in marmo alla cui base \u00e8 incisa la data di costruzione e di ricostruzione della chiesa.\nLa parte superiore della facciata \u00e8 caratterizzata da una grande finestra di forma triangolare che consente ai raggi del sole di illuminare la navata centrale della chiesa.\nSantuario della Madonna del Carmine.\nIl paese \u00e8 dominato dall'imponente Monte Crispignano (1105 ), dove la Madonna del Carmine, secondo la tradizione, apparve ad un pastorello nella fenditura di una rupe.\nQui fu eretto il Santuario, luogo di culto e penitenza.\nIl 21 agosto 1927 la Beata Vergine del Carmine fu incoronata con una grande cavalcata e festeggiamenti.\nDa allora, ogni cinque anni si festeggia la discesa della statua della Madonna dal Monte Crispignano fino in paese.\nSanta Maria dei Teutoni.\nIn contrada \"Santa Maria\", a 4\u00a0km da Accadia, sulla strada per Monteleone di Puglia, si trova l'antica chiesetta di Santa Maria Maggiore o dei Teutoni.\nNata come tempio pagano con la denominazione \"Ad Matrem Magna\" sulla via Herculeia, nell'itinerario antonino, assunse poi la denominazione di \"Sancta Maria Matri Magna\".\nNel 1191 entr\u00f2 sotto il controllo dell'Ordine Teutonico che vi introdusse l'attuale denominazione di \"Santa Maria Maggiore\" o \"dei Teutoni\".\nLa chiesetta rappresenta un'opera storica di rilievo soprattutto per le epigrafi celate nella facciata e per la cripta, dove \u00e8 conservato un cippo cifrato e ornato che rappresenta tre busti: Alessandro Severo, la madre Giulia Mamea e la moglie Sallustia, che secondo una leggenda sarebbe qui sepolta.\nSecondo la tradizione, in questo luogo, sarebbero conservati anche i resti del pontefice Callisto II, che mor\u00ec sulla via Appia il 12 dicembre 1124, mentre ritornava dalla vicina Troia, dove aveva presieduto un concilio di ottantacinque vescovi e sessanta abati.\nAltro.\nPiazza dell'Orologio.\nLa piazza prende il nome dalla torre dell'Orologio, inaugurata nel 1883 e restaurata in seguito al terremoto del 1930.\nSu di essa sono apposti due pannelli che rappresentano l'assedio aragonese di Accadia nel 1462 e l'epigrafe dell'umanista Giovanni Pontano che recita: \u00ab\"Aquadiam fortem cepit rex fortior urbem andegavos pellens viribus eximiis\"\u00bb.\nNella piazza ha sede anche la fontana monumentale a forma di tempietto in stile neoclassico e realizzata in pietra locale. La fontana fu eretta sotto Ferdinando II di Borbone nel 1836, come riporta l'epigrafe sul frontone, a ricordo dell'acqua portata dal locale acquedotto.\nNel 1987 sotto il portico furono collocati due pannelli bronzei che richiamano l'assedio aragonese del 1462. Tra i due pannelli apposti sulla fontana \u00e8 riprodotto l'antico simbolo di Accadia che reca la data del 1701. Il tetto a doppio spiovente \u00e8 sostenuto da quattro colonne circolari e all'interno vi sono tre fontanelle in pietra distanti tra loro circa due metri, mentre di lato c'\u00e8 una piccola vasca che serviva come abbeveratoio. Ai lati della fontana vi sono grandi catene, che oggi sono solo elementi ornamentali, ma che una volta servivano a poggiare i barili riempiti d'acqua.\nDalla piazza dell'orologio si pu\u00f2 ammirare il borgo antico di Accadia, denominato \"Rione Fossi\", e il suo ingresso monumentale, definito \"Arco di Porta di Capo\". Proprio attraverso quest'ingresso le milizie del re Ferrante I, forti delle artigliere, irruppero nella rocca assediandola.\nPiazza Matteotti e Piazza San Luigi.\nLa piazza intitolata a Giacomo Matteotti molti anni addietro ospitava un convento ormai scomparso ed era denominata \"Largo Sant'Antonio\". Tale piazza, dalla quale si pu\u00f2 ammirare \"Monte Serbarolo\" e il variegato paesaggio del Subappennino Dauno, rappresenta un luogo di ritrovo per la popolazione e uno dei principali \"teatri\", insieme al \"Rione Fossi\", delle manifestazioni che si tengono nel comune. Sulla piazza \u00e8 eretto il monumento ai caduti di tutte le guerre realizzato nel 1971 con il contributo del comune e dei cittadini.\nLa piazza \u00e8 stata restaurata nell'anno 2013 ed \u00e8 stato rinnovato anche il basamento su cui poggia la statua ai caduti. Questo ha, attualmente, la forma di un prisma su cui sono incisi i nomi dei caduti sui quali scorre un filo d'acqua.\nSalendo dal \"Rione Fossi\" verso il piano della collina, si trova piazza San Luigi, detta popolarmente \"lu murt'cill\". Tale piazza presenta, al centro, una fontana di forma circolare e in passato ospitava una chiesa intitolata a .\nSiti archeologici.\nRione Fossi.\nIl \"Rione Fossi\" rappresenta una parte di storia per il comune di Accadia. L'antico borgo \u00e8, infatti, sede del pi\u00f9 antico insediamento urbano del comune e rappresenta una preziosa testimonianza architettonica e storica di un'antica civilt\u00e0 contadina.\nIl borgo \u00e8 stato abbandonato in seguito al terremoto del 1930 e risulta oggi completamente disabitato. Negli ultimi anni le varie amministrazioni hanno avviato un programma di recupero e restauro che \u00e8 in fase di completamento.\nNell'antichit\u00e0 classica la zona era considerata luogo di culto, era, infatti, area sacra, con templi, cenobi pagani e dimore sacerdotali. In epoca medievale e durante il periodo normanno-svevo-angioino-aragonese, il luogo era, invece, una munitissima piazzaforte, che sfruttava le fortificazioni messe a difesa dei templi classici, con i loro ingenti tesori. I cittadini vivevano casali sparsi attorno a tale piazzaforte.\nL'antica denominazione \"Fossa dei Greci\" \u00e8 dovuta al fraintendimento e adattamento della denominazione greco-latina che era \"Fossa Agroecorum\" che in realt\u00e0 si traduce come \"Fosse degli orfici\" (letteralmente degli asociali, perch\u00e9 gli orfici erano eremiti). Essi abitavano in quelle grotte, sopravvissute e ancora evidenti attualmente nella zona e, da vivi, si preparavano come sepoltura una semplice fossa, nella quale si calavano, avvolti in un candido lenzuolo e con una lucerna.\nAll'interno del borgo le case sono separate da stradine selciate e da vicoli tortuosi, che danno una caratteristica forma a chiocciola. Tali abitazioni sono raccolte attorno alla monumentale chiesa matrice dei Santi Pietro e Paolo, risalente all'epoca bizantina ed attualmente bisognosa di restauro.\nAll'interno del borgo si possono ammirare anche i resti del palazzo ducale. Di fianco all'antico \"Arco di Porta di Capo\", che era un tempo la porta d'accesso al borgo, vi \u00e8 una piazzetta intitolata al Cancelliere Ranuccio Zannella, eroico difensore di Accadia durante l'assedio del 1462.\nTaverna romana.\nIn contrada Rotato, situata a 2\u00a0km da Accadia sulla strada verso Foggia, vi sono i resti di una \"taverna romana\", dove i viaggiatori sostavano per foraggiare gli animali. Essa fu costruita sotto l'imperatore Massimiano e rifatta sotto Massenzio.\nLa taverna doveva trovarsi lungo una diramazione per \"Vibinum\" (l'attuale Bovino) della \"via Herculea\" (detta anche \"Herculia\").\nAree naturali.\nBosco Paduli e le Gole di Accadia.\nIl \"Bosco Paduli\" si trova a circa 5\u00a0km da Accadia, verso Deliceto; presenta una folta vegetazione caratterizzata da enormi querce secolari e numerose sorgenti d'acqua. Il Bosco Paduli \u00e8 frequentato da gruppi di scout e, soprattutto, in occasione di scampagnate e pic-nic del Luned\u00ec dell'Angelo o di altre giornate primaverili o estive.\nNella localit\u00e0 rurale di \"Pietra di Punta,\" situata in prossimit\u00e0 della cappella di \"Santa Maria dei Teutoni\", sulla strada Accadia-Monteleone di Puglia si trovano delle piccole cascate ed insenature nelle rocce note con il nome di \"Gole di Accadia o Gole di Pietra di Punta\". Il luogo, meta di escursionisti ed appassionati di fotografia, rappresenta un vero e proprio scenario naturale che offre la vista di imponenti rocce che si innalzano dal torrente \"Frugno\".\nSociet\u00e0.\nEtnie e minoranze straniere.\nAl 31 dicembre 2019 gli stranieri residenti ad Accadia sono 120, pari circa al 5 % della popolazione comunale. Le comunit\u00e0 pi\u00f9 numerose presenti sono:\nLingue e dialetti.\nAccanto alla lingua italiana, nell'ambito del territorio comunale di Accadia si parla l\"'accadiese\", una variet\u00e0 del dialetto dauno-irpino.\nReligione.\nLa maggioranza della popolazione accadiese professa la religione cristiana nella confessione cattolica: nel territorio vi sono, tuttavia una chiesa evangelica e una Sala del Regno dei Testimoni di Geova.\nAccadia \u00e8 inclusa nel territorio dell'arcidiocesi di Foggia-Bovino e l'intero comune fa parte di una sola parrocchia, quella della chiesa dei Santi Pietro e Paolo.\nCultura.\nIstruzione.\nBiblioteche.\nL'unica biblioteca presente nel comune \u00e8 quella comunale.\nLa Biblioteca comunale fu istituita nel 1967 e risulta pienamente operativa dal 1970 presso i locali della sede municipale. Dal 2000, dopo temporanei trasferimenti di sede, la biblioteca \u00e8 stata definitivamente collocata nel settecentesco \"Palazzo Vassalli\", situato in prossimit\u00e0 del \"Rione Fossi\".\nMusei.\nIl Museo civico di Accadia, inaugurato il 14 agosto 1999, ha sede non lontano dalla Torre dell'Orologio.\nAll'interno del museo vi sono quattro sale e uno scantinato, che si addentra nelle viscere del sottosuolo, come una suggestiva catacomba.\nContiene sezioni di antichit\u00e0, et\u00e0 medievale, et\u00e0 moderna, civilt\u00e0 contadine e artigiana, ed \u00e8 il frutto degli studi del Prof. Erminio Paoletta.\nLa prima sala \u00e8 destinata all'antichit\u00e0 classica, anche se alcuni reperti sono collegati nella quarta sala, destinata principalmente a pezzi di et\u00e0 moderna.\nLa seconda sala, che non esclude la presenza di reperti di et\u00e0 medioevale, \u00e8 istituzionalmente destinata a convegni, conferenze e altre attivit\u00e0 culturali.\nLa terza sala ha una destinazione mista: con reperti classici e, con pezzi di arte moderna o rappresentativi delle tre preminenti attivit\u00e0 artigiane (calzolaio, falegname e fabbro).\nLo scantinato si presta all'esposizione di testimonianze della civilt\u00e0 contadina e artigiana.\nCucina.\nLa tradizione culinaria di Accadia propone i piatti tipici della cucina contadina con ingredienti e condimenti di origine locale, come l'olio d'oliva proveniente dai numerosi frantoi della zona. Tutti i piatti sono accompagnati da vini locali, in particolare quello di \"Rochiano\".\n\"pastarell', tarall', scallatill\"';\nGeografia antropica.\nUrbanistica.\nIl centro abitato si articola in due aree:\nFrazioni.\nL'unica frazione di Accadia \u00e8 Agata delle Noci, una piccola borgata rurale da cui dista circa .\nLa borgata \u00e8 abitata da poche famiglie, tutte dedite all'agricoltura.\nEconomia.\nL'economia di Accadia si \u00e8 sviluppata nel tempo passando da un'economia di tipo pastorale ad un'economia produttiva e di tipo feudale, fino ad arrivare alla situazione attuale caratterizzata da piccole aziende agricole che producono quanto basta per il sostentamento familiare.\nOggi l'economia del paese \u00e8 incentrata principalmente sull'agricoltura e l'allevamento, numerose sono infatti le aziende agricole, ma quasi tutte a conduzione familiare. Le colture pi\u00f9 diffuse sono il grano e l'olivo.\nServizi.\nAccadia \u00e8 sede del distretto sanitario locale. La sede dell'ASL ospita servizi amministrativi, un centro di emodialisi ed alcune branche di specialistica. Sono presenti una scuola materna, una elementare, una media e un liceo scientifico.\nInfrastrutture e trasporti.\nStrade.\nAccadia \u00e8 attraversata dalla ex-strada statale 91 ter Diramazione Irpina.\nMobilit\u00e0.\nI collegamenti con Foggia, con altri comuni della provincia e con Ariano Irpino sono garantiti quotidianamente dagli autobus del consorzio COTRAP.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nGemellaggi.\nAccadia \u00e8 gemellato con:\nSport.\nLo sport cittadino pi\u00f9 praticato \u00e8 il calcio. Ad Accadia sono presenti due squadre di calcio:\nAltri sport sono pallavolo, tennis e karate che vengono praticati nel \"Palazzetto dello sport\" locale. \nI principali impianti sportivi presenti ad Accadia sono:"}
{"id": "36440", "revid": "124737806", "url": "https://it.wikipedia.org/wiki?curid=36440", "title": "Porto Tolle", "text": "Porto Tolle (\"Porto To\u0142e\" in veneto) \u00e8 un comune italiano di abitanti della provincia di Rovigo in Veneto. \u00c8 un comune sparso con sede nella frazione di Ca' Tiepolo.\nGeografia fisica.\n\u00c8 il sesto comune della provincia per numero di abitanti. Si trova nel cuore del Delta del Po ed \u00e8 completamente circondato dalle acque del Po e del Mare Adriatico. Inoltre \u00e8 attraversato da vari rami del Po, che hanno determinato un territorio composto da tre isole: l'isola di C\u00e0 Venier, l'isola della Donzella e l'isola di Polesine Camerini.\n\u00c8 il comune pi\u00f9 ad est ed il pi\u00f9 esteso della provincia di Rovigo ed il secondo del Veneto dopo Venezia; si trova al 64\u00ba posto della graduatoria dei comuni italiani per superficie.\nStoria.\n\u00c8 un comune sparso dal territorio recentissimo, che si potrebbe definire come il dono ai polesani da parte della Repubblica di Venezia che allora comandava nella zona. Furono, infatti, i veneziani che dal 1600 al 1604, preoccupati dall'enorme quantit\u00e0 di detriti portati dal Po che rischiava di interrare la laguna, effettuarono a Taglio di Po il Taglio di Porto Viro, un'imponente opera idraulica che devi\u00f2 il fiume da Taglio di Po nella sacca di Goro con un canale di 12 miglia. Da questo \"taglio\" emersero alcune terre che la Repubblica di Venezia assegn\u00f2 ad alcuni patrizi veneti. \u00c8 per questo motivo che nell'attuale comune di Porto Tolle, troviamo localit\u00e0 che portano il nome di famosi nobili veneziani, come i Venier, i Tiepolo, i Vendramin, i Farsetti che, oltre a curare la bonifica, in queste zone costruirono anche grandi case padronali utilizzate per le loro vacanze estive e battute di caccia.\nDopo la parentesi napoleonica (1796-1814), in seguito al Congresso di Vienna del 1815 Porto Tolle pass\u00f2 sotto il dominio austriaco, incorporato nel distretto di Ariano e rimanendovi fino al 1866 anno in cui, con tutto il Veneto, venne ad essere parte del Regno d'Italia.\nNella notte del 10 agosto 1849 veniva fucilato Angelo Brunetti, detto \"Ciceruacchio\", con i due figli ed altri cinque patrioti, nella golena di C\u00e0 Tiepolo. Il gruppo era partito da Roma e, guidato da Garibaldi, avrebbe dovuto raggiungere Venezia che ancora resisteva agli austriaci. Il gruppo si divise quando Garibaldi dovette affrontare la morte di Anita e si ferm\u00f2 nei pressi di Comacchio, gli uomini di Ciceruacchio proseguirono verso nord ma vennero catturati e poi fucilati a Porto Tolle. A Ciceruacchio \u00e8 oggi dedicata la piazza principale del comune.\nIl 22 aprile 1867 il consiglio comunale deliberava che al comune fosse cambiato il nome da San Nicol\u00f2 a Porto Tolle.\nSimboli.\nLo stemma di Porto Tolle \u00e8 stato concesso con decreto del presidente della Repubblica del 9 marzo 1982.\nNello stemma sono rappresentati le principali risorse del territorio: le risaie e le valli da pesca.\nEconomia.\nLe lagune e le valli da pesca hanno favorito lo sviluppo di un settore: la pesca, nella quale particolare importanza hanno acquisito la molluschicoltura con i suoi \u201corti d'acqua\u201d e la pi\u00f9 antica attivit\u00e0 di vallicoltura. Da questa fruttuosa convivenza fra l'uomo e l'ambiente derivano apprezzati prodotti come le cozze, quella di Scardovari ha ricevuto il DOP, le vongole, i cefali, le orate, i branzini e il pesce azzurro. Altro cardine dell'economia \u00e8 l'agricoltura, evidenziata da grandi distese di campi in parte coltivati a riso, riconosciuto con il marchio di alta qualit\u00e0 IGP, e con produzioni di eccellenza del famoso Melone del Delta. Oggi Porto Tolle pu\u00f2 contare anche sullo sviluppo del settore turistico perseguito rispettando con particolare attenzione il paesaggio naturale. Di notevole interesse le spiagge di Boccasette, Barricata, e Conchiglie, distese di sabbia finissima con fondali che degradano dolcemente e l'affascinante natura incontaminata alle foci del fiume, che si pu\u00f2 scoprire grazie alle giornaliere escursioni in barca.\nA Scardovari ha sede il Consorzio Cooperative Pescatori del Polesine, azienda leader nel settore della molluschicoltura, gi\u00e0 presente in tutti i maggiori mercati italiani ed europei con l'intera gamma di prodotti, in questi ultimi anni ha investito e lavorato puntando a garantire una sempre migliore qualit\u00e0 dei molluschi con il marchio \"Scardovari\".\nDei sei mercati ittici presenti nella Regione, la met\u00e0 sono in provincia di Rovigo, e due nel Comune, quello di Pila, vocato alla pesca, soprattutto di pesce azzurro, che registra un fatturato di 14,5 milioni di euro e quello di Scardovari, che commercia prevalentemente prodotti di acque interne, con un fatturato di circa un milione di euro.\nParrocchie e oratori.\nIl territorio fa parte della diocesi di Chioggia, sede della Chiesa cattolica suffraganea del patriarcato di Venezia e appartenente alla regione ecclesiastica Triveneto. Sono presenti 13 chiese:\nSport.\nNel comune sono presenti tre societ\u00e0 di calcio che partecipano ai campionati di categoria Figc, la Societ\u00e0 militante nella categoria Serie D, la Societ\u00e0 Sportiva Scardovari nata nel 1963 che milita in Promozione e la Asd Polesine Camerini Calcio che milita in Terza Categoria.\nVi sono anche due squadre di calcio che partecipano al Campionato Uisp, la Asd Portotollese e la Ac Donzella.\nIl mondo della pallavolo \u00e8 rappresentato dallo Scardovari Volley, societ\u00e0 di pallavolo nata nel 1994 e dal 2002 fa parte della polisportiva S.S. Scardovari. Vincitrice nel 2015 del Campionato provinciale Fipav Under 12 si distingue in particolare per l'attenzione che ha verso lo sviluppo del settore giovanile. Fa parte dell'Anderlini Network ed \u00e8 socio fondatore, assieme alla Virtus di Taglio di Po e all'Ellepi di Porto Viro della nuova realt\u00e0 deltina, il Project Star Volley, societ\u00e0 nata con l'intento di far crescere il movimento pallavolistico.\nLa pallacanestro \u00e8 rappresentata dalla A.S.D. Pallacanestro Delta che dopo aver ritirato nel 2015 la squadra dal campionato di serie D si \u00e8 concentrata nel settore giovanile.\nIl 12 giugno 2004 Porto Tolle \u00e8 stata sede di arrivo della seconda tappa del 34\u00ba Giro d'Italia Under 26, vinta dal russo Alexey Esin.\nIl 7 luglio 2008 da Porto Tolle \u00e8 partita la seconda tappa del 19\u00ba Giro d'Italia femminile, conclusasi a Rosolina Mare e vinta dalla tedesca Ina-Yoko Teutenberg.\nDal 1976 \u00e8 attivo il gruppo podistico Porto Tolle il quale organizza ogni anno la \"Corri nel Delta\" manifestazione podistica molto seguita e che fa parte del circuito podistico polesano.\nSono molto attivi nel mondo delle due ruote i ciclisti dell'Asd Gc Porto Tolle.\nIl 7 febbraio 2018 \"Rovigo Oggi\" riporta in un ampio servizio che Porto Tolle e dintorni saranno l'unica location veneta della prima stagione di \"Sport Crime\", la prima fiction interamente dedicata allo sport. La protagonista e autrice Daniela Scalia ha indicato i collegamenti con il territorio del co-protagonista Luca Tramontin, spesso avversario del Rugby Rovigo, nel quale ha militato per anni il fratello Diego. Presso lo Stadio \"Mario Battaglini\" \u00e8 stato anche filmato il primo trailer della serie.\nCentrale termoelettrica.\n\u00c8 presente sul territorio l'omonima centrale termoelettrica, la quale non \u00e8 pi\u00f9 attiva dal primo decennio degli anni 2000. Al posto di questa sorger\u00e0 un villaggio turistico che si occuper\u00e0 di valorizzare la zona del Delta del Po dove si pensa che verr\u00e0 tenuta solo la ciminiera, che coi suoi 250 metri, \u00e8 la pi\u00f9 alta d'Italia, e rientra tra le prime 150 al mondo per altezza."}
{"id": "36441", "revid": "367445", "url": "https://it.wikipedia.org/wiki?curid=36441", "title": "Alberona", "text": "Alberona (\"Ar\u00ebv\u00ebr\u00f3n\u00eb\" in pugliese) \u00e8 un comune italiano di abitanti della provincia di Foggia in Puglia.\nGeografia fisica.\nAlberona sorge tra i monti della Daunia a sulle pendici del monte Stillo che domina il Tavoliere delle Puglie. Il territorio comunale, in gran parte boschivo, \u00e8 solcato da due torrenti: la Salsola a nord, il Vulgano a sud, nonch\u00e9 da ruscelli come il Canale dei Tigli.\nIl clima \u00e8 submediterraneo con estati alquanto miti ed inverni umidi e sovente nevosi.\nStoria.\nLe origini di Alberona si fanno risalire intorno all'anno 1000; nel 1220, quando Federico II conquist\u00f2 la Puglia alleandosi con i Saraceni, cre\u00f2 a Lucera una roccaforte di musulmani e concesse a questi ultimi ampi diritti di legnatico nei boschi del territorio di Alberona. Nel 1239, con la confisca dei beni degli ordini cavallereschi operata da Federico II in lotta con il papato, fu avocato il controllo di Alberona sino ad allora esercitato dai Cavalieri templari. Alla morte di Federico II, re Manfredi di Sicilia don\u00f2 Alberona ad Amelio de Molisio durante una permanenza a Barletta.\nDurante la dominazione angioina, nel 1297, Carlo II di Napoli con una lettera ordin\u00f2 al Capitano di Lucera di far riconoscere il possesso dei Templari su Alberona. Nel 1312, con la soppressione dell'ordine dei cavalieri templari, il feudo di Alberona fu affidato all'ordine cavalleresco dei Cavalieri Ospitalieri, con sede a Barletta, che lo avrebbe controllato fino alla soppressione dei diritti feudali (1806). Alberona si trov\u00f2 quindi coinvolta in tutte le lotte sanguinose che avvennero nel Regno di Napoli fino al 1418.\nSotto il regno di Alfonso V d'Aragona (1442-1458), furono distrutte molte fortificazioni del Subappennino dauno, e tra queste Alberona, per snidare i rivoltosi che si opponevano alle sue riforme.\nNei secoli XVI e XVII Alberona fu funestata da gravi disagi e calamit\u00e0 a cui si aggiunse l'esosit\u00e0 del fisco del Regno di Napoli, impegnato nelle guerre contro la Francia e i pirati dell'Adriatico. Negli anni successivi, ci furono frequenti conflitti tra gli ordini religiosi cavallereschi e il potere clericale.\nLa peste del 1656 caus\u00f2 384 morti tra il 9 agosto e il 10 novembre; i cadaveri furono sepolti nelle fosse funerarie delle 4 chiese esistenti all'epoca e nel suolo antistante la chiesa parrocchiale.\nNel 1808 ebbe termine la lunga e benefica presenza dei Cavalieri di Malta ad Alberona. Con la fine del regno murattiano di Napoli, il brigantaggio dilagante provoc\u00f2 ad Alberona 66 vittime. Dopo la proclamazione del Regno d'Italia la questione ecclesiastica si risolse con il passaggio di Alberona dalla diocesi di Volturara a quella di Lucera.\nA partire dalla fine del XIX secolo e per tutto il Novecento Alberona \u00e8 stata interessata dal fenomeno migratorio tipico dei piccoli comuni in quel periodo storico tanto verso le grandi metropoli delle Americhe (Stati Uniti, Brasile e Venezuela) e Australia quanto verso l'Italia Settentrionale e i comuni del Tavoliere e Napoli. Dagli inizi del nuovo millennio il fenomeno migratorio si \u00e8 in gran parte concluso stabilizzando la popolazione tra 900 e 1000 residenti.\nMonumenti e luoghi d'interesse.\nL'abitato \u00e8 costituito prevalentemente da caratteristiche case in sassi, pietra bianca o in muratura. Il principale monumento del borgo \u00e8 la Torre del Priore, appartenuta prima ai Cavalieri templari e divenuta nel XIV secolo residenza del Gran Priore dell'Ordine dei Cavalieri di Malta di Barletta, quando si trasferiva nel suo feudo di Alberona. Nel 2002 \u00e8 stata donata a Italia Nostra che ne ha fatto la propria sede.\nGli altri monumenti includono la chiesa di San Rocco (XVI secolo), la chiesa madre di fondazione pi\u00f9 antica, la chiesa di San Giuseppe (XVII secolo), il Museum Antiquarium, l'arco dei Mille, le caratteristiche stradine e i vicoli del centro storico.\nNel territorio comunale \u00e8 possibile compiere escursioni lungo i sentieri che tagliano il bosco del Subappennino e raggiungono il canale dei Tigli, il parco eolico in direzione di Volturino, il Crocione in direzione di Roseto Valfortore.\nSociet\u00e0.\nLingue e dialetti.\nAccanto alla lingua italiana, ad Alberona si parla una variet\u00e0 del dialetto dauno-appenninico.\nCultura.\nL'Associazione Turistica Pro Loco di Alberona, col patrocinio dell'Amministrazione comunale a partire dal 1986 ha istituito il Premio Nazionale di Poesia \"Giacomo Strizzi\", intitolato al poeta dialettale alberonese. Tale premio \u00e8 preceduto da un \"Concorso di poesia\", aperto a tutti i poeti dialettali e di lingua italiana.\nCucina.\nAlcuni piatti tipici sono: acqua sala, cavatelli al sugo di cinghiale, coteca con fagioli, cinghiale, torcinelli, salsiccia, soppressata, pettole, cartellate.\nFunghi, tartufo, asparagi, olive, origano sono ingredienti molto utilizzati.\nEconomia.\nStabile, basata su agricoltura, allevamento, commercio, industria, servizi, turismo, energia.\nNel territorio comunale \u00e8 sito un grande parco eolico.\nIl Touring Club Italiano gli ha riconosciuto la Bandiera arancione nel 2002 e dal 2005 fa parte del circuito dei \"I borghi pi\u00f9 belli d'Italia\".\nInfrastrutture e trasporti.\nIl comune sorge su un'altura distante pochi chilometri dalla strada statale 17 ed \u00e8 collegato con Lucera mediante una strada provinciale.\nAltre strade provinciali connettono Alberona con Volturino (a nord) e Roseto Valfortore (a sud).\nLa CO.TR.A.P. effettua collegamenti quotidiani con fermata al centro del paese.\nAmministrazione.\nDi seguito \u00e8 presentata una tabella relativa alle ultime sette amministrazioni che si sono succedute in questo comune.\nSport.\nCalcio.\nLa squadra di calcio della citt\u00e0 \u00e8 \"S.S.D. Alberona Calcio\" che ha disputato campionati dilettantistici regionali."}
{"id": "36442", "revid": "1564499", "url": "https://it.wikipedia.org/wiki?curid=36442", "title": "Anzano di Puglia", "text": "Anzano di Puglia (fino al 1931 Anzano degli Irpini) \u00e8 un comune italiano di abitanti della provincia di Foggia in Puglia.\nGeografia fisica.\nAnzano di Puglia sorge sui monti Dauni a 760 .\nTra tutti i comuni pugliesi, \u00e8 l'unico situato sul versante tirrenico degli Appennini; vi sorge infatti il torrente Fiumarella, affluente dell'Ufita. Ubicato a ridosso dell'Irpinia, il territorio comunale \u00e8 attraversato dal tratturo Pescasseroli-Candela.\nOrigini del nome.\nUn'iscrizione lapidea rinvenuta casualmente sul territorio comunale, riporta la denominazione \"Anxanum\".\nAlternativamente il toponimo deriverebbe dal nome di persona latino \"Antius\" con l'aggiunta del suffisso prediale \"-anus\" che indica appartenenza.\nPassato dal Principato Ultra alla Capitanata nel 1811, Anzano torn\u00f2 in provincia di Avellino nel 1861 acquisendo, due anni pi\u00f9 tardi, la denominazione di Anzano degli Irpini.\nTuttavia nel 1929 il comune ritorn\u00f2 nuovamente in provincia di Foggia acquisendo, dopo altri due anni, la denominazione definitiva di Anzano di Puglia.\nStoria.\nReperti archeologici rinvenuti sul territorio ne attestano la frequentazione fin dall'epoca romana, rendendo cos\u00ec plausibile l'ipotesi secondo cui il borgo sorgesse presso la nota \"taberna\" descritta da Orazio nel I secolo a.C. nel suo viaggio da Roma a Brindisi.\nCitato per la prima volta nell'879, l'allora \"casale\" di Anzano fece parte della Baronia, rimanendo cos\u00ec soggetta ai diritti feudali di Trevico fino al 1797.\nCon l'unificazione d'Italia, il comune \u00e8 parte del mandamento di Accadia nell'ambito del circondario di Ariano, all'interno della provincia di Avellino. Tuttavia il 24 gennaio 1929, con un regio decreto legge emanato da re Vittorio Emanuele III, Anzano degli Irpini (unitamente al vicino comune di Monteleone di Puglia) viene distaccato dalla provincia di Avellino e aggregato alla provincia di Foggia; gli antichi legami amministrativi con l'Irpinia vengono cos\u00ec definitivamente tagliati.\nGravemente danneggiato dal terremoto dell'Irpinia e del Vulture del 1930, il paese venne riedificato quasi per intero assumendo cos\u00ec un aspetto chiaramente moderno. Nel 1939 si provvide infine a rettificare il confine provinciale fra Anzano di Puglia e l'allora frazione Scampitella del comune di Trevico.\nSociet\u00e0.\nLingue e dialetti.\nAccanto alla lingua italiana, nel territorio di Anzano si parla il dialetto dauno-irpino.\nReligione.\nIl comune appartiene alla diocesi di Ariano Irpino-Lacedonia.\nEconomia.\nL'agricoltura e la zootecnia costituiscono le basi economiche del borgo. Notevole soprattutto la produzione di formaggi e latticini (in particolare caciocavalli), mentre di interesse turistico \u00e8 la localit\u00e0 Bosco.\nInfrastrutture e trasporti.\nAnzano di Puglia \u00e8 attraversata dall'ex strada statale 91 bis Irpina.\nIl centro \u00e8 servito da due aziende di trasporto su gomma: Autoservizi Irpini e Consorzio Trasporti Aziende Pugliesi."}
{"id": "36443", "revid": "247222", "url": "https://it.wikipedia.org/wiki?curid=36443", "title": "Porto Viro", "text": "Porto Viro (\"Porto Viro\" in veneto) \u00e8 un comune italiano di abitanti della provincia di Rovigo in Veneto, situato a 35 chilometri a est del capoluogo.\nIl comune fu istituito per la prima volta durante il regime fascista nel 1928, con il nome di \"Taglio di Porto Viro\", e sciolto nel 1937. Il 1\u00ba gennaio 1995 il comune \u00e8 stato ricostituito, in seguito a referendum, accorpando i comuni di \"Donada\" e \"Contarina\".\nGeografia fisica.\nTerritorio.\nIl comune di Porto Viro si trova nel delta del fiume Po, racchiuso tra il ramo principale del Po di Venezia, il Po di Maistra, un ramo del Po di Levante e il Mare Adriatico.\nIl territorio del comune si trova in parte sotto il livello del mare e include diverse spiagge e molta campagna, fertile per la sua natura alluvionale, valli palustri, lagune e formazioni chiamate \"scanni\" (isolotti sabbiosi che si creano per deposito dei detriti del fiume).\nClima.\nIl comune fa parte della zona climatica E.\nStoria.\nIl comune, nato ufficialmente solo nel 1995, prende il nome dal luogo in cui venne realizzato il taglio del Po, alla foce del Gaurus, uno dei numerosi canali che si sviluppavano nella zona. Il toponimo Porto Viro deriva dal termine \"vetus\" - \"veteri\" cio\u00e8 \"vecchio\", probabilmente il termine lo si deve al porto gi\u00e0 esistente nella frazione di Fornaci, sita sul Po di Fornaci, oggi Po di tramontana, utilizzato anche dalla contigua Citt\u00e0 di Loreo, prima del taglio di Porto Viro nel 1604 ad opera della Serenissima. \nIl primo insediamento dei Veneti viene fatto risalire al 1000 a.C. Sotto il controllo di Adria ne segu\u00ec tutte le vicissitudini, passando per il controllo degli etruschi, dei greci e dei romani che qui fecero passare la via Popilia-Annia.\nDurante l'epoca medievale, sempre sotto il controllo del Vescovo di Adria, con il nome di \"Ostium Carbonaire\", la zona sub\u00ec uno sconvolgimento per la rottura degli argini del Po. In questo periodo la Repubblica di Venezia guadagn\u00f2 il controllo della zona e la pose sotto il controllo del castello di Loreo.\nQui i due nobili veneti Don\u00e0 e Contarini costruirono le loro ville intorno alle quali si svilupparono i borghi di Contarina e Donada.\nAll'inizio del Seicento cominciarono i lavori che la Serenissima Repubblica realizz\u00f2 per evitare l'interramento della laguna di Venezia; i due centri conobbero una notevole crescita che port\u00f2 il vescovo di Chioggia a renderli autonomi da Loreo: Contarina nel 1665, Donada nel 1680.\nL'arrivo degli Asburgo port\u00f2 anche la bonifica e la costruzione di quelle fornaci che ancora caratterizzano il territorio del basso polesine.\nNel 1928 le due cittadine vennero unificate per iniziativa dell'ammiraglio Luigi Arcangeli e il loro sviluppo prese nuova energia tanto che nel 1937, probabilmente sotto la spinta di Adria, che ne cominciava a temere l'importanza, per Regio Decreto vennero nuovamente divise.\nL'ultima tragedia che colp\u00ec il comune di Porto Viro fu la tremenda alluvione del 1951 che sommerse il Polesine per la rottura degli argini del fiume Po. L'alluvione caus\u00f2 una massiccia emigrazione. In quegli stessi anni, inoltre, la campagna di estrazione del metano provoc\u00f2 un abbassamento del suolo tale da compromettere la sicurezza idraulica della zona, tanto che l'estrazione stessa venne fermata.\nCon decreto del presidente della Repubblica Carlo Azeglio Ciampi, datato al 12 novembre 2001, Porto Viro si pu\u00f2 fregiare del titolo di citt\u00e0 in virt\u00f9 dell'importanza storica e civica.\nAmbiente.\nCon la legge regionale n. 36 dell'8 settembre 1997, la Regione del Veneto ha istituito il Parco Regionale Veneto del Delta del Po, un ambiente unico, dove la vita del fiume si presenta nel pieno del suo splendore: la flora e la fauna delle valli da pesca e delle rive rimangono intatte.\nPorto Viro ne rappresenta il maggiore centro abitato.\nParticolarmente caratteristico lo Scanno Cavallari, isolotto alluvionale situato di fronte a Porto Levante, conserva un ambiente naturale e incontaminato, mentre un tempo ospitava poderi, abitazioni e fabbricati rurali, il tutto abbandonato sessant'anni fa a seguito dell'abbassamento del suolo e conseguente parziale sommersione.\nVolta Grimana.\nIn questa localit\u00e0 del comune, \u00e8 sita una conca di navigazione sul sistema di navigazione fluviale Fissero-Tartaro-Canalbianco, chiamato anche Collettore Padano, posta sul delta del fiume Po e quindi vicino al mare Adriatico. Il luogo \u00e8 noto perch\u00e9 vi sorge l'oasi naturalistica di 10\u00a0km\u00b2 denominata appunto \"Oasi di Volta Grimana\", inserita nell'ambito del parco naturalistico del delta del fiume Po.\nGeografia antropica.\nFrazioni.\nSecondo lo statuto, il comune riconosce come tali cinque frazioni (capoluogo incluso), ma si precisa che alcune di esse comprendono pi\u00f9 localit\u00e0 distinte:"}
{"id": "36444", "revid": "1873017", "url": "https://it.wikipedia.org/wiki?curid=36444", "title": "Apricena", "text": "Apricena (\"La Pruc\u00ecne\" in dialetto locale) \u00e8 un comune italiano di abitanti della provincia di Foggia in Puglia.\nFa parte del parco nazionale del Gargano ed \u00e8 noto per la presenza di cave della cosiddetta pietra di Apricena.\nGeografia fisica.\nTerritorio.\nIl comune \u00e8 situato tra il Tavoliere delle Puglie e il Gargano, a 42\u00a0km di distanza dal capoluogo. Il territorio \u00e8 prevalentemente pianeggiante.\nSismicit\u00e0.\nIl territorio comunale di Apricena \u00e8 parte integrante del distretto sismico del Gargano. La cittadina fu gravemente danneggiata dal disastroso terremoto della Capitanata del 1627.\nClima.\nDal punto di vista legislativo il comune di Apricena ricade nella \"fascia climatica D\" in quanto i gradi giorno della citt\u00e0 sono 1.401, dunque limite massimo consentito per l'accensione dei riscaldamenti \u00e8 di 10 ore giornaliere dal 15 novembre al 31 marzo.\nOrigini del nome.\nUn'epigrafe lapidea, risalente al XIII secolo e incastonata nella Torre dell'Orologio, al primo rigo riporta la frase \"Cena dat et aper nomen tibi Apricina\", con riferimento alla leggenda che fa risalire la fondazione della citt\u00e0 per volere di Federico II di Svevia: si narra infatti che l'imperatore Federico II ivi decise di far intavolare un ricco banchetto a base di carne di cinghiale \"(apri coena)\" da lui cacciato nei boschi circostanti e far erigere nello stesso luogo una sua residenza.\nTale leggenda \u00e8 per\u00f2 totalmente priva di fondamento, poich\u00e9 il toponimo (risalente forse all'epoca romana) \u00e8 attestato fin dal 1156 nella forma \"Precina\", la cui esatta etimologia rimane alquanto oscura.\nStoria.\nIl terremoto della Capitanata del 1627 caus\u00f2 il crollo della stragrade maggioranza degli edifici nonch\u00e9 la morte di 900 cittadini (all'epoca Apricena contava solo 2.000 abitanti).\nMonumenti e luoghi d'interesse.\nNel centro abitato si conservano alcuni interessanti monumenti: il Palazzo baronale o \"Torriolo\", la Torre dell'orologio, la Croce di piazza dei Mille, il Convento presso la Villa Comunale e la chiesa madre dei santi Martino e Lucia. Nell'agro apricenese, inoltre, ricadono le rovine di Castelpagano, Santa Maria di Selva della Rocca e quelle del monastero di San Giovanni in Piano.\nSiti archeologici.\nNella cava di Franco Dell'Erba, in localit\u00e0 Pirro Nord, durante i lavori di estrazione della pietra, \u00e8 stata rilevata un'abbondante presenza di fossili in un reticolo carsico di pi\u00f9 di 100 specie diverse, risalenti al villafranchiano superiore, un periodo compreso tra 1,7 e 1,3 milioni di anni fa, datazione confermata dalle indagini magnetostratigrafiche, che hanno evidenziato una magnetizzazione negativa dei depositi fossiliferi di Pirro Nord. Oltre ai vertebrati fossili, sono stati ritrovati molti manufatti litici. Gli scavi di Pirro Nord hanno portato alla luce reperti considerati come la pi\u00f9 antica testimonianza della presenza dell'uomo in Europa e convalidano l'ipotesi che gli ominidi siano giunti in Europa da Oriente e non dallo stretto di Gibilterra come era stato precedentemente ipotizzato.\nSociet\u00e0.\nEtnie e minoranze straniere.\nSecondo i dati ISTAT del 31 dicembre 2010, le nazionalit\u00e0 maggiormente rappresentate in base alla loro percentuale sul totale della popolazione residente erano:\nCultura.\nEventi.\nLa festa patronale della Madonna dell'Incoronata si tiene in primavera: l'ultimo sabato del mese di aprile la statua della Madonna viene trasferita dal santuario, eretto fuori dal paese, alla chiesa madre. La festa vera e propria si svolge nell'ultima domenica di maggio. Il venerd\u00ec precedente, nel pomeriggio, la statua \u00e8 portata per alcune strade del paese, e durante la processione si incendiano diverse \"batterie\", e cos\u00ec avviene anche durante la processione del mattino della domenica. La festa termina il luned\u00ec sera, quando la statua della Madonna torna al santuario.\nL'evento estivo di maggiore importanza \u00e8 invece la rassegna musicale \"Suonincava\" intorno alla met\u00e0 di agosto, nella cava Pizzicoli in occasione della quale dal 2000 si sono esibiti diversi cantautori italiani di successo.\nUltimamente si svolge nelle cave Tortorelli (S.S. 89 Apricena Sannicandro Garganico).\nEconomia.\nLa maggior parte dell'economia ruota intorno alle cave di pietra. La pietra di Apricena, insieme a quella di Poggio Imperiale, oltre a essere impiegata come materiale di costruzione in Italia, viene frequentemente esportata all'estero, principalmente in Germania, Giappone e Cina. Di recente \u00e8 stata massicciamente utilizzata per realizzare la nuova chiesa di padre Pio a San Giovanni Rotondo.\nLe colture principali sono cereali, uva e olivo.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nInfrastrutture e trasporti.\nAll'interno del territorio comunale vi sono ben tre stazioni ferroviarie, due di competenza delle Ferrovie del Gargano e una di competenza Trenitalia.\nLa stazione di Apricena servita dalla rete nazionale Trenitalia, lungo la ferrovia Adriatica si trova a circa 4,5\u00a0km dal centro abitato. Attualmente sull'orario ferroviario vi si fermano 4 treni regionali della tratta Foggia-Termoli.\nLe ferrovie del Gargano gestiscono la vecchia stazione di Apricena superiore e la stazione di Apricena citt\u00e0.\nLa stazione di Apricena superiore si trova a circa 6\u00a0km dal centro abitato e fa parte della ferrovia regionale San Severo-Peschici. A partire dal 20 settembre 2015 \u00e8 stata dichiarata dismessa per via dell'imminente attivazione della nuova variante ferroviaria di Monte Tratturale, tra Apricena e San Nicandro Garganico, la quale permetter\u00e0 una sostenuta riduzione dei tempi di percorrenza tra i due centri cittadini. L'elevata distanza delle stazioni ferroviarie dal centro cittadino, ha portato alla nascita della nuova stazione di Apricena citt\u00e0.\nLa stazione di Apricena citt\u00e0 \u00e8 stata inaugurata il 2 settembre 2013 in una variante del percorso attuale che ha permesso di ridurre i tempi di percorrenza tra San Severo e la stessa citt\u00e0. Successivamente il 14 dicembre 2014 \u00e8 stato inaugurato, dopo l'autorizzazione da parte di RFI, il tratto Foggia-San Severo-Apricena Citt\u00e0. \nContemporaneamente la stazione di Apricena citt\u00e0 \u00e8 collegata tramite un servizio sostitutivo (autobus) alla stazione di San Nicandro Garganico sempre delle Ferrovie del Gargano dove si riallaccia alla ferrovia San Severo-Peschici Calenelle. \n\u00c8 stata collaudata la nuova variante, che permette il collegamento diretto da Foggia a Peschici Calenella con una velocit\u00e0 massima che passa dai 55\u00a0km/h ai 140\u00a0km/h.\nSono situate nel territorio di Apricena altre due stazioni ferroviarie, intitolate a cittadine limitrofe: la stazione di Poggio Imperiale, di competenza di RFI, e la stazione di San Marco in Lamis, dislocata sul tratto della San Severo-Peschici tra San Severo e San Nicandro Garganico dismessa dal 20 settembre 2015.\nSport.\nCalcio.\nLa storica squadra di calcio della citt\u00e0 \u00e8 l\"'A.S.D. Apricena\". Squadra che, col nome di San Giorgio Apricena, ha partecipato anche ad un campionato di Serie D nella stagione 2001-2002. I suoi colori sociali sono il blu e il granata che sono anche i colori della citt\u00e0. Per la stagione 2014/2015 la societ\u00e0 si iscrive al campionato di Terza Categoria foggiano, essendo fallita da quello di Prima Categoria nel 2012-2013. Attualmente disputa il campionato di Seconda Categoria Pugliese 2015/2016.\nNegli ultimi anni \u00e8 nata una nuova squadra di calcio, la Vicarius, che attualmente \u00e8 la compagine pi\u00f9 titolata della citt\u00e0, avendo ottenuto una promozione dalla Seconda alla Prima categoria nella stagione 2012-2013 e avendo vinto gli spareggi play-off per il ripescaggio in Promozione al termine della stagione agonistica 2013-2014. I suoi colori sociali sono il giallo e il blu. La squadra ha da poco cambiato denominazione, prendendo il nome di Polisportiva Dilettantistica Madre Pietra Apricena. Quest'ultima disputa il campionato nazionale di Serie D nel girone H e entrambe le societ\u00e0 giocano le partite di casa presso l'impianto sportivo Madre Pietra Stadium, recentemente ristrutturato con un manto sintetico.Ora (stagione 2018-2019) la squadra si chiama Sporting Apricena e milita nel girone A del campionato di Promozione pugliese.\nPallavolo.\nLa citt\u00e0 di Apricena ha anche una storia pallavolistica che inizia nel 1990 con la \"Polisportiva Olimpia Apricena\", l'unica societ\u00e0 autoctona ad aver promosso per circa un ventennio il gioco del volley e che, nella stagione 1994-1995, ha partecipato anche ad un campionato FIPAV di Serie C2 maschile.\nAttualmente, \u00e8 la \"A.S.D. Olimpia Volley Pieffe Apricena\" - societ\u00e0 fondata dopo la scomparsa del tecnico Pasquale Franchino - a continuare le attivit\u00e0 principalmente nel settore femminile, partecipando a campionati provinciali di Prima Divisione organizzati dal Comitato Provinciale di Capitanata AICS, Ente di promozione sportiva riconosciuto dal CONI.\nI colori sociali sono il blu-granata, le partite in casa sono disputate - in base alle concessioni - presso la palestra \"F. Cataneo\" (ex \"Fioritti\") ed il Palasport \"P. Franchino\" ristrutturato nel 2018.\nBasket.\nNella stagione 2018/2019 la squadra di pallacanestro Fortitudo Apricena ha partecipato al Campionato Regionale di Prima Divisione terminando il campionato in 6\u00aa posizione e sfiorando i play-off. Le partite casalinghe si disputano nel palazzetto 'Pasquale Franchino' recentemente ristrutturato."}
{"id": "36447", "revid": "1932958", "url": "https://it.wikipedia.org/wiki?curid=36447", "title": "Biccari", "text": "B\u00ecccari (\"V\u00eccchere\" in pugliese) \u00e8 un comune italiano di abitanti della provincia di Foggia in Puglia.\nGeografia fisica.\nIl centro abitato sorge su un poggio del Subappennino dauno a 450 metri di altitudine.\nIl territorio comunale si estende a sud-ovest fino al monte Cornacchia (che con i suoi 1.151 \u00e8 la vetta pi\u00f9 alta della Puglia) e a nord-est fino alla piana del Tavoliere. Nel settore montano vi sono le sorgenti del torrente Vulgano e il lago Pescara. In basso, fra i 200 e i 400 metri di altitudine, si estende invece una pianura ondulata che \u00e8 parte integrante del Tavoliere delle Puglie.\nL'intero territorio comunale, lambito dai torrenti Salsola a nord-ovest e Lorenzo (affluente del Celone) a sud-est, \u00e8 attraversato dal torrente Vulgano, affluente della Salsola.\nStoria.\nNel territorio di Biccari \u00e8 stato scoperto l'insediamento neolitico a maggiore altitudine della Puglia, ad oltre 700\u00a0m di quota in localit\u00e0 Boschetto, lungo la riva del torrente Organo, a pochi chilometri dall'attuale centro abitato.\nLe origini del nucleo abitato di Biccari sono da porre tra il 1024 ed il 1054 ad opera dei bizantini del catapano Basilio Bojannes (Bogiano) e del vicario di Troia, Bisanzio de Alferana. Testimonianza dell'epoca \u00e8 la torre cilindrica, facente parte di una serie di avamposti militari realizzati per meglio difendere la via Traiana, importante arteria di collegamento per i traffici ed il commercio tra l'Irpinia e il Tavoliere.\nIl nome \"Vicari\" (Biccari) apparve per la prima volta in un atto dell'agosto 1054 con il quale la vedova Sikelgaita dona i suoi averi al monastero di San Pietro in Vulgano.\nDopo la vittoria sui Bizantini presso il fiume Olivento, un ufficiale normanno dell'esercito di Roberto il Guiscardo, un certo Pagano, si impossess\u00f2 di Biccari e fortific\u00f2 il primitivo nucleo abitato costituitosi all'ombra della torre, facendolo diventare una \"citt\u00e0 fortificata\".\nLo stesso Pagano favor\u00ec la nascita a Biccari di un nuovo \"vescovado\", ponendo come suo vescovo un sacerdote di nome Benedetto che sar\u00e0 deposto da papa Alessandro II con una bolla del 1067. Guglielmo d'Altavilla, nipote di Roberto il Guiscardo, favor\u00ec l'ampliamento del nucleo abitato verso Porta Pozzi e l'allargamento del territorio di Biccari. Con Guglielmo de Riccardo, Biccari divenne una baronia della contea di Civitate.\nIn et\u00e0 sveva, dopo la morte di Federico II, il castello fu dato da Corrado IV a Giovanni Moro, servitore musulmano di suo padre. Dopo la morte di Corrado, Giovanni pass\u00f2 al fianco di Innocenzo IV mettendosi contro Manfredi di Sicilia: in una lettera del 3 novembre 1254, il papa conferma a Giovanni Moro alcuni possedimenti, tra cui il castello di Biccari e il \"castrum\" di Calatabiano, in cambio dei quali Giovanni doveva garantire, alla bisogna, aiuto militare per la difesa del Regno di Sicilia.\nNel 1283 era signore di Biccari Bertrando dei Reali, la cui figlia Filippa, sposando Giacomo Cantelmo, gli port\u00f2 in dote il feudo di Biccari. Nel XV secolo fu dominio degli Stendardo, famiglia francese di nobile casato trasferitasi nel Regno di Napoli al seguito di Carlo I d'Angi\u00f2. \u00c8 di Matteo Stendardo la costruzione della Croce litica di Porta Pozzi del 1473 e del Bianco Convento di Sant'Antonio completato nel 1477. Nel XVI secolo il feudo pass\u00f2 alla famiglia napoletana dei Caracciolo.\nNel 1534, Marcello Caracciolo ottenne dall'imperatore Carlo V d'Asburgo il titolo di conte di Biccari. A lui si dovette la costruzione del palazzo signorile, attualmente sede del municipio. La signoria dei Caracciolo termin\u00f2 con la morte della contessa di Biccari Antonia (1725) e il feudo pass\u00f2 al marito Giambattista di Capua, principe della Riccia. Nel 1792 alla morte del figlio di suo figlio, Bartolomeo di Capua, non essendoci discendenza, il feudo di Biccari pass\u00f2 alla regia corte di Napoli. \u00c8 significativo che nel corso del Settecento Biccari non avesse fatto parte della Capitanata, bens\u00ec del Principato Ultra, e nel quadriennio 1743-46 era stato inoltre soggetto alla competenza territoriale del \"regio consolato di commercio\" di Ariano.\nNel 1860 Biccari fu interessata da una rivolta antiunitaria sedata nel sangue. \nTortiboli.\nTertiveri (la medievale Tortiboli, \"Tortibulum\" o \"Turtibulum\" in Latino) era una delle sedi episcopali suffraganee dell'Arcidiocesi di Benevento, eretta da Papa Giovanni XIII nell'anno 969 e consolidatasi poi nel corso dell'XI secolo. Oggi sopravvive come sede titolare.\nSociet\u00e0.\nReligione.\nFino al XV secolo Tertiveri, frazione di Biccari, fu sede della diocesi di Tortiboli. La stessa Biccari fu sede titolare.\nGeografia antropica.\nIl centro urbano, situato a 41\u00b0 23' 47\" lat. Nord e 15\u00b0 11' 41\" long. Est, si sviluppa su una collina fra i 420 e 483 secondo una direttrice sud-ovest / nord-est, ricoprendo una superficie di circa 18,5 ettari.\nIn particolare, il nucleo storico del centro urbano ha la forma di un fagiolo ed ha la dimensione maggiore di circa 470 metri, la minore di circa 170 metri ed una estensione di circa 6,5 ettari.\nLa frazione pi\u00f9 rilevante \u00e8 \"Tertiveri\", che sorge a 362 metri di altitudine a nord del torrente Vulgano. La \"diocesi di Tortiboli\", suffraganea dell'arcidiocesi di Benevento, \u00e8 attestata fino al 1425.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "36448", "revid": "295049", "url": "https://it.wikipedia.org/wiki?curid=36448", "title": "Bovino (Italia)", "text": "Bovino \u00e8 un comune italiano di abitanti della provincia di Foggia in Puglia.\nGeografia fisica.\nIl territorio comunale, in gran parte collinare e situato fra i monti della Daunia e la valle del Cervaro, presenta circa 3.000 ha di bosco e numerose sorgenti d'acqua.\nStoria.\nIl nome \"Bovino\" deriva dal latino Vibinum, un centro osco-sannitico gi\u00e0 sotto il dominio di Roma quando vi si accamp\u00f2 Annibale, nel 217 a.C., prima della battaglia di Canne. Alcuni sostengono che la battaglia fra Annibale ed i Romani non si svolse a Canne bens\u00ec nei pressi di Castelluccio Valmaggiore, nella valle del Celone.\n\u00abEgli entr\u00f2 dai dintorni di Arpi nel territorio degli Irpini ... devastando il territorio di Beneventum, la colonia latina all'interno del loro territorio...\u00bb\nCentro fortificato nell'alto Medioevo, nel 969 fu assediato dal longobardo Pandolfo Testadiferro che lo strapp\u00f2, cos\u00ec, ai Bizantini con l'aiuto di Ottone I di Sassonia, riportandolo alla sovranit\u00e0 del Ducato di Benevento. Sede vescovile dal 971, fa parte oggi dell'arcidiocesi di Foggia-Bovino. A partire dal XIII secolo la citt\u00e0 fu devota alla Vergine, Nostra Signora di Valleverde, apparsa nel 1265 al giovane legnaiolo Niccol\u00f2, e in suo onore fu costruito un santuario. Durante il brigantaggio risorgimentale Bovino fu occupata dalle bande di Carmine Crocco di Rionero in Vulture, con il supporto del suo luogotenente Giuseppe Schiavone di Sant'Agata di Puglia.\nMonumenti e luoghi d'interesse.\nIl duomo di Bovino, eretto nel X secolo in stile bizantino, fu profondamente rimaneggiato nella seconda met\u00e0 dell'XI secolo quando assunse sembianze romaniche. Ricostruito nel XIV secolo, venne restaurato nel 1935. All'interno si rilevano il sepolcro del vescovo Giustiniani risalente al 1608, un coro barocco dei primi del Settecento e un pregevole dipinto attribuito a M. Preti intitolato \"San Sebastiano\".\nLe Cantine Cerrato sono un monumento archeologico sotterraneo di Bovino e consistono in due ambienti appartenenti a una cisterna di epoca romana.\nIl \"santuario di Valleverde\", situato lungo la strada provinciale che conduce al centro abitato, fu fondato nel 1266 a seguito di un'apparizione mariana. Eretto a protezione dell'allora diocesi di Bovino, l'edificio religioso conserva una statua lignea della Madonna del XIII secolo. Adiacente al santuario in tempi lontani vi era un cenobio, attestato fin dal 1278.\nIl Museo Civico \"Gaetano Nicastro\", ospitato nell'ex convento di Sant'Antonio, conserva reperti antichi rinvenuti nel territorio circostante. Tra questi, le steli antropomorfe provenienti dalla localit\u00e0 Sterparo Nuovo (II millennio a.C.), ceramiche, lucerne e altri monili in terracotta del sito archeologico di \"Vibinum\", e una raccolta di epigrafi latine.\nSociet\u00e0.\nLingue e dialetti.\nAccanto alla lingua italiana, nell'ambito del territorio comunale di Bovino \u00e8 in uso il dialetto dauno-irpino.\nEconomia.\nTurismo.\nIl comune \u00e8 associato al club I borghi pi\u00f9 belli d'Italia promosso dall'Associazione Nazionale Comuni Italiani. Dal dicembre 2013 si fregia della Bandiera arancione, riconoscimento di qualit\u00e0 elargito dal Touring Club Italiano.\nInfrastrutture e trasporti.\nStrade.\nIl territorio comunale \u00e8 attraversato dalla strada statale 90 delle Puglie che da Foggia conduce verso Ariano Irpino.\nLa strada regionale 1 collega inoltre Bovino al casello autostradale pi\u00f9 vicino, quello di Candela, permettendo cos\u00ec di intercettare l'A16 Napoli-Bari.\nUn'altra arteria importante \u00e8 l'ex-strada statale 161 di Ortanova, che si immette sulla strada statale 90 proprio all'altezza di Bovino.\nFerrovie.\nLa stazione di Bovino-Deliceto, situata nella valle del Cervaro a circa dal centro abitato di Bovino, \u00e8 posta lungo la tratta ferroviaria che collega Foggia con Benevento. Dal 2010 la stazione non \u00e8 servita da collegamenti ferroviari.\nAmministrazione.\nBovino \u00e8 sede della Comunit\u00e0 montana dei Monti Dauni Meridionali, soppressa nel 2009 con decreto del presidente della Regione Puglia, e prontamente ripristinata dal competente Tribunale Amministrativo Regionale.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "36450", "revid": "124846458", "url": "https://it.wikipedia.org/wiki?curid=36450", "title": "Salara", "text": "Salara (\"Sa\u0142ara\" in veneto, \"Sal\u00e0ra\" in dialetto ferrarese) \u00e8 un comune italiano di abitanti della provincia di Rovigo in Veneto, situato ad ovest del capoluogo.\nGeografia fisica.\nSorge a 7\u00a0m s.l.m. e ha come frazione Veratica. Le sue principali localit\u00e0 sono Croce, Coati, Magherino, Priore, Sabbioni, Caselle. I comuni limitrofi sono Bagnolo di Po, Calto, Ceneselli, Sermide e Felonica (provincia di Mantova), Ficarolo, Trecenta. A sud del paese vi \u00e8 il Po, con il suo tratto arginale che da tempo \u00e8 parte della via ciclabile della sinistra Po, chiuso al traffico motorizzato nei periodi estivi (festivi e prefestivi) per permettere l'afflusso cicloturistico.\nIl patrono di Salara \u00e8 San Valentino, al quale \u00e8 dedicata la chiesa parrocchiale.\nStoria.\nNon sono molte le testimonianze storiche che ci suggeriscono le origini romane di Salara, paese cresciuto e prosperato fino a met\u00e0 del XVIII secolo all'ombra del grande Monastero di Santa Croce. Il suo nome, Salara, si dice derivi dall'antico passaggio del sale, in epoche antiche, attraverso la Pestrina, un fiume storico ancora esistente. Il monastero, eretto dagli agostiniani negli ultimi anni dell'XI secolo, pass\u00f2 ai benedettini sotto dominio estense nel finire del Quattrocento. Essi vi rimasero fino ai primi anni del Settecento, divisi dalla popolazione da un'aspra contesa giuridica che si trascin\u00f2 per almeno duecento anni.\nMonumenti e luoghi d'interesse.\nArchitetture religiose.\nNel corso del tempo il complesso religioso di Salara fu rimaneggiato e ci\u00f2 che resta risale alla met\u00e0 del Seicento.\nAlla stessa epoca sono riferibili gli oratori di Sant'Antonio e San Francesco. La settecentesca chiesa parrocchiale dedicata a San Valentino sorge sui resti di precedenti edifici e presenta al suo interno altari in marmo e in legno intagliato di buona fattura. Presenti inoltre pregevoli pitture di scuola ferrarese, dal Ges\u00f9 crocifisso con i Santi Valentino e Carlo Borromeo dell'artista ficarolese Ercole Sarti al San Francesco da Paola del Braccioli. Altri quadretti con i Misteri del Rosario di Girolamo Gregori.\nCultura.\nEventi.\nImportante la festa della fragola, in maggio: importante manifestazione a carattere provinciale che celebra la fragola di produzione locale attraverso un concorso con degustazioni del prodotto tipico, stand gastronomici e manifestazioni di aggregazione popolare.\nNella frazione di Veratica si svolge la tradizionale fiera della Madonna della Neve.\nInoltre a met\u00e0 settembre si tiene la festa del somarino.\nSport.\nCalcio.\nLa principale squadra di calcio della citt\u00e0 \u00e8 il G.S. Salara Calcio che milita nel girone A rodigino di Seconda Categoria, grazie alla promozione storica nella stagione 2012/2013, conquistando l'accesso alla categoria superiore da imbattuta, ottenendo 19 vittorie e 3 pareggi. Nell'estate 2019 per\u00f2 la societ\u00e0 fallisce."}
{"id": "36451", "revid": "1564499", "url": "https://it.wikipedia.org/wiki?curid=36451", "title": "Candela (Italia)", "text": "Candela (\"Cann\u00e9la\" in dialetto locale) \u00e8 un comune italiano di abitanti della provincia di Foggia in Puglia.\nGeografia fisica.\nTerritorio.\nL'abitato sorge su due colline dette di San Rocco e di San Tommaso, parte del settore meridionale dei monti Dauni meridionale. Nel territorio comunale, compreso fra i fiumi Carapelle e Ofanto, termina il suo percorso il tratturo Pescasseroli-Candela, l'antica via erbosa della transumanza lunga .\nClima.\nIl clima si caratterizza per le escursioni termiche piuttosto marcate. Le precipitazioni sono alquanto scarse.\nMonumenti e luoghi d'interesse.\nCandela \u00e8 sede della chiesa di San Tommaso apostolo, databile al primo millennio.\nSociet\u00e0.\nLingue e dialetti.\nAccanto alla lingua italiana, nell'ambito del territorio comunale di Candela si parla il \"candelese\", una variet\u00e0 del dialetto dauno-irpino.\nEconomia.\nIn localit\u00e0 Palino, a nord del torrente Calaggio, sorgono numerosi pozzi attrezzati per l'estrazione di idrocarburi fossili.\nInfrastrutture e trasporti.\nCandela dispone di un casello autostradale dell'autostrada A16 Napoli-Canosa, che assicura i collegamenti tra la Puglia e la Campania, e di una stazione ferroviaria sulla linea Foggia-Potenza; \u00e8 inoltre attraversato dalla SS 655 Bradanica.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nLa locale squadra di calcio \u00e8 dedicata a Virgilio Maroso, giocatore vicentino del Grande Torino, scomparso nella tragedia di Superga del 1949. A Candela ha sede anche una societ\u00e0 di tiro a segno i cui tesserati hanno ottenuto diverse vittorie ai campionati giovanili italiani.\nDal 2013 \u00e8 sede dell'Organizzazione del Rally Puglia &amp; Lucania, gara nata nel 1965 che si svolge da sempre su percorsi ricavati contemporaneamente nelle due Regioni, nonch\u00e9 uno degli Eventi Sportivi pi\u00f9 titolati perch\u00e9 valido per due Campionati Italiani e per 1 Campionato Europeo. \u00c8 organizzato dalla Sports Marketing &amp; Management, Societ\u00e0 Sportiva Dilettantistica a r.l., con sede in Melfi (PZ)."}
