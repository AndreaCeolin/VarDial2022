{"id": "83609", "revid": "125611515", "url": "https://it.wikipedia.org/wiki?curid=83609", "title": "Leva finanziaria", "text": "Il termine leva finanziaria o rapporto d'indebitamento (talvolta sostituito dal termine inglese leverage) consiste nel contrarre debiti con lo scopo di aumentare il profitto, \u00e8 un indicatore utilizzato anche per misurare l'indebitamento di un'azienda.\nIn economia aziendale significa l'uso di capitali di terzi a fine di finanziamento.\nIn finanza aziendale la scommessa di poter ottenere attraverso reinvestimento di capitali prestati un rendimento maggiore delle condizioni del prestito. \nEconomia aziendale.\nLe imprese utilizzano il ricorso al debito (ovvero l'uso di capitali di terzi quali banche o altri finanziatori) come fonte di finanziamento, sia per il suo costo, generalmente inferiore a quello del capitale di rischio (specialmente i debiti a lungo termine), sia per il vantaggio fiscale che esso genera (gli interessi passivi, formalmente denominati oneri finanziari, che esso genera possono essere usati in sede di stesura del bilancio d'esercizio per diminuire l'utile ante imposte, permettendo un abbattimento delle stesse, aumentando cos\u00ec il valore dell'impresa).\nPi\u00f9 il rapporto di indebitamento \u00e8 elevato, pi\u00f9 l'impresa e la sua attivit\u00e0 economica sar\u00e0 considerata rischiosa: ad un aumento del rischio corrisponde un aumento della remunerazione attesa dai finanziatori e quindi degli oneri finanziari che l'impresa dovr\u00e0 sobbarcarsi per reperire ulteriori finanziamenti. A livello economico un incremento dell'indice si traduce quindi in un aumento degli oneri finanziari, dovuto sia al maggiore tasso di interesse richiesto per i finanziamenti ricevuti sia al fatto che gli oneri finanziari sono calcolati su una base pi\u00f9 ampia. \u00c8 intuitivo comprendere come questo in casi estremi possa portare al fallimento dell'azienda. Alla luce di quanto esposto l'indebitamento risulta conveniente fino a quando il rendimento atteso dall'investimento dei capitali raccolti \u00e8 maggiore del costo dei capitali stessi.\nIndice.\nPer verificare che ci sia un corretto rapporto nell'ambito delle fonti di finanziamento si pu\u00f2 ricorrere al calcolo della leva finanziaria secondo la seguente formula:\nNon esiste un unico modo per valutare in senso assoluto la salute di un'azienda in base al suo rapporto d'indebitamento, ma si pu\u00f2 genericamente affermare che, in media, se il rapporto assume valori compresi fra 1 e 2 l'impresa \u00e8 in uno stato di corretto equilibrio nell'ambito delle fonti di finanziamento, mentre se il rapporto assume valori superiori a 2 l'impresa \u00e8 da considerarsi sottocapitalizzata (capitale proprio insufficiente), per cui occorre effettuare un processo di ricapitalizzazione (aumento del capitale di rischio, cio\u00e8 emissione di azioni).\nSpesso la formula classica \u00e8 data dal rapporto fra il solo \"capitale di terzi\" e il \"capitale proprio\". Svariate fonti accreditate forniscono definizioni differenti. \nEsistono diversi rapporti di leva finanziaria che possono essere considerati da analisti di mercato, investitori o istituti di credito. Alcuni conti che si ritiene abbiano una significativa comparabilit\u00e0 con il debito sono il totale attivit\u00e0, il capitale proprio, i costi operativi e i redditi.\nFinanza aziendale.\nNella ragioneria e nella finanza aziendale, il termine leva finanziaria \u00e8 utilizzato con riferimento a un dato investimento o attivit\u00e0, e denota il rapporto tra indebitamento finanziario netto e patrimonio netto di un'impresa.\nSfruttare la leva finanziaria, in sostanza, vuol dire prendere in prestito dei capitali confidando nella propria capacit\u00e0 di investirli ottenendo un rendimento maggiore del tasso di interesse richiesto dal prestatore. L'uso della leva finanziaria \u00e8 tipico degli investimenti azionari in prodotti derivati (futures) o i leveraged buyout, che consiste nel manovrare una determinata quantit\u00e0 di strumenti finanziari utilizzando un investimento di capitale minimo.\nUn caso eclatante di sfruttamento della leva finanziaria (intesa nel senso della ragioneria e della finanza aziendale) \u00e8 dato dagli \"hedge fund\". Questi soggetti economici spesso utilizzano valori della leva finanziaria molto elevati, anche superiori a mille \u2014 ossia, l'indebitamento finanziario netto di un \"hedge fund\" \u00e8 spesso mille volte superiore al suo patrimonio netto.\nIndice.\nLa leva finanziaria \u00e8 una componente del teorema di Modigliani-Miller per il calcolo del ROE, nella quale pu\u00f2 svolgere un effetto positivo, negativo o nullo.\ndove:\nPosto il ROI come il rendimento degli investimenti effettuati, posto il ROD o rd come il costo percentuale medio del capitale finanziato a titolo di prestito, posto T come il tasso medio d'imposizione fiscale, si hanno tre possibili casi:\nNote.\nRobert N. Anthony [et al.], \"Sistemi di controllo : analisi economiche per le decisioni aziendali\", McGraw-Hill, Milano, 2012. [ISBN] 978-88-386-6724-4"}
{"id": "83610", "revid": "2121638", "url": "https://it.wikipedia.org/wiki?curid=83610", "title": "Ciclope (Marvel Comics)", "text": "Ciclope (\"Cyclops\"), il cui vero nome \u00e8 Scott \"Slim\" Summers, \u00e8 un personaggio immaginario dei fumetti creato da Stan Lee e Jack Kirby nel 1963, pubblicato dalla Marvel Comics.\n\u00c8 un supereroe mutante appartenente al supergruppo degli X-Men. Fa parte della squadra originale reclutata dal Professor X; fece la sua prima apparizione sul primo numero della testata \"The X-Men\", che nel 1975 cambi\u00f2 titolo in \"Uncanny X-Men\".\nIl sito internet IGN ha inserito Ciclope alla 39\u00aa posizione nella classifica dei cento maggiori eroi della storia dei fumetti, dopo il Dottor Strange e prima di Mister Fantastic.\nBiografia del personaggio.\nDa bambino Scott e suo fratello Alex persero apparentemente il padre e la madre nel corso di un incidente aereo, mentre in realt\u00e0 i loro genitori vennero rapiti dagli Shi'ar. Durante l'incidente Scott adoper\u00f2 per la prima volta i suoi poteri mutanti, usando i suoi raggi ottici per attutire la caduta sua e del fratello. Inoltre, dopo l'incidente, il fratello Alex venne adottato mentre Scott rimase in coma per tre anni e poi venne tenuto per lungo tempo in un orfanotrofio.\nI suoi poteri si manifestarono nuovamente non appena il ragazzo usc\u00ec dal coma, e con suo orrore, non riuscendo a controllare i raggi che gli uscivano dagli occhi, rimase con gli occhi bendati per quasi un anno; fortunatamente il direttore dell'istituto in cui era ospitato (il quale si scopri poi essere Sinistro) gli procur\u00f2 degli occhiali al quarzo rubino, unico materiale che potesse bloccare i suoi raggi ottici.\nAnni dopo, durante una passeggiata in citt\u00e0, Scott fu costretto a usare i propri poteri per salvare un bambino da un incidente, la folla spaventata ritenne per\u00f2 che fosse stato lui a provocare il disastro e cerc\u00f2 di attaccarlo. Scott venne salvato dal Ladro Diamante, il quale voleva usare i poteri del giovane Summers per scopi malvagi: fu allora che comparve Charles Xavier che blocc\u00f2 con i propri poteri il criminale.\nCharles invit\u00f2 Scott nei suoi primi X-Men, dei quali divenne il leader indiscusso, assumendo il nome in codice di Ciclope (Cyclops in inglese). Durante le sue missioni s'innamor\u00f2 follemente di Jean Grey, con cui ebbe una relazione profonda e movimentata.\nDurante la spedizione sull'isola di Krakoa gli X-Men vennero catturati, Ciclope riusc\u00ec a fuggire e guid\u00f2 la seconda generazione di X-Men al salvataggio della prima con successo, ma molti X-Men della prima generazione lasciarono la squadra. Scott Summers rimase per\u00f2 il punto di riferimento all'interno della nuova squadra, continuando ad esserne il leader.\nLa sua relazione con Jean continu\u00f2, malgrado lei non facesse pi\u00f9 parte ufficialmente degli X-Men. Per\u00f2 nel corso di una missione nello spazio, a cui lei si era aggregata, Jean si sacrific\u00f2 per i compagni: dovette infatti usare i suoi poteri telecinetici per schermare e proteggere la navetta dove si trovavano, dall'impatto con l'atmosfera.\nScott fu sconvolto dalla perdita della sua compagna, l'unica cosa positiva di quel periodo fu quella di poter incontrare il padre, che credeva morto, anche se i rapporti tra i due non furono mai troppo amichevoli fino a \"Gli Incredibili X-Men\" 138 (\"Pap\u00e0\").\nIn realt\u00e0 per\u00f2 la presunta morte di Jean assunse degli aspetti imprevisti. La forza Fenice, un'entit\u00e0 cosmica di grande potere, abitante nello spazio, commossa dal gesto di sacrificio della donna, scelse apparentemente Jean come sua ospite, riportandola alla vita.\nLa Forza Fenice assunse dunque le sembianze di Jean e rientr\u00f2 nel gruppo degli X-Men con poteri amplificati.\nSfortunatamente il perfido Mastermind, agendo sulla sua psiche, caus\u00f2 la sua trasformazione in Fenice Nera, un'entit\u00e0 capace di divorare intere galassie, grazie agli sforzi di Scott e degli altri X-Men, Fenice comprese l'entit\u00e0 del pericolo che rappresentava, perci\u00f2 si sacrific\u00f2 per salvare l'universo. Questa nuova morte lasci\u00f2 Scott un'altra volta prostrato.\nIn seguito Ciclope spos\u00f2 Madelyne Pryor, che in realt\u00e0 era un clone di Jean creato appositamente da Sinistro per ingannarlo e per portare a termine i suoi esperimenti genetici: difatti dalla unione del DNA dei Summers con quello dei Grey nacque un potentissimo mutante chiamato Cable.\nIl matrimonio per\u00f2 si infranse quando i Fantastici Quattro trovarono il bozzolo dove in realt\u00e0 l'entit\u00e0 Fenice aveva raccolto il corpo della vera Jean e la fecero resuscitare.\nScott torn\u00f2 perci\u00f2 con il suo grande amore e prese la guida della squadra governativa X-Factor, raccogliendo attorno a s\u00e9 gli X-Men originari. Nel corso degli eventi Scott e Jean riuscirono finalmente a sposarsi.\nIl bambino avuto con Madelyne per\u00f2 fu infettato da un virus sconosciuto; portato nel futuro per salvarlo, ritorn\u00f2 poi nel passato come il suddetto Cable.\nIl ritorno di Cable coincise anche un grande attacco di Apocalisse. Scott fu costretto a fondersi con il malvagio mutante per salvare il figlio ed i suoi amici, fu cos\u00ec creduto da tutti morto per alcuni mesi, finch\u00e9 Jean non riusc\u00ec a liberarlo, ma era stato contagiato dall'animo malvagio del supercriminale con cui era stato costretto a unirsi. Infatti le cose tra lui e Jean non funzionarono pi\u00f9, ancora una volta Scott aveva paura di se stesso e dei pensieri funesti causati dalla sua fusione con Apocalisse. Chiese cos\u00ec alla psicologa e X-Woman Emma Frost di aiutarlo, ma lei attratta da Scott inizi\u00f2 a corteggiarlo e di l\u00ec a poco iniziarono ad avere una relazione telepatica.\nQuando Jean scopr\u00ec la cosa and\u00f2 su tutte le furie e Scott fu portato via da Wolverine in una missione segreta; i due tornarono in tempo per impedire a Magneto di conquistare New York, durante lo scontro Jean venne uccisa da Magneto e il professor Xavier part\u00ec per una meta segreta lasciando ad un Ciclope distrutto dai rimorsi la decisione di riaprire o meno la scuola.\n Scott decise di mandare avanti la scuola col suo nuovo amore, Emma, e gestire assieme a lei una squadra di X-Men composta da: Shadowcat, Bestia e Wolverine. La nuova squadra si trova a fronteggiare l'alieno Ord, il quale teneva prigioniero da anni l'X-Man Colosso, e Danger (l'incarnazione della stanza del pericolo). Si assiste anche alla resurrezione di Fenice Nera: sebbene in circostanze tragiche, Scott riesce finalmente a chiarirsi con l'ex moglie e il loro amore permette la trasformazione di Jean in Fenice Bianca, la quale \u00e8 costretta immediatamente a sacrificarsi.\nHouse of M.\nIn House of M Scott \u00e8 sposato con Emma e di professione fa il pilota. \u00c8 uno dei primi supereroi a venir svegliato da Logan grazie ai poteri di Layla Miller. Scott viene eletto capo della congrega di eroi pronti ad assalire la fortezza di Magneto, in virt\u00f9 del suo carisma e della sua abilit\u00e0 tattica, doti che lo rendono ancora pi\u00f9 indispensabile considerata l'assenza di leader esperti come Capitan America e Reed Richards.\nCiclope, dopo gli eventi di House of M deve badare ai pochi studenti mutanti della sua scuola e agli altri rifugiati mutanti che sono all'istituto. Scopre anche di avere un altro fratello, Gabriel ovvero Vulcan: Scott \u00e8 venuto a sapere che il professor Xavier ha tenuto l'esistenza di Gabriel segreta per anni, in quanto lo credeva morto durante la sua prigionia a Krakoa; infatti, prima di Wolverine, Nightcrawler e gli altri, Xavier costitu\u00ec un'altra squadra di mutanti, capeggiato appunto da Gabriel, ma priva del corretto addestramento, che rimase uccisa durante la missione di salvataggio. Questa scoperta ha provocato una rottura tra Scott ed il suo mentore.\nCivil War.\nCiclope, assieme a Wolverine e alcuni altri compagni, \u00e8 presente alla riunione tra supereroi al Baxter Building ma allo scoppio della Civil War, gli X-Men decidono di rimanere neutrali e di non schierarsi con nessuna delle due fazioni.\nQuando alcuni membri della X-Force (Domino, Shatterstar e Calibano) penetrano nello Xavier Institute riuscendo a liberare i 198 mutanti costretti dal Governo a rimanere all'interno della villa, alcuni X-Men intervengono per impedire la liberazione, ma alla fine Scott decide di lasciarli fuggire, provocando l'ira di Alfiere, che si unir\u00e0 allo schieramento di Iron Man.\nSuccessivamente Scott e altri (l'Uomo Ghiaccio, la Bestia e Arcangelo) tra gli X-Men originali decidono di mettersi sulle tracce dei mutanti fuggiaschi.\nWorld War Hulk.\nNonostante le incomprensioni con Xavier, Scott decide di impedire a Hulk di rapire il professore, dando ordine a tutti gli X-Men di attaccare il Golia Verde, nonostante Xavier si fosse consegnato spontaneamente.\nAstonishing X-Men.\nIn uno scontro con il nuovo Club infernale, che ha portato all'apparente tradimento di Emma Frost, Ciclope ha subito una lobotomia telepatica da parte della stessa Emma, che lo ha inibito dall'uso dei suoi poteri, pur non privandolo di essi.\nMessiah Complex.\nVenuto a sapere da Xavier della nascita del primo mutante post-Decimation, Scott si mette alla guida della squadra per andare a recuperarlo; arrivato a Cooperstown, Alaska trova per\u00f2 la citt\u00e0 messa a fuoco e fiamme dai Purificatori, un gruppo di discepoli del reverendo William Stryker, dediti allo sterminio della razza mutante. Scott sospetta che i Marauders di Sinistro abbiano preso il neonato prima dei Purificatori, per cui sta organizzando un piano di ricerche per ritrovarlo, aiutato dagli X-Factor di Jamie Madrox.\nSecret Invasion e Dark Reign.\nDurante l'invasione degli alieni Skrull, Scott guida gli X-Men nella battaglia a San Francisco.\nDopo aver visto la presentazione televisiva degli Oscuri Vendicatori, Ciclope decide di utilizzare la spada Muramasa per uccidere Daken, quindi parte con alcuni X-Men, ma Daken riesce a sottrargli l'arma e a usarla per potenziare i suoi artigli.\nUtopia.\nDurante l'ascesa degli Oscuri X-Men, Scott escogita un piano geniale per ostacolare Osborn. Teletrasporta gli X-Force ad Alcatraz per liberare i prigionieri. All'arrivo degli Oscuri X-Men, Namor ed Emma li tradiscono, mettendo fuori combattimento Daken e Mimo. In seguito, vengono teletrasportati sull'asteroide M, ora ribattezzato Utopia. Scott dichiara tramite una diretta televisiva mondiale, l'indipendenza dei mutanti dal governo degli Stati Uniti. Ma Norman Osborn ha visto tutto, furioso per il tradimento, ordina ai suoi Vendicatori e a quel che rimane degli Oscuri X-Men di raggiungere l'asteroide M e uccidere tutti i mutanti.\nDurante la battaglia tra gli X-Men e gli Oscuri Vendicatori, Ciclope viene malmenato da Iron Patriot. Osborn \u00e8 sul punto di ucciderlo, ma notando la superiorit\u00e0 degli X-Men rispetto a quella dei Vendicatori, decide di ritirarsi insieme alla sua squadra. Poco dopo, Scott confessa ad Emma tutti i suoi segreti e i due si riappacificano baciandosi.\nScisma.\nA seguito delle incomprensioni sempre maggiori tra Ciclope e Wolverine, gli X-Men arrivano a dividersi: alcuni rimangono ad Utopia con Summers, altri seguono Wolverine, che fonder\u00e0 poi la Jean Grey School for Higher Learning.\nAvengers VS X-Men.\nQuesto ciclo narrativo prende avvio dopo che la forza cosmica della Fenice viene avvistata in rapido avvicinamento verso la Terra. Su Utopia Ciclope sta addestrando con forza e rigore Hope, il messia mutante, che si pensa destinata ad essere la prossima ospite della Fenice: egli \u00e8 infatti convinto che la Fenice sia l'unica speranza per annullare la Decimazione e far tornare nel mondo nuovi mutanti.\nCapitan America arriva su Utopia con lo scopo di prendere in custodia Hope, temendo al contrario che l'unione tra la ragazza e la potenza cosmica possa provocare dei disastri. Per impedirglielo Scott attacca il Capitano, che chiama a raccolta i Vendicatori, inizia perci\u00f2 uno scontro tra i Vendicatori e gli X-Men. Mentre Utopia viene occupata dai nemici, Ciclope fugge grazie a Magik e cerca di trovare Hope (che \u00e8 a sua volta fuggita prima che i Vendicatori la prendessero). La ragazza viene raggiunta da entrambi i gruppi che la cercano sulla Zona Blu della Luna. Qui Iron Man, per impedire l'unione tra Hope e la potenza cosmica, colpisce la Fenice con un particolare raggio di sua nuova invenzione. La Fenice si divide perci\u00f2 in cinque frammenti e sceglie come ospiti Ciclope, Colosso, Emma Frost, Magik e Namor, che diventano i semi-onnipotenti Cinque della Fenice.\nI Cinque iniziano a rimodellare il mondo secondo il sogno di Charles Xavier, ma ben presto scoppiano le rivalit\u00e0 e iniziano a comportarsi in modo arrogante. L'unica che riesce a ferire i Cinque \u00e8 Scarlet, la strega mutante. A seguito della caduta di Namor, Colosso e Magik, i loro frammenti di Forza Fenice passano a Scott e ad Emma, rendendoli pi\u00f9 potenti ma anche pi\u00f9 corrotti. Dopo essere stato danneggiato seriamente, nella mistica citt\u00e0 di Kun Lun, da Hope, che ha assorbito i poteri di Scarlet, Ciclope viene attaccato da tutti i Vendicatori e, per avere pi\u00f9 potenza, attacca e sconfigge Emma. Dotato ora del potere completo della Fenice, Ciclope uccide un infuriato Charles Xavier, trasformandosi in Fenice Nera.\nCiclope/Fenice Nera inizia a devastare il mondo e a sconfiggere tutti i Vendicatori e gli altri X-Men (che gli si sono rivoltati contro), finch\u00e9 non viene fermato da Hope e Scarlet. Gli appare Jean Grey, che lo invita a lasciare andare la Forza Fenice. Questa viene assorbita da Hope, che consumandone l'energia, la utilizza per far rinascere nuovi mutanti nel mondo. Dinanzi a questo risultato ormai inaspettato, Scott dichiara che, nonostante i lutti provocati, se tutto ci\u00f2 che ha fatto ha portato alla nascita di nuovi mutanti, allora rifarebbe tutto di nuovo, accetta quindi il suo destino, si arrende e si fa prendere in custodia.\nIn seguito Summers viene arrestato e portato in una prigione speciale, dove gli vengono imposti anche degli occhiali appositi per impedirgli di usare i propri poteri. In prigione riesce a comunicare con Magneto tramite un trucco con particelle metalliche; inoltre \u00e8 evidente che ben presto gli altri carcerati lo uccideranno, \u00e8 solo questione di tempo, ma comunque decide di non farsi liberare, accettando la punizione. Sempre in prigione fa anche amicizia con un ragazzo che ha scoperto da poco di possedere dei poteri mutanti. Il giovane viene tuttavia massacrato e ucciso dagli altri carcerati razzisti, che si erano messi d'accordo con le guardie. Allora Ciclope cambia idea e chiede di essere aiutato. Magneto, Danger e Magik irrompono nella prigione e lo fanno evadere, non prima di aver esiliato nel Limbo i responsabili dell'assassinio e di aver sfregiato il direttore della prigione, imprimendogli il marchio della X sul volto. Nell'epilogo, si vedono Ciclope e i suoi nuovi alleati che parlano di ritornare a essere X-Men, di nuovo odiati, temuti e salvatori del mondo.\nDeath of X.\nDurante una spedizione all'isola Muir infestata dalle Nebbie Terrigene, Ciclope viene infettato e muore in un laboratorio tra le braccia di Emma Frost. Per dargli per\u00f2 una morte da eroe e da leader lei crea un'illusione che convince i mutanti a combattere gli inumani e distruggere una delle due nebbie terrigene che vagano per il mondo trasportate dai venti. Alla fine del prologo Emma fa andare l'illusione di Ciclope verso Medusa e Freccia Nera per dichiarare loro l'inizio della guerra tra Inumani e Mutanti per poi attaccare i reali e venire ucciso da un urlo del re.\nExtermination.\nDopo una lunga battaglia per i nuovissimi X-Men (Narrata in X-Men blu 18 e 19) si vede nelle ultime pagine del fumetto Ciclope, fatto risorgere da Cable, che viene avvisato da quest'ultimo di un evento mortale per gli X-Men che sta per accadere.\nAge of X-Man.\nDopo essere tornato in vita grazie alla versione pi\u00f9 giovane di Cable, Scott scopre che tutti gli X-Men sono svaniti.\nDeciso a ricreare una nuova squadra di X-Men si allea con Wolverine (Anche lui risorto nella miniserie il ritorno di Wolverine) e inizia a reclutare gli ultimi mutanti rimasti sulla terra.\nDopo una lunga battaglia gli X-Men tornati dall'Era di X-Man insieme alla squadra di Ciclope si uniscono per difendere la razza mutante.\nHouse of X.\nNella serie House of X e Powers of X Ciclope \u00e8 profondamente cambiato ed \u00e8 diventato uno dei membri del consiglio mutante.\nPersonalit\u00e0.\nCiclope \u00e8 il leader naturale degli X-Men come dimostra Wolverine, che ritiene Scott Summers uno degli esseri pi\u00f9 potenti del pianeta, sia per i suoi enormi poteri, sia per le sue abilit\u00e0 da leader.\nUna delle caratteristiche principali della personalit\u00e0 di Ciclope \u00e8 stata a lungo il timore di poter fare del male con i suoi poteri: questo lo ha portato il pi\u00f9 delle volte a non sfruttarli al massimo della loro potenza, temendo di perderne il controllo.\nLa sua onest\u00e0, il suo rigore morale, la sua capacit\u00e0 di far gruppo, hanno fatto s\u00ec che il professor Xavier lo scegliesse come \"leader\" degli altri mutanti. Anche dopo l'avvento della nuova formazione del 1975, Ciclope rimase a capo della squadra.\nCiclope, nel mondo degli X-Men, rappresenta l'incarnazione del motto dell'universo Marvel - resa celebre con l'Uomo Ragno - \u00abda grandi poteri derivano grandi responsabilit\u00e0\u00bb. Per queste sue caratteristiche, il personaggio generalmente si trova in opposizione a Wolverine, pi\u00f9 impulsivo in combattimento e spesso definito \"il mutante pi\u00f9 pericoloso della terra\", ma meno propenso al lavoro di squadra e con minori remore morali. Anche se a partire dal ciclo narrativo di Utopia una parte di queste remore sono iniziate a sparire, mostrando un carattere pi\u00f9 dark e spietato.\nCiclope ha rappresentato per un lungo periodo l'ala moderata dei mutanti, che si contrappone alla visione di Magneto, e altri leader mutanti, che considera i mutanti Homo superior, cio\u00e8 lo scalino successivo nella scala evolutiva rispetto all'Homo sapiens nell'universo Marvel. Ciclope ha infatti accettato la filosofia del professor Xavier, per la quale i mutanti devono ricercare attivamente e costantemente il dialogo ed ogni forma di convivenza con gli umani privi di superpoteri, che li considerano generalmente una minaccia. La controversa e non ancora completamente realizzata integrazione dei mutanti nella societ\u00e0 \u00e8 una metafora dell'accettazione delle minoranze razziali e sociali (disabili, omosessuali, ecc.) da parte dell'opinione pubblica.\nPoco prima del ciclo narrativo AvX, Ciclope mostra di essersi spostato su posizioni pi\u00f9 vicine a quelle di Magneto, mostrandosi quasi pronto a tutto pur di salvare la razza mutante ormai in estinzione.\nPoteri e abilit\u00e0.\nRaggi ottici.\nIl DNA mutante di Scott Summers gli fornisce la capacit\u00e0 di assorbire costantemente l'energia presente nell'ambiente che lo circonda, come ad esempio l'energia dei raggi solari o quella elettrostatica presente nell'aria, di immagazzinare per lungo tempo questa energia all'interno del proprio corpo, metabolizzarla e poi rilasciarla attraverso potentissime scariche energetiche che proietta dai suoi occhi sotto forma di raggi di colore rosso. Questi raggi sono composti di forza cinetica bruta, quindi non sono dei laser; di per s\u00e9 non bruciano e non tagliano, ma la quantit\u00e0 di forza che sprigionano pu\u00f2 provocare degli effetti secondari, come appunto il calore provocato dall'attrito su una superficie investita dal colpo.\nA causa di un danno al cervello rimediato in seguito all'incidente aereo in cui venne coinvolto assieme al fratello Havok, Ciclope non \u00e8 mai riuscito a controllare coscientemente questi suoi raggi ottici: perci\u00f2 egli \u00e8 costretto ad indossare sempre degli occhiali o visori con lenti al quarzo rubino che lo aiutino a tenerli sotto controllo, senza costringerlo a tenere gli occhi costantemente chiusi.\nLa potenza che Ciclope potrebbe generare con i suoi raggi viene sempre descritta come enorme. Nei fumetti \u00e8 stato addirittura affermato che la potenza dei suoi raggi ottici supera la capacit\u00e0 di quattrocentocinquanta gigawatt. (equivalente ai gigawatt installati in tutte le centrali nucleari mondiali nei primi decenni degli anni 2000, la cui potenza media era di un singolo gigawatt).\nPer\u00f2, se necessario, Ciclope, indossando i suoi visori, pu\u00f2 regolare parecchio la forza dei suoi colpi ottici, contenendola ed indirizzandola con precisione millimetrica su di un obiettivo (ad esempio stordendo uno studente rivoltoso, con un colpo ottico sul naso della potenza di un semplice pugno). In certi fumetti egli regola l'apertura dei visori manualmente, in altri invece viene descritto come l'apertura venga regolata direttamente da alcuni movimenti dei suoi muscoli facciali.\nNel corso degli episodi degli X-Men, Ciclope ha dimostrato un'altra capacit\u00e0 legata alla sua mutazione: pu\u00f2 calcolare le traiettorie dei suoi colpi ottici con una precisione tale che gli permette, ad esempio, di riuscire a colpire con un solo colpo, fino ad otto diversi avversari, semplicemente facendo deflettere quell'unico colpo su pi\u00f9 superfici riflettenti.\nIn alcuni casi Ciclope si \u00e8 anche prestato quale canalizzatore dell'energia di altri personaggi, ad esempio assorbendo in un momento di emergenza la potenza di un fulmine di Tempesta, reindirizzandola poi con precisione attraverso i suoi raggi ottici, anche se una tale operazione \u00e8 risultata per lui molto dolorosa. I fratelli Summers, quindi Ciclope, Havok e Vulcan, sono reciprocamente immuni ai poteri degli altri, ed \u00e8 stato dimostrato che Ciclope pu\u00f2 utilizzare l'energia rilasciata da Havok per ricaricarsi rapidamente senza problemi.\nIn generale l'enorme potenza generata, la velocit\u00e0 di reazione e la precisione nel colpire e nel calcolo delle traiettorie, frutto di lunghi addestramenti, costituiscono un serio pericolo per qualsiasi avversario Ciclope si trovi di fronte, tanto \u00e8 vero che \u00e8 stato in grado di affrontare con successo personaggi dalla potenza enorme del mondo Marvel, come Hulk o Gladiatore.\nI poteri dei raggi ottici di Ciclope sono successivamente diventati instabili o incontrollabili, costringendolo quindi ad usarli di rado per evitare di provocare devastazioni. Nei fumetti inizialmente era stato ipotizzato che questa alterazione fosse dovuta all'eccessiva esposizione alla Forza Fenice; in realt\u00e0 \u00e8 stato poi rivelato che i poteri di Scott (come anche di Emma Frost, Colosso, Magneto e Magik) sono stati alterati da Bestia Nera, che di nascosto ha iniettato dei naniti nel loro sangue.\nLeadership e abilit\u00e0 strategica.\nCiclope ha passato gran parte della proprio carriera da supereroe a capo degli X-Men, infatti un'altra sua caratteristica riconosciuta \u00e8 la sua indubbia capacit\u00e0 di leadership. Il Professor Xavier scelse proprio Scott come leader degli X-Men, sia perch\u00e9 aveva riconosciuto in lui la capacit\u00e0 di guadagnarsi la fiducia e poi di guidare efficacemente gli altri X-Men, sia perch\u00e9 possedeva grandi doti strategiche, dimostrate in seguito pi\u00f9 di una volta; tuttora la maggior parte degli X-Men spontaneamente obbedisce con solerzia ai suoi ordini, vista la sua dimostrata abilit\u00e0 nell'elaborare in brevissimo tempo le migliori strategie vincenti di fronte alle diverse situazioni. Nick Fury ha affermato che le abilit\u00e0 tattico-strategiche di Scott danno il loro meglio nelle situazioni di tensione, sottolineando che quanto meno Scott pensa ad una decisione, tanto meglio essa si riveler\u00e0 vincente. Maria Hill pensa che Ciclope sia uno dei pi\u00f9 brillanti strateghi mai esistiti, sempre 10 passi avanti rispetto a qualsiasi altro.\nSebastian Shaw sottolinea questa abilit\u00e0 di Ciclope, riflettendo su come Scott sia stato capace di prendere vantaggio, sfruttando l'unico punto debole nelle difese del Club Infernale ed anzi usandolo per ribaltare completamente una situazione in cui gli X-Men erano in grave difficolt\u00e0 e pericolo. In un'altra occasione Ciclope dimostra le sue capacit\u00e0 tattico-strategiche dovendo combattere proprio contro i suoi stessi compagni X-Men: in questo episodio gli X-Men vengono mentalmente manipolati da un nemico a credere che Ciclope sia posseduto dalla Fenice Nera, perci\u00f2 essi lo attaccano; dopo essere rimasto gravemente ferito, combattendo contro Colosso, Nightcrawler e Tempesta ed averli battuti, Ciclope fugge e li attira assieme a Rogue, Wolverine e Shadowcat dentro uno scenario della \"Stanza del Pericolo\"; l\u00e0 dentro, con abilit\u00e0 Ciclope li fa separare e poi li mette fuori combattimento tutti e sei, uno alla volta, sfruttando i loro punti deboli, il tutto avendo ancora alcune costole rotte.\nMaestro in arti marziali ed altro.\nCiclope si allena costantemente in diverse arti marziali e in altre tecniche di difesa ed attacco, \u00e8 pertanto un eccellente combattente nel corpo a corpo, esperto in quasi tutte le tecniche di combattimento (in particolare \u00e8 cintura nera di Judo e Aikid\u014d) ed \u00e8 inoltre abile nell'uso di diverse armi. Ciclope, come maestro di queste arti, ha insegnato ai suoi studenti a combattere senza basarsi sempre e soltanto sui loro poteri da mutanti, infatti in certe occasioni questi poteri possono venire negati o manipolati dai nemici, o ci si pu\u00f2 trovare in situazioni in cui non si possono proprio adoperare o possono addirittura risultare controproducenti.\nCiclope \u00e8 anche un espertissimo pilota di aerei e di altri oggetti volanti.\nCiclope grazie alla lunga esperienza avuta con potenti telepati come il Professor X, Jean Grey ed Emma Frost, e quindi agli insegnamenti che ha ricevuto da loro, ha imparato l'abilit\u00e0 di saper gestire ed anche contrastare le intrusioni telepatiche nella propria mente. Egli ha infatti creato al centro della propria mente un nucleo dove custodisce l'essenza di s\u00e9 stesso, dei propri pensieri e dove sono nascosti i suoi segreti, un nucleo difeso da forti barriere psichiche e che all'interno \u00e8 organizzato come un labirinto, dentro al quale rischia di restare intrappolato chi si intrufola telepaticamente.\nPotenzialit\u00e0 genetiche.\nIl materiale genetico presente nel DNA di Scott Summers viene tenuto in altissimo conto dal malvagio scienziato genetista Sinistro: esso infatti ha delle enormi potenzialit\u00e0 e combinandosi con quello di altri personaggi (soprattutto quello di Jean Grey) ha dato vita ad alcuni tra i pi\u00f9 potenti mutanti esistenti.\nPoteri cosmici.\nCome gi\u00e0 per sua moglie Jean Grey e poi la sua compagna Emma Frost, anche Scott Summers si \u00e8 ritrovato ad ospitare per un certo periodo l'entit\u00e0 Fenice, nel corso nelle vicende degli X-Men. Nell'arco narrativo Avengers VS X-Men infatti \u00e8 proprio la Fenice ridotta in frammenti a scegliere Scott come un dei suoi ospiti. Di conseguenza a Ciclope vengono garantiti enormi poteri a livello cosmico, che gli permettono di riplasmare la Terra a piacimento e di sconfiggere potentissimi supereroi.\nAltre versioni.\nUltimate.\nLa versione Ultimate di Ciclope \u00e8 una di quelle che meno differiscono dalla sua controparte classica. Hanno in comune di essere membri fondatori della squadra, di essere dei leader e di godere di particolare fiducia da parte del Professor Xavier. Rispetto al classico Ciclope, questo \u00e8 pi\u00f9 rigido e intransigente e ha meno scrupoli. Anche in questa versione Ciclope ha una tormentata relazione sentimentale con Jean Grey, complicata dall'arrivo nel gruppo di Wolverine.\nIn Ultimatum uccide Magneto ed alla fine perse la vita per un colpo in testa da parte di un cecchino.\nCiclope O5 o Giovane Ciclope.\nBestia si \u00e8 recato nel passato ed ha convinto gli originali giovani 5 X-Men (da qui l'indicazione O5, \"Original Five\", per distinguerli dai loro corrispettivi adulti) a seguirlo nel futuro, dopo gli eventi capitati nell'arco narrativo Avengers VS X-Men. Ciclope e gli altri X-Men ancora adolescenti, si decidono a questo passo per cercare di convincere le loro controparti adulte a cambiare le loro posizioni, onde evitare il disastro di cui ha parlato loro Bestia. Vengono cos\u00ec a conoscenza di molti eventi che riguarderanno le loro vite e, nonostante il parere di molti che li vorrebbero rimandare indietro, decidono di fermarsi in quell'epoca per vedere di provare a sistemare le cose. Restano per\u00f2 intrappolati nel futuro, creando un paradosso spazio temporale ed iniziando cos\u00ec tutta una serie di nuove vicende che li riguardano.\nInizialmente il giovane Ciclope e gli altri O5 si fermano come ospiti nella Jean Grey School, guidata da Wolverine, Bestia, Shadowcat e Tempesta, ma dopo l'intervento di una confraternita di mutanti malvagi dal futuro, che li vorrebbe costringere a tornare indietro nel passato, prendono le posizioni di Ciclope adulto e accompagnati da Shadowcat (che anche lei ha rivisto la propria posizione), si recano nella sua base segreta. L\u00ec la giovane Jean Grey viene rapita dagli Shi'ar che la processano per i crimini che compir\u00e0 da adulta. Ciclope O5 perci\u00f2 partecipa ad una spedizione nello spazio per andare a liberarla guidata dai Guardiani della Galassia, ed in questa occasione ha l'occasione di conoscere per la prima volta suo padre Corsaro. Dopo la liberazione di Jean il giovane Ciclope, anzich\u00e9 tornare sulla Terra assieme agli altri, decide di restare nello spazio per approfondire la sua conoscenza con il padre appena ritrovato.\nAmalgam.\nNell'universo Amalgam, unendosi a Ray, eroe della DC Comics, Scott d\u00e0 vita ad \"Apollo\" alias Ray Summers, membro della JLX.\nAltri media.\nCartoni animati.\nCiclope \u00e8 stato uno dei protagonisti di tutte e tre le serie animate dedicate agli X-Men:\nInoltre va menzionato la sua partecipazione anche all'episodio pilota di una serie a cartoni animati che non fu trasmessa, intitolata \"L'audacia degli X-Men\", datato 1989.\nCiclope \u00e8 comparso come guest-star anche in altre serie animate della Marvel come \"The Marvel Super Heroes\", \"L'Uomo Ragno e i suoi fantastici amici\", \"Spider-Man - L'Uomo Ragno\", \"Black Panther\", \"Super Hero Squad Show\", \"Avengers - I pi\u00f9 potenti eroi della Terra\" e \"\".\nCinema.\nNella serie cinematografica degli X-Men, Ciclope \u00e8 interpretato da James Marsden da adulto, e da Tim Pocock e Tye Sheridan da ragazzino e adolescente rispettivamente. Compare in:\nVideogiochi.\nCiclope \u00e8 stato protagonista di un gran numero di videogiochi:\nIl personaggio appare in versione non giocabile anche in \"\"; i possessori della Xbox potevano comprare una espansione del gioco dove era compresa la possibilit\u00e0 di giocare con Ciclope.\nCiclope \u00e8 un personaggio giocabile nelle versioni Wii, PlayStation, PlayStation 2 e PSP di '. Inoltre appare come personaggio giocabile nel videogioco per smartphone ', con due differenti \"skin\"."}
{"id": "83611", "revid": "1148658", "url": "https://it.wikipedia.org/wiki?curid=83611", "title": "Rodolfo Lanciani", "text": "Biografia.\nAppartenente ad un'antica e nobile famiglia, originaria di Monticelli (dal 1872 Montecelio e dal 1937 Guidonia Montecelio) poi trasferitasi a Roma, Rodolfo era figlio di Pietro Lanciani, ingegnere ed architetto pontificio. \u00c8 stato uno dei soci fondatori della Societ\u00e0 romana di storia patria.\nDopo il matrimonio nel 1875 con la statunitense Ellen Rhodes - morta il 14 febbraio 1914 e da cui ebbe una figlia, Marcella, morta nel 1961 - spos\u00f2 in seconde nozze la duchessa Teresa Maria Caracciolo, vedova del principe Marcantonio Colonna.\nRodolfo Lanciani mor\u00ec a Roma il 21 maggio 1929; il 22 maggio furono celebrati i solenni funerali ed il 23 maggio fu commemorato al Senato, alla presenza di Benito Mussolini.\n\u00c8 sepolto a Roma, presso il \"Pincetto Vecchio\" del cimitero monumentale del Verano.\nCarriera.\nDopo essersi laureato in filosofia e matematica nel 1865 e poi in ingegneria nel 1868 presso l'Universit\u00e0 di Roma, si occup\u00f2 principalmente dell'antica Roma e fu segretario della Commissione Archeologica Comunale, dalla sua fondazione nel 1872, e ingegnere della Direzione Generale dei Musei e Scavi presso il Ministero della Pubblica Istruzione tra il 1887 e il 1890. Protagonista e testimone diretto di un periodo straordinario dell'esplorazione archeologica di Roma, durante il quale la febbre edilizia fu pari soltanto a quella del secondo dopoguerra, in questa attivit\u00e0 pot\u00e9 seguire tutti i numerosi ritrovamenti avvenuti nel corso dei lavori per Roma capitale, che descrisse con grande vivacit\u00e0, come quello del Pugile in riposo.\nNel decennio 1868-1878 esercit\u00f2 la professione di ingegnere comunale di Montecelio, subentrando al padre finch\u00e9 non ebbe un incarico pi\u00f9 prestigioso: infatti tra il 1878 e il 1927 per lui fu creata la cattedra di \"Topografia Romana\" all'Universit\u00e0 di Roma e per i suoi meriti successivamente fu nominato senatore del Regno d'Italia il 3 giugno 1911.\nGli studi.\nI risultati dei suoi studi sulla dislocazione dei monumenti antichi della citt\u00e0 furono pubblicati tra il 1893 e il 1901 con il titolo di Forma Urbis Romae: si tratta della pianta di tutti i resti conosciuti dell'epoca romana e fino al VI secolo, composta da 46 tavole in scala 1:1000. Bench\u00e9 nel tempo alcune interpretazioni di Lanciani siano state messe in discussione, l'opera, ora disponibile anche in rete, presenta un notevole interesse anche per i non specialisti, in quanto integra anche le sovrapposizioni moderne (strade, piazze, ville ecc.) agli edifici antichi.\nLe sue ricerche di archivio e bibliografiche furono pubblicate tra il 1902 e il 1912 nei quattro volumi della \"Storia degli Scavi di Roma e le Notizie intorno alle Collezioni Romane di Antichit\u00e0\", mentre altri volumi riguardanti i ritrovamenti dall'anno 1000 al 1879 sono stati recentemente pubblicati in sei volumi pi\u00f9 un settimo di indici tra il 1989 e il 2002.\nManoscritti sono presenti nella Biblioteca Vaticana (pubblicati da Marco Buonocore) e il \"Fondo Lanciani\" dell'Istituto di Archeologia e Storia dell'Arte di Roma conserva cartelle di appunti, stampe, disegni e altri manoscritti."}
{"id": "83612", "revid": "33597", "url": "https://it.wikipedia.org/wiki?curid=83612", "title": "Derivati", "text": ""}
{"id": "83614", "revid": "92723", "url": "https://it.wikipedia.org/wiki?curid=83614", "title": "A1 Grand Prix", "text": "La A1 Grand Prix era una serie automobilistica per vetture monoposto nata nell'autunno 2005. L'organizzazione della serie era molto orientata allo spettacolo, con squadre e piloti associati a una specifica nazione per il preciso obiettivo di attirare tifosi dai diversi bacini di pubblico. Il progetto era finanziato dallo Sceicco Maktoum Hasher Maktoum al-Maktoum della famiglia reale di Dubai, amministratore delegato della societ\u00e0. La serie \u00e8 stata chiusa nel novembre 2009 per mancanza di fondi, nonostante il calendario della stagione 2009-2010 fosse gi\u00e0 stato annunciato da tempo.\nDescrizione.\nIl campionato si svolgeva da settembre ad aprile, sfruttando il periodo in cui la Formula 1 e le altre serie tradizionali sono in riposo. La prima stagione \u00e8 iniziata il 25 settembre 2005 a Brands Hatch in Inghilterra ed \u00e8 terminata il 2 aprile 2006 a Shanghai in Cina con la vittoria della Francia (piloti Alexandre Pr\u00e9mat e Nicolas Lapierre) davanti al Brasile; la seconda stagione \u00e8 iniziata il 1\u00ba ottobre 2006 sul circuito di Zandvoort nei Paesi Bassi. La terza stagione \u00e8 iniziata il 30 settembre 2007.\nI telai inizialmente erano forniti dalla Lola e montavano un motore Zytek V8 di 3400\u00a0cc. A partire dalla stagione 2008 il telaio era progettato dalla Ferrari che forniva anche i motori.\nL'Italia era rappresentata nella serie dall'A1 Team Italy.\nLa Svizzera era rappresentata dall'A1 Team Switzerland.\nL'Australia era rappresentata dall'A1 team Australia.\nFormato delle gare.\nProve di qualificazione.\nLe prove di qualificazione erano suddivise in quattro sessioni da 15 minuti l'una. Ai fini della classifica contava solo il miglior tempo stabilito in ciascuna sessione. La somma dei due migliori tempi determinava la griglia di partenza della \"sprint race\".\n\"Sprint race\".\nLa \"sprint race\", o gara corta, aveva una durata massima di 20 giri. La \"sprint race\" assegnava un minore numero di punti rispetto alla \"feature race\", ed aveva la funzione principale di determinare la griglia di partenza per la gara lunga nella quale, oltre ad un numero di punti pi\u00f9 consistente, erano in palio sostanziosi premi in denaro. Il formato adottato per i primi due appuntamenti della stagione prevedeva che un algoritmo, che teneva conto del risultato in \"sprint race\", del miglior giro in \"sprint race\" e della posizione al termine delle qualifiche, determinasse la griglia di partenza della \"feature race\". Il formato era stato in seguito rivisto, per renderlo pi\u00f9 semplice; a partire dalla gara sul circuito di Pechino, la griglia di partenza della \"feature race\" fu determinata esclusivamente dalla posizione finale nella \"sprint race\".\n\"Feature race\".\nLa \"feature race\", o gara lunga (o principale), aveva una durata massima di 70 minuti. In questa gara le squadre erano obbligate ad effettuare almeno un pit stop.\nI punteggi.\nI punti vengono conferiti al team.\nIl sistema di punteggi dell'A1 Grand Prix premiava i primi otto classificati nella sprint race:\nIl sistema di punteggi dell'A1 Grand Prix premiava i primi dieci nella feature race\nIl sistema di punteggi dell'A1 Grand Prix premiava con un \"punto bonus\" il team che effettuava il giro pi\u00f9 veloce durante la sprint race e durante la feature race.\n\"Powerboost\".\nLe monoposto avevano a disposizione quattro powerboost nella sprint race e otto nella feature race. Questo dispositivo, azionato dal pilota, aumentava di 30 cavalli la potenza e di 500 giri il numero di giri del motore.\nPiloti.\nNel corso della serie, in \"39\" eventi (per un totale di 78 gare), 134 diversi piloti hanno preso parte almeno ad un evento A1GP. Lo Svizzero Neel Jani detiene il record per il maggior numero di gare a cui ha partecipato (30), la maggior parte di gare concluse (60), vittorie totali (10), e punti (413). Jani \u00e8 al pari di Nicolas H\u00fclkenberg per la maggior parte di vittorie di una singola stagione (6), e di Alexandre Pr\u00e9mat e Jonny Reid per il maggior numero di vittorie in gara sprint (4).\nTeam.\nOgni team rappresentava un Paese.\nI piloti devono avere la stessa cittadinanza del Paese del team, e anche la vettura doveva rappresentare il Paese.\nIl proprietario e lo staff del team non erano tenuti ad avere la stessa cittadinanza.\nSono ventinove i Paesi ad avere preso parte ad almeno una gara di A1 Grand Prix.\nA1 Team Australia.\nL'A1 team Grand Prix Australia era la squadra che ha rappresentato l'Australia nel campionato A1 Grand Prix di automobilismo. Il proprietario del team era l'ex pilota di Formula 1 Alan Jones.\nNella stagione 2005 dell'A1 GP il team dell'Australia si \u00e8 classificato tredicesimo con un totale di 51 punti.\nTra i pi\u00f9 importanti risultati ci sono il quarto e secondo posto a Brand Hatch, in Inghilterra, il sesto posto a Eastern Creek, in Australia, e soprattutto il podio in Cina.\nNella stagione 2006 della A1 Grand Prix corse con piloti di punta R.Briscoe e K.Reindler, totalizzando 25 punti e arriv\u00f2 13\u00b0\nA1 Team Italy.\nL'A1 Team Italy (spesso chiamata semplicemente Italia) era la squadra italiana nell'A1 Grand Prix.\nLa squadra ha partecipato ad un totale di 28 gare, vincendo la \"feature race\" a Pechino nella stagione 2006-07.\nIl proprietario dell\"'A1 Team Italy\" era l'ex-pilota di Formula Uno Piercarlo Ghinzani.\nIl pilota principale del team era il romano Enrico Toccacelo. Tuttavia, grazie alla filosofia della categoria, che prevedeva che i punti fossero assegnati alla squadra nazionale senza considerare l'identit\u00e0 del pilota, nel 2005-06 si sono alternati alla guida (tra prove e gara), anche Massimiliano Busnelli, Michele Rugolo, Max Papis, Richard Antinucci, Matteo Cressoni, Andrea Montermini, Nino Piccoli e Raffaele Giammaria.\nLe prime due gare della stagione 2006-07 sono state disputate da Alessandro Pier Guidi. In occasione della terza gara, Enrico Toccacelo \u00e8 tornato a rivestire il ruolo di pilota titolare.\nIl team ha concluso il Campionato 2005-06 al 14\u00ba posto con 46 punti all'attivo. Il migliore risultato in una singola gara \u00e8 stato ottenuto da Enrico Toccacelo, che ha conquistato il secondo posto nella gara \"sprint\" disputata sul tracciato di Dubai. Il migliore risultato combinato delle due gare \u00e8 invece stato ottenuto dallo stesso pilota all'autodromo di Monterrey, in Messico. Su questo tracciato, grazie ad un terzo posto nella gara \"sprint\" e ad un quarto posto nella gara \"feature\", il team ha ottenuto 14 punti.\nIl team \u00e8 stato impegnato anche nella stagione 2006-07. Nelle prime due gare, disputate sui tracciati di Zandvoort e Brno, il pilota titolare \u00e8 stato Alessandro Pier Guidi. Il giovane pilota ha per\u00f2 mostrato dei limiti dovuti all'inesperienza, ottenendo un solo risultato nei punti, grazie al sesto posto nella gara \"feature\" di Zandvoort. Dalla gara di Pechino in poi, Enrico Toccacelo \u00e8 tornato nel team. Il suo ritorno \u00e8 stato molto positivo, poich\u00e9 Toccacelo ha conquistato il terzo posto nella gara \"sprint\", per poi ottenere la prima vittoria dell\"'A1 Team Italy\" nella gara \"feature\" disputata sul circuito cinese. Nell'occasione \u00e8 stato eguagliato anche il record di punti stabilito in un solo weekend, anche se va sottolineato che i punteggi 2006-07 attribuivano meno punti alla gara \"sprint\".\nAlbo d'oro.\nStagione 2008-09.\nLa stagione 2008-09 \u00e8 stata la prima stagione in cui la nuova monoposto \"Powered by Ferrari\" \u00e8 stata usata per l'A1GP. Modifiche al regolamento includono brevi sessioni di qualifica, un pit-stop durante la Sprint Race, la rimozione dei limiti di collaudatori il venerd\u00ec e ridotto il punteggio per la Sprint Race.\nIl campione di questa stagione \u00e8 L'Irlanda con Adam Carroll.\nStagione 2009-10.\nLa gara di apertura della stagione, in programma nel quadro della gi\u00e0 consolidata Nikon SuperGP, \u00e8 stata annullata cinque giorni prima dell'inizio della stagione. Con vetture e le infrastrutture ancora a Londra; L'evento \u00e8 stato annullato e il governo del Queensland ha menzionato la possibilit\u00e0 di un ricorso legale contro l'A1 Grand Prix.\nLa serie \u00e8 stata messa ulteriormente in dubbio in quanto pi\u00f9 gare sono state annullate, con un annuncio fatto il 5 novembre 2009, secondo cui le gare in Cina e Malaysia non si sarebbero svolte. L'ultima gara che si sarebbe svolta nella stagione, Nei Paesi Bassi, \u00e8 stato scelto per la Superleague Formula. Questo ha messo fine alle speranze che la stagione potesse iniziare e anche il futuro della serie \u00e8 stato messo in dubbio.\nFuturo.\nIl 5 luglio 2010, la rivista Autosport, ha pubblicato nelle sue \"voci e speculazioni\" del blog che la serie, in un modo o nell'altro, sarebbe ripresa per una nuova stagione 2011-12, citando una fonte non identificata che sostiene che ci sia un gruppo di nuovi investitori. Dice anche che la stagione coinvolgerebbe 18 paesi in dieci weekend di gara, disputati durante la stagione invernale 2011, usando molti dei circuiti della serie precedente. La serie inoltre userebbe un nuovo modello, simile a quello della serie GP2 in base al quale le squadre sono responsabili per la ricerca di finanziamenti propri, invece di basarsi su Teixeira, al fine di evitare lo scenario che ha portato alla fine dell'A1GP.\nAll'inizio del 2011, sono emerse delle voci di una potenziale nuova serie A1GP, con un nuovo nome. La serie dovrebbe chiamarsi A10 World Series, mantenendo la sigla A1 da A1GP per indicare la continuazione di questa idea. La serie \u00e8 classificato come una serie globale, monoposto con motori V10 e 600\u00a0bhp. Una fonte ha riferito alla rivista Autosport che la A10 World Series utilizzer\u00e0 idea dell'A1GP \"Nazione contro Nazione\" e che la serie dovrebbe iniziare nel mese di ottobre 2011. Tuttavia, dopo dicembre 2011, non \u00e8 stata data nessuna ulteriore indicazioni di un ritorno.\nNel 2014, ISRA (International Sport Racing Association), utilizzando le auto del periodo 2005-08 dell'A1 Grand Prix (Lola-Zytek), ha creato una nuova serie denominata Formula acceleration 1, che fa parte del Acceleration 2014."}
{"id": "83618", "revid": "1745361", "url": "https://it.wikipedia.org/wiki?curid=83618", "title": "Marrow (personaggio)", "text": "Marrow (di cui si conosce con certezza solo il nome Sarah, anche se in alcune storie usa il cognome \"Rushman\") \u00e8 un personaggio dei fumetti creato da Scott Lobdell e Joe Madureira nel 1995, pubblicato dalla Marvel Comics. \u00c8 una mutante, che ha anche fatto brevemente parte degli X-Men.\nBiografia del personaggio.\nFra le poche scampate al massacro dei Morlock (fu salvata da un pentito Gambit) ed allevata dal malvagio Mikhail Rasputin, inizialmente fece parte dei \"cattivi\" e del gruppo terroristico chiamato Gene Nation. Appartiene a questo periodo lo scontro con Tempesta, che port\u00f2 la eroina degli X-Men a strappar via uno dei due cuori della terrorista. Questo episodio segner\u00e0 a lungo il rapporto fra le due donne. Successivamente, dopo essersi anche scontrata con l'Uomo Ragno, \u00e8 entrata a far parte brevemente degli X-Men, per poi tornare dall'altro lato della barricata prima come membro del progetto Weapon X e poi riformando Gene Nation.\nDecimation.\nA causa delle azioni di Scarlet molti Morlock rimangono senza poteri, con la sola Marrow a guidarli. Marrow concede alla giornalista Sally Floyd un'intervista sulla situazione dei Morlock: molti di loro non hanno pi\u00f9 i loro poteri ma hanno mantenuto un aspetto orripilante. Non si sa se Marrow \u00e8 una dei mutanti che ha perso i poteri, si vede solo che il suo aspetto \"osseo\" \u00e8 rimasto.\nPoteri e abilit\u00e0.\nMarrow \u00e8 una mutante, la cui mutazione consiste in una crescita accelerata della struttura ossea del suo corpo, oltre ad una agilit\u00e0 e capacit\u00e0 rigenerativa maggiore del normale. Le \"escrescenze\" ossee vengono usate come armi (pugnali, coltelli), dopo essere estratti a \"viva forza\" dal suo corpo.\nAltre versioni.\nUltimate.\nLa versione Ultimate di Marrow compare nel numero 24 di \"Ultimate X-Men\". Non viene nominata, ma assomiglia ad uno dei bambini che Sinistro uccide in nome di Apocalisse. Si pensa che sia lei perch\u00e9 ha una \"coroncina\" di ossa sulla testa. Potrebbe essere comunque sopravvissuta per via dei suoi due cuori (Sinistro le spara al cuore) e delle ossa pi\u00f9 dure.\nL'era di Apocalisse.\nMarrow compare brevemente nel decimo anniversario dell'Era di Apocalisse. Gli X-Men la raggiungono chiedendole di uscire alla luce del sole insieme ai Morlock nelle fogne, ma lei li attacca con una spada pensando che li incarcereranno appena usciti."}
{"id": "83622", "revid": "228587", "url": "https://it.wikipedia.org/wiki?curid=83622", "title": "Fahrenheit 451", "text": "Fahrenheit 451 (edito in Italia anche con il titolo Gli anni della fenice) \u00e8 un romanzo di fantascienza del 1953, scritto da Ray Bradbury.\nAmbientato in un imprecisato futuro posteriore al 2022, vi si descrive una societ\u00e0 distopica in cui leggere o possedere libri \u00e8 considerato un reato, per contrastare il quale \u00e8 stato istituito un apposito corpo di vigili del fuoco impegnato a bruciare ogni tipo di volume.\nNel 1966 il libro \u00e8 stato trasposto in un omonimo film per la regia di Fran\u00e7ois Truffaut e in un omonimo film TV nel 2018 per la regia di Ramin Bahrani. Nel 2004 al libro \u00e8 stato assegnato il premio Retro Hugo come miglior romanzo 1954.\nStoria editoriale.\nNasce come espansione del romanzo breve The Fireman, pubblicato originariamente nel numero di febbraio 1951 della rivista \"Galaxy Science Fiction\". In forma di romanzo fu pubblicato per la prima volta nel 1953 sulla nascente rivista \"Playboy\", sul secondo, terzo e quarto numero. \u00c8 stato pubblicato in italiano per la prima volta sulla rivista \"Urania\" in due puntate (nn. 13 e 14, novembre e dicembre 1953), con il titolo Gli anni del rogo. Nel racconto \"La volpe e la foresta\" (\"The Fox and The Forest\", 1950), si accenna a un futuro distopico dove vengono censurati i pensieri, si viene costretti ad ascoltare la radio e vengono bruciati i libri: tale racconto pu\u00f2 essere considerato un ravvicinato precursore dei temi presenti nel libro.\nIl titolo del romanzo si riferisce a quella che Bradbury riteneva essere la temperatura di accensione della carta a pressione di una atmosfera e che nel Sistema internazionale corrisponde a circa anche se nel testo non vi si fa riferimento: infatti questa cifra compare solo sull'elmetto da pompiere del protagonista Montag. In realt\u00e0 la temperatura d'accensione della carta dipende dal suo spessore: quella di giornale si accende per esempio a , quella da lettera a .\nTrama.\nIl protagonista, Guy Montag, lavora nei vigili del fuoco. Nella sua epoca per\u00f2 i pompieri, \"la milizia del fuoco\", non spengono gli incendi, ma invece danno fuoco alle case di coloro che hanno violato la legge, e nello specifico a coloro che detengono e nascondono libri, assolutamente illegali. \nAll'inizio della narrazione Montag sembra convinto della sua missione, poi per\u00f2 inizia a chiedersi cosa contengano i libri, perch\u00e9 le persone rischino la libert\u00e0 e la loro casa per essi, per leggerli e per difenderli: l'incontro con un'anziana donna che preferisce bruciare nella sua casa anzich\u00e9 abbandonare i libri lo sconvolge. Montag inizia a salvare alcuni libri e a leggerli di nascosto, cosa che preoccupa il suo capitano, Beatty. Questi cerca di parlare con Montag, ma egli vorrebbe licenziarsi: le parole del capitano rivelano comprensione per i tormenti che lo attanagliano, e in seguito egli cerca di riportare Montag alla ragione e al ripensamento quanto al lasciare il lavoro. Mildred, la moglie di Montag, invece, fruitrice compulsiva di tv e radio e completamente anaffettiva nei confronti del marito, denuncia la presenza di libri in casa e lo lascia, cos\u00ec Beatty torna la sera stessa per bruciargli la casa e arrestare Montag, costringendolo ad appiccare un incendio alla propria casa con il lanciafiamme. Dopo aver bruciato la casa, Montag rivolge l'attacco allo stesso Beatty, neutralizzandolo.\nDivenuto un ricercato, Montag fugge inseguito dal \"Segugio meccanico\", una terribile macchina apparentemente infallibile che si occupa di cacciare i delinquenti, e si ripara lungo il fiume, sulle cui rive incontra un gruppo di uomini fuggiti dalla societ\u00e0 e che insieme ad altri loro compagni custodiscono il patrimonio letterario dell'umanit\u00e0 tramandando a memoria i libri, per non infrangere la legge. Intanto la televisione comunica la falsa ma rassicurante notizia della morte di Montag durante l'inseguimento.\nUn ordigno nucleare viene sganciato sulla citt\u00e0 e Montag, con i suoi nuovi compagni, si avvia verso di essa per prestare soccorso ai sopravvissuti, nella speranza di poter essere utili alla societ\u00e0 e aiutare a ricostruirla.\nContesto storico.\nLa passione di Bradbury per i libri, che lo accompagner\u00e0 per tutta la vita, cominci\u00f2 molto presto. Come assiduo frequentatore delle biblioteche locali nel decennio tra il 1920 e il 1930, il ragazzo spesso fece notare il suo disappunto per il fatto che non fossero rifornite di popolari romanzi fantascientifici, come ad esempio quelli di H. G. Wells, perch\u00e9 all'epoca non erano considerati abbastanza eruditi. Tra questo episodio e il venire a sapere della distruzione della Biblioteca di Alessandria, nell'adolescente Ray si fece strada la profonda consapevolezza della vulnerabilit\u00e0 dei libri alla censura e alla distruzione. Nei primi anni Trenta, Bradbury fu inorridito dal rogo dei libri perpetrato dal regime nazista e in seguito anche dalla campagna politica di repressione messa in atto da Stalin, le Grandi purghe, durante la quale numerosi poeti e scrittori, tra gli altri, furono arrestati e spesso giustiziati.\nNel 1947, dopo la conclusione della Seconda Guerra Mondiale e dopo le bombe atomiche su Hiroshima e Nagasaki, la Commissione per le attivit\u00e0 anti-americane (HUAC), nata nel 1938 per investigare su cittadini americani che fossero in qualche modo collegati ai comunisti, tenne delle udienze per indagare su presunte influenze del comunismo nelle produzioni di film a Hollywood. Queste udienze risultarono nella lista nera dei cosiddetti \"Hollywood Ten\", un gruppo di sceneggiatori e registi piuttosto influenti. Questa interferenza del governo in affari artistici e di tipo creativo scaten\u00f2 l'ira di Bradbury. Amareggiato e interessato alle mosse del suo governo, in una notte del tardo 1949 egli incontr\u00f2 uno zelante poliziotto che avrebbe ispirato Bradbury per la stesura di una breve storia, \"The Pedestrian\", che sarebbe dapprima diventata \"The Fireman\" e poi \"Fahrenheit 451\". L'ascesa del senatore Joseph McCarthy e le sue udienze di accusa contro i comunisti, a partire dal 1950, avrebbero approfondito a dismisura il disprezzo dello scrittore nei confronti del governo.\nLo stesso anno in cui la commissione per l'attivit\u00e0 anti-americane inizi\u00f2 ad investigare a Hollywood \u00e8 spesso considerato l'inizio della Guerra fredda, che nel marzo del 1947 fu annunciata dalla Dottrina Truman. Intorno al 1950, la guerra fredda era al suo apice e la paura degli americani per la guerra atomica e l'influenza comunista era a livelli febbrili. La scena era pronta per la stesura dell'olocausto nucleare presente alla fine del romanzo \"Fahrenheit 451\", esemplificando uno scenario tanto temuto dal popolo americano del tempo, ma al tempo stesso quasi irreale: la guerra \u00e8 solo un'eco e gli unici effetti sensibili sono la partenza dei giovani per il fronte e il rombo degli aerei militari che volano alti.\nNella sua giovinezza, Bradbury fu un testimone dell'et\u00e0 d'oro della radio, e la transizione all'et\u00e0 d'oro della televisione inizi\u00f2 all'incirca quando cominci\u00f2 a lavorare sulle storie che l'avrebbero condotto a \"Fahrenheit 451\". Bradbury vide tali media come una minaccia alla lettura dei libri, come una minaccia alla societ\u00e0, perch\u00e9 possono costituire una distrazione dalle questioni pi\u00f9 importanti. Questo disprezzo per i media si esprimer\u00e0 attraverso la caratterizzazione di Mildred e delle sue amiche ed \u00e8 un importante tema presente all'interno del libro.\nCritica.\nIl testo, da cui lo stesso Bradbury ha tratto una versione per il teatro, rientra nel filone della fantascienza sociologica e vuole rappresentare in modo esplicito i rischi di una societ\u00e0 distopica.\nSecondo alcuni critici vorrebbe simboleggiare un'allegoria del maccartismo imperante nella societ\u00e0 statunitense dei primi anni cinquanta. Secondo altri l'autore avrebbe inteso prefigurare semplicemente una societ\u00e0 distopica cresciuta all'ombra di cervellotici machiavellismi.\nAnalogie con Huxley e Orwell.\nIl romanzo di Bradbury affronta il tema delicato della gestione delle informazioni e del controllo della societ\u00e0 e - sotto questo particolare aspetto - tratta lo stesso tema dell'altrettanto famoso romanzo di Aldous Huxley \"Il mondo nuovo\", pubblicato nel 1932. In entrambi i romanzi l'attenzione delle persone verso l'operato del governo \u00e8 annichilita dall'imposizione di un consumo di massa, dove il fine ultimo \u00e8 il soggiacere all'apparenza, al protagonismo e all'appagamento materialista. Nonostante il proposito delle dittature, la felicit\u00e0 risulta essere solo apparente e sussistono numerose manifestazioni di depressione, che per\u00f2 possono essere eliminate facilmente grazie all'uso di stupefacenti.\n\"Fahrenheit 451\" ha anche numerose analogie con il romanzo \"1984\" di George Orwell: in entrambe le storie \u00e8 presente la delazione (persino fra componenti dello stesso nucleo familiare), anche se in \"1984\" essa \u00e8 inculcata fin da bambini e considerata positiva, mentre in \"Fahrenheit 451\" \u00e8 solo una prassi comune. In entrambi i libri si fa un uso massiccio della censura e della manipolazione dell'informazione, ma organizzate in modo differente. In \"1984\" esistono ancora i libri ma tutte le notizie vengono costantemente rimaneggiate \"a posteriori\" ad opera di un ministero delegato, le notizie sono palesemente in contrasto con la realt\u00e0 quotidiana di povert\u00e0 e abbrutimento della citt\u00e0 e dei suoi abitanti e la televisione diventa l'unico mezzo di comunicazione ed educativo obbligatorio, al punto che non si pu\u00f2 spegnerla in nessun caso. Nel romanzo di Bradbury invece \u00e8 bandita qualsiasi informazione scritta (che non siano aridi manuali tecnici o scolastici oppure giornali sportivi o umoristici). I libri sono materiale illegale perch\u00e9 la societ\u00e0 deve proteggersi dalle persone che potrebbero rivolgersi al pensiero, indotte a tale attivit\u00e0 dai libri; la televisione \u00e8 presente non come strumento di educazione ed oppressione, ma come un riempitivo volontario della vita quotidiana, la tv non veicola nessun contenuto, \u00e8 solo intrattenimento puro. Le notizie vere si ascoltano ancora alla radio, ma la guerra viene presentata come qualcosa che non solo non interferisce con la normalit\u00e0 della vita quotidiana ma la si vive nella presunzione della vittoria, per cui vengono date notizie rassicuranti, finch\u00e9 una bomba non verr\u00e0 sganciata sulla citt\u00e0. Inoltre la citt\u00e0 di Montag \u00e8 improntata al consumismo e al benessere dell'\"American way of life\". \nA differenza di quanto accade in \"1984\", \"Fahrenheit 451\" e\" Il mondo nuovo\" possono essere considerati libri critici verso le degenerazioni informative dei regimi democratici basati sul sempre pi\u00f9 invadente consumo di massa. In ogni caso il libro di Bradbury ha un finale aperto a una nuova vita e alla speranza, mentre Huxley e Orwell non prefigurano alcuna via di fuga.\nOpere derivate.\nAltri media.\nNel 1984 \u00e8 uscito il videogioco \"Fahrenheit 451\", un'avventura testuale per diversi home computer, ambientata dopo la fine del romanzo.\nNel 1984 il gruppo new wave Scortilla ha pubblicato il brano \"Fahrenheit 451\" ispirato al libro di Bradbury e al film di Truffaut.\nInfluenza culturale.\nIl breve racconto dello scrittore Robert Sheckley \"The Mnemone\" (1971) narra di un'epoca in cui i libri sono banditi ed in un piccolo centro americano sopraggiunge un uomo la cui conoscenza mnemonica di numerosi testi permette di tramandarli oralmente a dei potenziali clienti.\n\"Papercelsius 154\" \u00e8 una parodia disneyana a fumetti del romanzo, scritta da Giorgio Figus e disegnata da Claudio Panarese, pubblicata su Topolino n. 2156. In questa storia \u00e8 la musica a essere proibita.\nParecchi elementi della storia si ritrovano nel film \"Equilibrium\": tra questi, il rogo dei libri, l'appartenenza del protagonista a una speciale milizia governativa e il suo ravvedimento. Nel film, comunque, sono le emozioni ad essere proibite, e di conseguenza tutti gli oggetti del passato che hanno il potere di evocarle, libri inclusi.\nA titolo e tag-line di questo romanzo si \u00e8 ispirato il regista statunitense Michael Moore per il suo documentario \"Fahrenheit 9/11\" basato sui fatti dell'11 settembre 2001. Bradbury si \u00e8 detto molto infastidito dal \"furto\" del titolo, chiedendo pi\u00f9 volte le scuse di Moore e un cambio di titolo del film."}
{"id": "83623", "revid": "287204", "url": "https://it.wikipedia.org/wiki?curid=83623", "title": "Idratazione dell'ossidiana", "text": "Il metodo dellidratazione dell'ossidiana si utilizza in archeologia per datare strumenti litici realizzati in ossidiana.\nIl metodo si basa sulla propriet\u00e0 di questo materiale vulcanico di assorbire acqua dall'ambiente, formando sulle superfici degli strati di idratazione che si accrescono in modo costante con il passare del tempo. Poich\u00e9 lo strato di idratazione inizia a formarsi nel momento in cui la superficie viene per la prima volta esposta al vapor acqueo presente nell'aria, il suo spessore, misurabile al microscopio, permette di valutare il momento in cui la pietra \u00e8 stata lavorata e scheggiata.\nLa velocit\u00e0 di accrescimento dello strato di idratazione, tuttavia non \u00e8 sempre la stessa, e dipende sia dal giacimento di origine, sia dalle condizioni climatiche a cui il pezzo \u00e8 stato esposto. Il metodo va dunque considerato un metodo di datazione relativo all'interno di uno stesso sito e va utilizzato insieme ad altri metodi.\nIl suo campo di applicazione teorico va da 200 a 200.000 anni fa, ma nella pratica i migliori risultati sono stati ottenuti fino a 100.000 o 120.000 anni fa."}
{"id": "83624", "revid": "1782831", "url": "https://it.wikipedia.org/wiki?curid=83624", "title": "Edoardo Sanguineti", "text": "Biografia.\nFiglio unico di Giovanni, impiegato di banca nato a Chiavari, e di Giuseppina Cocchi, torinese, si trasfer\u00ec all'et\u00e0 di quattro anni a Torino, citt\u00e0 nella quale il padre aveva trovato un nuovo impiego come amministratore cassiere presso la tipografia Doyen &amp; Marchisio.\nEra ancora bambino quando, durante una normale visita di controllo, gli venne diagnosticata una grave malattia cardiaca. La diagnosi si rivel\u00f2 in seguito errata ma questo episodio ha condizionato per lungo tempo lo stile di vita del poeta.\nA Torino abitava uno zio di Edoardo, Luigi Cocchi, musicista e musicologo, che aveva conosciuto Gobetti e Gramsci e aveva collaborato alla rivista L'Ordine Nuovo e che sarebbe stato il primo punto di riferimento per la formazione del giovane. A Bordighera, dove il giovane trascorreva le vacanze estive, Edoardo frequentava il cugino Angelo Cervetto, appassionato di musica che gli trasmette la passione per il jazz, e Guido Seborga, che lo inizia alla lettura di Artaud.\nNel frattempo, in seguito alla pertosse che aveva contratto, il giovanissimo Edoardo venne visitato da uno specialista che individu\u00f2 l'errore diagnostico del quale era stato vittima. Edoardo era sanissimo ma da quel momento dovette fare intensi esercizi fisici per recuperare il tono muscolare. Ginnastica, ciclismo, tennis furono da quel momento gli sport che avrebbe dovuto intensamente affiancare allo studio, anche se dovette rinunciare alla sua primaria ispirazione: quella di dedicarsi alla danza.\n1946-1955: studi, elaborazione di \"Laborintus\", primi contatti culturali.\nNel 1946 Edoardo s'iscrisse al Liceo Ginnasio Massimo d'Azeglio ed ebbe come insegnante d'italiano Luigi Vigliani. A lui avrebbe dedicato il saggio su Gozzano e gli avrebbe fatto leggere alcune poesie che saranno in seguito parte di \"Laborintus\".\nIn terza liceo, Sanguineti ebbe come docente di storia e filosofia Albino Galvano, pittore, critico, storico d'arte, filosofo amante della psicanalisi e interessato alle avanguardie. Successivamente s'iscrisse alla Facolt\u00e0 di Lettere dell'Universit\u00e0 degli Studi di Torino.\nIn questi anni il giovane frequent\u00f2 il mondo culturale torinese, recandosi a mostre ed ascoltando concerti. Conobbe la pittrice dell'avanguardia Carol Rama, il filologo classico Vincenzo Ciaffi, lo studioso di lingue e culture germaniche Vittorio Amoretti e il romanziere Seborga che frequentava anch'egli a Bordighera e che l'avrebbe indirizzato alle letture di Artaud.\nNel 1951 Sanguineti inizi\u00f2 a scrivere l'opera che si chiamer\u00e0 \"\"Laborintus\" e, come egli stesso dice nei \"Santi Anarchici\", scriveva per una piccola comunit\u00e0 di lettori: \"Eravamo in cinque. E i miei quattro lettori erano una ragazza, un aspirante filologo classico e due altri studenti, uno di farmacia e l'altro di medicina\"\".\nConobbe intanto Enrico Baj che avrebbe creato il manifesto della pittura nucleare e d\u00e0 vita al Nuclearismo.\nIl 1953 \u00e8 l'anno della morte della madre ma anche quello dell'incontro con Luciana che avrebbe sposata il 30 settembre del 1954. Sempre nel 1954, in occasione della recensione di Sanguineti sulla rivista torinese \"Galleria\" dell\"'Antologia critica del Novecento\", conobbe Luciano Anceschi che, dopo aver letto \"Laborintus\", decise di darlo alle stampe.\nAlcune poesie di \"Laborintus\" erano intanto apparse su \"Numero\", una rivista fiorentina diretta da Fiamma Vigo, alla quale era stato invitato a collaborare da Gianni Bertini, un pittore pisano incontrato da Sanguineti nello studio di Albino Galvano.\nNel 1955 nacque il primo figlio dello scrittore: Federico.\n1956-1960: pubblicazione di \"Laborintus\", laurea e carriera universitaria.\nIl 1956 fu l'anno della pubblicazione, a cura di Luciano Anceschi, di \"Laborintus\" e anche l'anno della laurea. Sanguineti il 30 ottobre discusse una tesi su Dante col professor Giovanni Getto, la quale venne pubblicata nel 1961 col titolo \"Interpretazione di Malebolge\".\nNasceva in quel periodo \u00abIl Verri\u00bb redatto da Pagliarani e da Porta al quale Sanguineti collabor\u00f2 intensamente.\nIl 1\u00ba novembre 1957 Sanguineti si offr\u00ec come assistente volontario presso la cattedra di Getto, insegnando contemporaneamente italiano nel triennio del liceo classico di un istituto privato diretto da suore domenicane.\nNel 1958 nasceva il suo secondo figlio: Alessandro.\n1961-1965: i \"Novissimi\" e la libera docenza.\nRisale al 1961 la conoscenza da parte del poeta di Luciano Berio che gli chiese di collaborare per la Piccola Scala con un'anti-opera. Nascer\u00e0 da questa collaborazione \"Passaggio\" che verr\u00e0 rappresentato nel 1963.\nSempre nel 1961 usc\u00ec l'antologia de \"I Novissimi\" con prefazione di Giuliani che comprende le opere di Giuliani stesso, di Sanguineti, di Pagliarani, di Balestrini e di Porta.\nNasceva nel 1962 il terzo figlio, Michele e nel 1963 si istitu\u00ec il Gruppo 63 a Palermo che sar\u00e0 \"il risultato dei legami e dei contatti culturali maturati nei precedenti anni\".\nNel frattempo Sanguineti, che era diventato assistente incaricato e in seguito assistente ordinario del professor Giovanni Getto, nel 1963 consegue la libera docenza e ha come presidente di commissione Mario Fubini.\nIn questo periodo frequenter\u00e0, in tre occasioni, anche le \"D\u00e9cades di Cerisy\": la prima volta invitato da Ungaretti, al quale era dedicato il convegno, la seconda volta invitato dal gruppo di Tel Quel, per il romanzo sperimentale e, alla fine degli anni sessanta, per il cinema.\nNel 1965 otterr\u00e0 una cattedra di Letteratura italiana moderna e contemporanea presso la Facolt\u00e0 di Lettere dell'Universit\u00e0 di Salerno.\n1968-1974: cambiamenti.\nNel 1968 si sciolse il Gruppo 63 (e nel '69 termineranno anche le pubblicazioni della rivista \"Quindici\"). Nello stesso anno Sanguineti si candid\u00f2 alle elezioni per la Camera nelle liste del PCI ma deve trasferirsi a Salerno con la famiglia come incaricato all'universit\u00e0.\nA Salerno Sanguineti terr\u00e0 due corsi, quello di Letteratura italiana generale e quello di Letteratura italiana contemporanea e nel 1970 diventer\u00e0 professore straordinario.\nNel 1971 il poeta visse durante sei mesi a Berlino con la famiglia, nel 1972 mor\u00ec il padre, nel 1973 nasceva la figlia Giulia e Sanguineti divent\u00f2, sempre a Salerno, professore ordinario.\nNello stesso anno inizi\u00f2 la collaborazione a \"Paese Sera\".\nNel 1974 ottenne una cattedra di Letteratura italiana presso l'Universit\u00e0 degli Studi di Genova, per stare accanto ai compagni proletari si trasferisce al CIGE del Begato con la famiglia e nel 1975 inizia a collaborare con il \"Giorno\".\n1976-1980: gli anni dell'impegno politico.\nNel 1976 Sanguineti inizi\u00f2 a collaborare con \"l'Unit\u00e0\", e nel 1980 con \"Il Lavoro\" di Genova. Furono questi anni di grande impegno politico: venne eletto consigliere comunale a Genova (1976 - 1981) e deputato della Camera (1979 - 1983), come indipendente nelle liste del PCI.\n1981-2005: i viaggi, gli onori.\nDal 1981 al 1983 diresse la prestigiosa rivista \"Cervo Volante\" assieme ad Achille Bonito Oliva. In redazioni ebbe giovani poeti e artisti di talento come Valerio Magrelli e Gian Ruggero Manzoni.\nNel 1990 fond\u00f2, con Nadia Cavalera, la rivista internazionale \"Bollettario. Quadrimestrale di scrittura e critica\". La diresse durante vent'anni, fino alla sua morte (nel 2010). In redazione ebbe Filippo Bettini, Francesco Muzzioli, Marcello Frixione, e Tommaso Ottonieri. Collaboratori i maggiori autori del tempo.\nNumerosi furono i viaggi fatti in questo periodo sia in Europa che fuori dell'Europa (Unione Sovietica, Georgia e Uzbekistan, Tunisia, Cina, Stati Uniti d'America, Canada, Messico, Colombia, Argentina, Per\u00f9, Giappone, India).\nNel 1996 venne nominato dal presidente della Repubblica Oscar Luigi Scalfaro, Cavaliere di Gran Croce dell'Ordine di gran merito della Repubblica Italiana.\nSanguineti, che aveva lasciato nel 2000 l'Universit\u00e0 e aveva ricevuto numerosi premi letterari tra i quali la Corona d'oro di Struga, il Premio Capri dell'Enigma (1998), fu membro e fondatore della \"\"Accad\u00e9mie Europ\u00e9enne de po\u00e9sie\" (Lussemburgo) e membro consulente del \"Poetry International\"\" (Rotterdam). Precedentemente Faraone poetico dell'Istituto Patafisico di Milano, dal 2001 \u00e8 Satrapo Trascendentale, Gran Maestro O.G.G. (Parigi) e presidente dell'OpLePo.\n2006-2010: ultimi anni e morte.\nNel 2006, nel corso di un suo intervento al Festival dei Saperi di Pavia .\nSanguineti - a cui il 5 giugno 2006 venne assegnato il Premio Librex Montale - divent\u00f2 presidente onorario dell'associazione politica Unione a Sinistra e fu candidato alle primarie dell'Unione per l'elezione del sindaco di Genova, tenutesi il 4 febbraio 2007, sostenuto da: Partito dei Comunisti Italiani, Partito della Rifondazione Comunista e Unione a Sinistra, ottenne il 14% dei voti. Le primarie furono vinte da Marta Vincenzi, candidata de L'Ulivo (60%). Secondo arriv\u00f2 Stefano Zara.\nIl 18 maggio 2010 fu ricoverato d'urgenza a causa di un aneurisma che provocava da diversi giorni fitte all'addome. Alle 13:30 Sanguineti mor\u00ec, all'et\u00e0 di 79 anni, ancora in sala operatoria. La procura apr\u00ec un'inchiesta per omicidio colposo a carico di ignoti.\nIl 22 maggio venne sepolto nel pantheon del cimitero monumentale di Staglieno, accanto alla tomba in cui riposa il capo-partigiano Aldo Gastaldi \"Bisagno\". Edoardo Sanguineti era ateo.\nIl poeta.\n\"Laborintus\": sperimentalismo e disgregazione del linguaggio.\nLa prima pubblicazione di \"Laborintus\", nel 1956, nella collezione \"Oggetto e simbolo\" diretta da Luciano Anceschi per la casa editrice Magenta, passa quasi inosservata.\nLe sue poesie, ritenute cos\u00ec difficili da interpretare, sarebbero divenute, solo un decennio dopo, norma per le sperimentazioni linguistiche-poetiche degli anni sessanta. Il titolo, nato dall'utilizzo di uno \"schema labirintico\", deriva secondo Risso anche dalla \"complessit\u00e0 della realt\u00e0 atomica di quegli anni, i cui esiti potevano davvero essere benjaminianamente catastrofici\"\nPasolini in un articolo su \"Il Punto\" definisce la raccolta \"Laborintus\" \"un tipico prodotto del neo-realismo post-ermetico\" al quale Sanguineti replica sul n. 11 di \"Officina\" nel novembre del 1957 con un articolo intitolato \"Una polemica in prosa\" ironizzando sulle giuste distanze che Pasolini metteva tra il proprio \"sperimentalismo\" e quello \"non puro sperimentalismo sanguinetiano\".\nLa questione verr\u00e0 ripresa da Luciano Anceschi sulla rivista Il Verri nel 1960 con questa affermazione: \"Accade in questi anni - e vogliamo mettere come data di inizio del movimento il 1956? - nel nostro paese qualche cosa di naturale, di prevedibile, di necessario: nasce probabilmente una nuova generazione letteraria\".\n\"Laborintus\" \u00e8 infatti un testo di riferimento centrale per lo sperimentalismo degli anni sessanta soprattutto se confrontato con la poesia del suo tempo. Esso infatti si presenta come qualcosa di nuovo che apre soluzioni linguistiche e formali sconosciute a quella poesia che, nella seconda met\u00e0 degli anni cinquanta, dopo lo spegnersi del neorealismo si stava orientando verso l'antinovecentismo introdotto all'interno della rivista \"Officina\".\nSanguineti, nel programma della neoavanguardia, \u00e8 figura centrale per il suo poundismo, per i richiami psicoanalitici dei suoi testi, per il suo plurilinguismo e per quel verso pronto a dilatarsi in \"un recitativo drammatico dove la soluzione metrica \u00e8 rigorosamente atonale e, si potrebbe dire, gestuale\", come scriveva Alfredo Giuliani.\nLa poesia di \"Laborintus\" sembra, con la sua accentuata disgregazione dei linguaggi, rifarsi alle esperienze musicali di Luciano Berio o di John Cage e, nell'ambito pittorico, all'informale Jackson Pollock, Jean Fautrier o Mark Rothko.\nLa tecnica dell\"'assemblage\".\nLa tecnica dell\"'assemblage\", utilizzata nella poesia di Sanguineti, \u00e8 presa dall'ambito pittorico e gli oggetti - segni, tolti dallo spazio in cui erano collocati, acquistano improvvisamente la loro piena autonomia, ingrandendosi a dismisura.\nDall'intellettualismo alla concretezza della quotidianit\u00e0.\nSanguineti prosegue, dopo \"Laborintus\", con lo stesso stile ipercolto e scrive, tra il 1956 e il 1959 le poesie di tema erotico che vanno sotto il nome \"Erotopaegnia\", poi, tra il 1960 e il 1963, \"Purgatorio de l'Inferno\" e nel 1964 raccoglie, sotto il titolo di \"Triperuno\", le precedenti sequenze precedute da \"Laborintus\".\nMa in queste poesie gi\u00e0 si possono notare dei movimenti verso una scrittura che si sposta dall'intellettualismo dei primi esordi alla concretezza delle cose quotidiane e che, in alcuni punti, si aprono al diarismo dei successivi libri.\nNuove raccolte.\nNella seconda raccolta del 1972, \"Wirrwarr\" (confusione) che si compone di due parti, \"Testo di appercezione tematica\" (1966 - 1968) e \"Reisebilder\" (immagini di viaggio) (1971), il poeta pur continuando l'opera di destrutturazione del linguaggio che aveva iniziato con \"Triperuno\", cerca di recuperare le cose autentiche del reale e del vissuto.\nLo stile si fa pi\u00f9 discorsivo e comunicativo, carattere questo che si ritrova nelle sue seguenti raccolte \"Postkarten\" (cartoline postali) del 1978, \"Stracciafoglio\" del 1980 e \"Scartabello\" del 1981 dove si impone un linguaggio pi\u00f9 articolato che gioca su un registro parodico-ironico e si applica alle piccole cose della vita quotidiana.\nIn queste raccolte l'avanguardia di Sanguineti, pur senza contraddirsi o negarsi, non appare, paradossalmente, lontana da situazioni come quelle di Giudici o Montale in opere come \"La vita in versi\" e\" Satura\".\nLa periodicit\u00e0 delle raccolte.\nPeriodicamente Sanguineti raccoglie i suoi versi in volumi riassuntivi, come \"Catamerone\" del 1974, ripreso nel 1982 in \"Segnalibro\" dove la sperimentazione si riappropria dell'uso della forma tradizionale per approdare, nel 1986, a \"Novissimum Testamentum\", poi incluso in \"Senzatitolo\" nel 1992.\nIn queste opere il poeta si impegna, confermando cos\u00ec la sua attenta ricerca metrica, sull'ottava, sulla canzonetta, sul sonetto intervallandoli con componimenti dal tipico verso extra-lungo che sembra scivolare via e \"frantumarsi\".\nNel 1987 esce la raccolta \"Bisbidis\" che costituisce un capitolo aggiuntivo nella linea iniziata con \"Wirrwarr\".\nIl titolo, che \u00e8 ripreso da una frottola del poeta Immanuel Romano (contemporaneo di Dante), \u00e8 una voce onomatopeica che indica il chiacchierio di gente e appare come poesia di carattere colloquiale quasi crepuscolare che conferma quella linea poetica iniziata negli anni Settanta.\nDel 2002 \u00e8 la raccolta \"Gatto Lupesco\" che contiene \"Bisbidis\", \"Senzatitolo\", \"Corollario\", la versione definitiva di \"Cose\", e una sezione di poesie intitolate \"Poesie fuggitive\".\nCinquant'anni di poesia.\nDel 2004 \u00e8 la raccolta antologica \"Mikrokosmos Poesie 1951-2004\" che si presenta divisa in due parti.\nLa prima parte comprende una scelta di \"Laborintus\", di \"Erotopaegnia\", di \"Purgatorio de l'Inferno\", di \"T.A.T.\", di \"Reisebilder\", di\" Postkarten\", di \"Stracciafoglio\", di \"Scartabello\", di \"Cataletto\", di \"Codicillo\", di \"Rebus\", di \"Glosse\", di \"Corollario\" e di\" Cose\".\nLa seconda parte comprende una selezione da \"Fuori Catalogo\", da \"L'ultima passeggiata, omaggio a Pascoli\", da \"Alfabeto apocalittico\", da\" Novissimum Testamentum\", da \"Ecfrasi\", da \"Mauritshuis\", da\" Ballate\", da \"Fanerografie\", da \"Omaggio a Catullo\", da \"Stravaganze\", da \"Poesie fuggitive\", da \"Varie ed eventuali\".\nIl narratore.\nAnche nel romanzo Sanguineti dedica molta attenzione al trattamento del linguaggio, tanto sul piano lessicale quanto su quello sintattico e sia nel romanzo \"Capriccio italiano\", pubblicato nel 1963, e \"Il gioco dell'Oca\" del 1967 si avverte il piacere ludico della parola.\nLa sua produzione narrativa \u00e8 stata raccolta in \"Smorfie\", contenente i due romanzi oltre ad altri testi in prosa.\nEd \u00e8 con \"Capriccio italiano\" che lo scrittore si fa portavoce del romanzo sperimentale mostrando la crisi del romanzo tradizionale giocando sui motivi dell'inconscio, dell'onirico e del biologico - sessuale.Il tema centrale del romanzo si basa sulla gravidanza della moglie del narratore e l'attesa del figlio ed \u00e8 trattato non in modo naturalistico ma come una prova che, attraverso brevi episodi simili ad un sogno, smuovono gli strati dell'inconscio.\nIl critico.\nL'attivit\u00e0 critica di Sanguineti si \u00e8 svolta inizialmente all'interno dell'ambito accademico: a lui si devono brillanti lavori su Dante (\"Dante reazionario\") e un'articolata analisi sui nessi tra poesia crepuscolare e liberty, in cui si rintraccia l'origine della poesia italiana del Novecento nella reazione ironica operata dai poeti crepuscolari ai danni dell'estetizzazione liberty, a partire dalla necessit\u00e0, poi riconosciuta da Eugenio Montale, di \"attraversare D'Annunzio\". Esemplificazione e concretizzazione di tale linea critica \u00e8 l'antologia \"Poesia italiana del Novecento\", la cui agile premessa mostra la rispondenza tra connotazione stilistico-linguistica e connotazione ideologico-psicologica degli autori. (Ideologia e linguaggio sono interfacce di solito coerentemente operanti, come Sanguineti chiarisce pi\u00f9 in dettaglio nello studio \"Ideologia e linguaggio\"). L'antologia \u00e8, dunque, gi\u00e0 per s\u00e9 stessa, saggio critico, per la scelta degli autori e soprattutto dei singoli testi, con attenzione a quelli significativi di posizioni ideologiche e di sperimentalismo linguistico.\nOpere.\nFilmografia.\nInoltre Sanguineti avrebbe dovuto interpretare una parte in un film di Evgenij Aleksandrovi\u010d Evtu\u0161enko ma infine decise di non partecipare: una sua testimonianza \u00e8 nell'intervista concessa a Piero Chiambretti nel programma televisivo \"Il laureato bis\", puntata del 5 febbraio 1996. Probabilmente si trattava del mai realizzato\nSu \"Film-a-to\" si pu\u00f2 vedere\nSul film di Paladino si pu\u00f2 vedere"}
{"id": "83627", "revid": "600229", "url": "https://it.wikipedia.org/wiki?curid=83627", "title": "Musica folk", "text": ""}
{"id": "83629", "revid": "108609585", "url": "https://it.wikipedia.org/wiki?curid=83629", "title": "Strumenti a fiato", "text": ""}
{"id": "83630", "revid": "2225", "url": "https://it.wikipedia.org/wiki?curid=83630", "title": "Monsters &amp; Co", "text": ""}
{"id": "83634", "revid": "124123", "url": "https://it.wikipedia.org/wiki?curid=83634", "title": "Franco Travaglio", "text": "Biografia.\nFratello del noto giornalista Marco Travaglio, si \u00e8 laureato in Lettere Moderne con una tesi sulla Drammaturgia del Musical. Ha tradotto in italiano i libretti delle opere di Andrew Lloyd Webber \"Cats\", \"Jesus Christ Superstar\", \"Joseph and the Amazing Technicolor Dreamcoat\" e \"Phantom of the Opera\". Prima di essi nessun musical del celebre compositore era mai stato messo in scena nella nostra lingua. Ha tradotto ed adattato in italiano il musical \"Frankenstein Junior\" di Mel Brooks tratto dall'omonimo cult movie, e la versione italiana di \"Sister Act\" di Alan Menken coprodotto da Whoopi Goldberg, adattamento ripreso in buona parte nell'edizione parigina.\n\u00c8 autore del libretto italiano del primo musical targato Walt Disney mai andato in scena in Italia, High School Musical, e delle produzioni Stage Entertainment \"La Bella e la Bestia\", \"Flashdance\" e \"La Febbre del Sabato Sera\". Per la Compagnia della Rancia ha inoltre tradotto le liriche del musical \"Happy Days\". Nel 1999 ha fondato il sito \"Italiamusical.com\" Nel 2000 scrive il libretto di \"Joseph e la Strabiliante Tunica dei Sogni in Technicolor\" (Joseph And The Amazing Technicolor Dreamcoat), con l'interpretazione di Rossana Casale. Come assistente alla regia Franco Travaglio lavora con Dario Fo ne \"L'Anomalo Bicefalo\", con Tato Russo in \"Sogno di una notte di mezza estate\" e \"Il ritratto di Dorian Gray\", il musical interpretato da Michel Altieri, nel quale veste anche i panni di Victor.\n\u00c8 autore e regista di \"1000 e una Favola\" (2001), con Michel Altieri, una fiaba musicale che riunisce favole tra le pi\u00f9 divertenti della tradizione e di \"Bye Bye Marilyn\" (2002), una pop-opera dedicata alla vita di Marilyn Monroe. Nel giugno 2004 scrive liriche, dialoghi e sopratitoli per una versione concertante andata in scena a Trieste nel luglio 2004, di Elisabeth, di Michael Kunze e Sylvester Levay. Nel settembre 2004, con G. Baldini e F. Izzo scrive il libretto per la versione italiana de \"Il fantasma dell'Opera\", il film diretto da Joel Schumacher basato sul musical di Andrew Lloyd Webber. Nel gennaio-febbraio 2005 \u00e8 assistente di Saverio Marconi in \"Master Cenerentola\".\nNel dicembre 2005 \u00e8 assistente di Saverio Marconi in \"The Producers\", con Enzo Iacchetti e Gianluca Guidi. Nel febbraio-marzo 2006 \u00e8 assistente di Saverio Marconi in \"Sweet Charity\" con Lorella Cuccarini e Cesare Bocci. Nel febbraio 2006 firma la traduzione de \"La piccola bottega degli orrori\" di Alan Menken e Howard Ashman per la Compagnia \"Live On stage\". Nell'estate 2006 scrive con Michele Renzullo il libretto italiano di \"Jesus Christ Superstar\" di Andrew Lloyd Webber e Tim Rice per la produzione della Compagnia della Rancia diretta da Fabrizio Angelini.\nNell'ottobre-novembre 2006 \u00e8 aiuto regista di Federico Bellone nella riedizione di \"Grease\" per la Rancia. Nel dicembre 2006-gennaio 2007 sostituisce Carlo Reali nel ruolo di Herman recitando e cantando al fianco di Lorella Cuccarini e Cesare Bocci in \"Sweet Charity\"; ed \u00e8 assistente alla regia di Saverio Marconi in \"Cabaret\" con Michelle Hunziker. Nella primavera 2007 \u00e8 autore del testo italiano del brano \"This Is The Moment\" tratto dal musical \"Jekyll &amp; Hyde\" di Frank Wildhorn e Leslie Bricusse, interpretato da Thomas Borchert e Bruno Grassini.\nDall'anno scolastico 2007-2008 \u00e8 docente di Storia del Musical presso la SDM - Scuola del Musical di Milano diretta da Federico Bellone. Nel settembre 2007 \u00e8 assistente alla regia di Saverio Marconi ne \"Il Giorno della Tartaruga - Omaggio a Garinei e Giovannini\" e nel dicembre 2007 nella riedizione di \"A Chorus Line\". Nel febbraio 2008 firma il libretto italiano di \"High School Musical\" della Walt Disney prodotto dalla Compagnia della Rancia per la regia di Saverio Marconi con la collaborazione di Federico Bellone.\nNell'ottobre 2009 firma il libretto italiano di \"La bella e la bestia\" della Walt Disney con Michel Altieri e Arianna, prodotto dalla Stage Entertainment per la regia di Glenn Casale, e di \"Cats\" di Andrew Lloyd Webber per la Compagnia della Rancia, regia di Saverio Marconi. Inoltre Franco Travaglio ha scritto e composto i musical \"Il fantasma di Canterville\", tratto dall'omonima novella di Oscar Wilde ed \"Angeli con la pistola\", tratto da una novella di Damon Runyon. Ha scritto il libretto di \"Say Why\" (1997) musical sulla guerra in Jugoslavia composto da Marco D. Bellucci. Collabora col quotidiano \"la Repubblica\"."}
{"id": "83636", "revid": "287204", "url": "https://it.wikipedia.org/wiki?curid=83636", "title": "Moleno", "text": "Moleno () \u00e8 una frazione di 123 abitanti del comune svizzero di Bellinzona, nel Cantone Ticino (distretto di Bellinzona).\nStoria.\nIl quartiere di Moleno sorge allo sbocco della Valle Riviera. Insieme a Preonzo apparteneva al contado di Claro, che a sua volta era feudo di Bellinzona.\nFino al 1\u00ba aprile 2017 \u00e8 stato un comune autonomo che si estendeva per 7,4\u00a0km\u00b2; il 2 aprile 2017 \u00e8 stato accorpato al comune di Bellinzona assieme agli altri comuni soppressi di Camorino, Claro, Giubiasco, Gnosca, Gorduno, Gudo, Monte Carasso, Pianezzo, Preonzo, Sant'Antonio e Sementina.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini della frazione."}
{"id": "83642", "revid": "5148", "url": "https://it.wikipedia.org/wiki?curid=83642", "title": "Afrikaaner", "text": ""}
{"id": "83643", "revid": "123694670", "url": "https://it.wikipedia.org/wiki?curid=83643", "title": "Prefissi numerici greci", "text": "I prefissi numerici greci vengono usati per costruire parole che esprimono una determinata quantit\u00e0 di qualche genere di oggetto. Ad esempio in chimica, il termine \"diossido di carbonio\" denota una molecola che contiene due (di) atomi di ossigeno. Un tetraedro \u00e8 invece un poliedro con quattro (tetra) facce mentre un pentagramma \u00e8 una figura a stella con cinque (penta) punte.\nDalla lingua greca derivano i seguenti prefissi numerici:\nAltri esempi di numeri espressi tramite prefissi greci sono: 11 in endecasillabo, 12 usato ad esempio per le figure dodecagono o dodecaedro.\nI prefissi per numeri maggiori di 12 sono usati raramente, ma fanno eccezione 20 utilizzato in icosaedro, 100 in ettaro e 1000 nel sistema metrico (kilo).\nNella pratica a volte, al posto dei prefissi greci \"ennea\" ed \"endeca\", per 9 e 11 vengono usati i corrispettivi prefissi latini \"nona\" e \"undeca\"."}
{"id": "83646", "revid": "438678", "url": "https://it.wikipedia.org/wiki?curid=83646", "title": "E. A. Mario", "text": "Alcuni brani furono composti in lingua italiana, altri in lingua napoletana; di essi, quasi sempre, scriveva sia i testi che la musica.\nInsieme a Salvatore Di Giacomo, Ernesto Murolo e Libero Bovio, \u00e8 da annoverare tra i massimi esponenti della canzone napoletana della prima met\u00e0 del Novecento ed uno dei protagonisti indiscussi della canzone italiana dal primo dopoguerra agli anni cinquanta, sia per la grandissima produzione - dovuta alla sua felicissima vena poetica - sia per la qualit\u00e0 delle sue opere. Di sentimenti ferventemente patriottici, \u00e8 stato autore di numerose poesie e canzoni di significato patriottico.\nBiografia.\nIl futuro \"E. A. Mario\" nacque a Napoli da una modesta e povera famiglia di Pellezzano il 5 maggio 1884, in un basso di \"Vico Tutti i Santi\", a ridosso della \"Parrocchia S. Maria di Tutti i Santi\", in uno dei quartieri pi\u00f9 popolari della citt\u00e0 (\"Borgo S. Antonio Abate\"). Il padre, Michele Gaeta, era barbiere e la madre, Maria della Monica, una casalinga.\nIl retrobottega della barberia del padre era tutta la loro casa. Un locale dove vivevano molte persone di famiglia: il fratello Ciccillo, le sorelle Agata e Anna, lui, la madre ed il padre. In altre due piccole stanzette, tre zie ed uno zio.\nSi spos\u00f2 nel 1919 con Adelina, figlia di un'attrice molto famosa all'epoca, Leonilde Gaglianone. Il loro fidanzamento fu brevissimo: dur\u00f2 infatti appena tre mesi. Dal loro matrimonio nacquero poi tre figlie: Delia, Italia e Bruna.\nIn giovinezza frequent\u00f2 un altro grande poeta e commediografo napoletano, da cui fu assai benvoluto, Eduardo Scarpetta, padre dei fratelli Eduardo, Peppino e Titina De Filippo.\nCollabor\u00f2 molto con il massimo editore napoletano dell'epoca, Ferdinando Bideri.\nNon divenne mai ricco, poich\u00e9 assai presto, per esigenze familiari e soprattutto a causa di una grave malattia della moglie, decise di vendere a una casa editrice di Milano i diritti di tutte le sue canzoni, dei quali ricevette, negli anni successivi, solo una piccolissima percentuale.\nE. A. Mario fu direttore del coro degli allievi della Scuola Militare Nunziatella intorno al 1921.\nLo studio.\nFu un appassionato e accanito lettore di libri, specialmente storici, e cos\u00ec riusc\u00ec a formarsi una cultura assai ricca e pluridisciplinare.\nUn suo vezzo era, di tanto in tanto, arricchire la sua dialettica con citazioni sempre precise.\nIn giovent\u00f9 si iscrisse all'Istituto nautico ma, poich\u00e9 le tasse scolastiche risultavano troppo impegnative per la modesta economia familiare, non pot\u00e9 mai concludere gli studi e diventare capitano di lungo corso.\nIl mandolino.\nQuando aveva circa dieci anni, un posteggiatore, entrato nel negozio di barbiere del padre, dimentic\u00f2 un mandolino sulla sedia e, grazie a quello strumento, che prese a strimpellare da solo, inizi\u00f2 a suonare e inizi\u00f2 a comporre le prime melodie. Apprese poi a suonare bene il mandolino e impar\u00f2 a leggere la musica da autodidatta grazie a una pubblicazione settimanale della Casa Editrice Sonzogno, \"La musica senza maestro\". L'intera raccolta \u00e8 tuttora in possesso della figlia Bruna.\nMolti lo chiamavano \"maestro\", ma lui, pur essendo di fatto divenuto musicista, si schermiva dicendo di non esserlo. \nEgli componeva la melodia, l'armonia completa di motivo e, in seguito, un maestro esperto trascriveva le partiture senza cambiare quasi mai nulla del motivo originale, sui testi precisi nel ritmo che, gi\u00e0 all'abbozzo, risultavano perfetti e facili da trascrivere sul pentagramma.\nIl lavoro alle Poste.\nGiovanissimo si impieg\u00f2 nelle Regie Poste Italiane a Napoli, lavorando negli uffici di Palazzo Gravina, nella zona di Monteoliveto, vecchia sede delle Poste Napoletane, dove - alcuni anni prima di lui - aveva lavorato come telegrafista una grande scrittrice napoletana, Matilde Serao.\nGaeta fu assegnato allo sportello delle raccomandate e dei vaglia, dove, dopo poco tempo, fece un incontro fortunato. Un giorno riconobbe davanti a lui, avendone letto il cognome come mittente di una raccomandata, il musicista Raffaele Segr\u00e8, noto compositore di canzonette dell'epoca.\nCon la sfrontatezza e la sincerit\u00e0 propria del suo carattere e della sua giovanissima et\u00e0, ebbe a dirgli: \u00abMaestro, le vostre musiche sono bellissime, ma i testi sono tante papucchielle!\u00bb.\nIl musicista, risentito, stava quasi per rispondergli in malo modo, ma le molte persone presenti e i colleghi del poeta, che gi\u00e0 lo conoscevano molto bene, gli fecero capire che il ragazzo era molto bravo poeticamente: \u00abProfess\u00f2, chisto \u00e8 uno ca 'e poesia se ne intende!\u00bb.\nIl Segr\u00e8 allora, preso da un'istintiva simpatia, gli lanci\u00f2 una sfida: \u00abFacimme 'na cosa, scrivetemi voi un testo, una poesia, e io, se sar\u00e0 bella, ve la musicher\u00f2!\u00bb.\nFu cos\u00ec che nacque la sua prima canzone in lingua napoletana, \"Cara mamma\", pubblicata dalla Casa editrice Ricordi.\nL'inizio dell'attivit\u00e0 di poeta.\nLa sua attivit\u00e0 di poeta inizi\u00f2 nel 1902 a Genova e a Bergamo. A Genova conobbe Alessandro Sacheri, giornalista e redattore capo de \"Il Lavoro\" che, resosi conto del valore del giovanotto (aveva diciotto anni), gli diede il suo primo lavoro da giornalista. Il giovane talento scelse di utilizzare lo pseudonimo di \"Hermes\", utilizzato alternativamente con \"Ermes\".\nGrazie alla cultura molto varia che si era costruito attraverso la lettura, era in grado di scrivere e pubblicare articoli su vari argomenti. Dalle Poste fu successivamente allontanato per \"scarso rendimento\", poich\u00e9 l'impiegato postale Giovanni Gaeta si era assentato assai spesso, in apparenza senza giusti motivi. Successivamente, accertato che Giovanni Gaeta altri non era che il celebre E. A. Mario, fu reintegrato perch\u00e9 tutti erano orgogliosi di lui. E nell'amministrazione postale continu\u00f2 a lavorare per tutta la vita.\nAlla sua notevole cultura letteraria e musicale, un\u00ec un carattere generoso e sensibile, il che gli merit\u00f2 grande stima e affetto da parte di tutti coloro che ebbero modo di frequentarlo.\nLe sue composizioni furono anche oggetto di imitazioni: Tot\u00f2, agli inizi della carriera, compose e recit\u00f2 \"Vicoli\", una parodia della canzone \"Vipera\" di E. A. Mario.\n\"La canzone del Piave\".\nNel 1918, nella notte del 23 giugno, poco dopo il termine della battaglia del solstizio, in seguito alla resistenza e alla vittoria italiana sul Piave, scrisse di getto i versi e la musica de \"La canzone del Piave\", che gli procur\u00f2 subito una grande notoriet\u00e0. La canzone serv\u00ec a risollevare il morale dei soldati, e lo stesso comandante in capo, il generale Armando Diaz, gli telegraf\u00f2 per fargli sapere che la sua canzone era servita a dare coraggio ai nostri soldati e ad aiutare lo sforzo bellico \"pi\u00f9 di un generale\".\nLa canzone fu considerata una sorta di inno nazionale, poich\u00e9 esprimeva la rabbia e l'amarezza per la disfatta di Caporetto e l'orgoglio per la riscossa sul fronte veneto.\nIn particolare, nel periodo costituzionale transitorio durante la fase conclusiva della seconda guerra mondiale, la canzone fu adottata provvisoriamente come inno nazionale italiano.\nEgli volle rendere un tributo all'amata Patria: di tutte le medaglie che aveva ricevuto dai comuni interessati, le prime cento le don\u00f2 \"alla Patria\", assieme alle fedi nuziali sua e di sua moglie, nel novembre del 1941.\nLe altre che gli restarono furono poi rubate dopo la sua morte, nel maggio 1974, nella casa di una delle figlie, esclusa la Commenda in oro che gli aveva consegnato il re Vittorio Emanuele ed i gemelli in oro donati dall'ex re Umberto II in occasione del suo settantesimo compleanno. Questi cimeli sono attualmente conservati nella Biblioteca Nazionale di Napoli, Lucchesi Palli, nella sala a lui intitolata e dedicata.\n\"La canzone del Piave\" \u00e8 stata riproposta come inno nazionale il 21 luglio del 2008 da Umberto Bossi.\nLo pseudonimo.\nNel 1904, Giovanni Gaeta adott\u00f2 per la prima volta lo pseudonimo di E. A. Mario, che gli avrebbe poi portato tanta fortuna facendolo diventare famoso in tutto il mondo con le sue canzoni.\nIl suo nome d'arte E. A. Mario, \u00e8 la composizione di varie scelte.\n\u201cE\u201d deriva dal suo primo pseudonimo Ermes (o Ermete), \u201cA\u201d fu scelto come segno di riconoscimento e stima verso Alessandro Sacheri, giornalista e scrittore, suo amico fraterno, nonch\u00e9 caporedattore del quotidiano genovese \"Il Lavoro\", che gli pubblic\u00f2 i primi lavori di scrittore, rendendo cos\u00ec il suo nome d'arte esteso come Ermete Alessandro Mario.\nMario stava ad indicare il patriota Alberto Mario, che fu suo idolo nella giovinezza, trascorsa con grande passione mazziniana e, forse, anche perch\u00e9 gli piaceva lo pseudonimo con il quale si firmava la poetessa polacca, direttrice del periodico \"Il Ventesimo\" di Bergamo, Maria Clarvy.\nIl suo pseudonimo fu adottato per la prima volta nel 1904 per la pubblicazione della sua prima canzone, in napoletano, intitolata \"Cara mamm\u00e1\", della quale si \u00e8 detto in precedenza presso l'Editore Ricordi di Milano.\nMazzini.\nAgli inizi della carriera, era solito firmare i suoi lavori con il suo vero nome, Giovanni Gaeta. Nutriva in quel periodo, una grande ammirazione per il Carducci e per Mazzini, ai quali spesso dedicava i suoi versi.\nUna delle sue prime composizioni in lingua, nel 1905, fu proprio la \"Canzone a Mazzini\", con prefazione della poetessa veneta Vittoria Aganoor Pompilj, un poemetto di 999 novenari, che gli procur\u00f2 anche un \u201camichevole richiamo\u201d da Mario Rapisardi, appassionato mazziniano.\nCi\u00f2 per\u00f2 non lo distolse dal desiderio di portare la prima copia del suo lavoro direttamente sulla tomba di Mazzini al cimitero di Staglieno, a Genova, in segno di grande ammirazione.\nIl 9 febbraio 1916 fu iniziato in Massoneria nella Loggia \"Unione e Lavoro\" di Napoli.\nUn aneddoto narra di quando, nel 1922, venne convocato al Quirinale dal re Vittorio Emanuele III, in occasione dell'inaugurazione del Vittoriano, e non seppe trattenersi dal professare apertamente in faccia al sovrano la sua fede repubblicana e mazziniana. Il re, che evidentemente quel giorno era di buon umore, gli rispose: \u00abVi sono parecchi repubblicani che, come lei, hanno reso grandi servigi alla monarchia!\u00bb, e lo nomin\u00f2 commendatore.\nUna vena inesauribile.\nNell'attivit\u00e0 di poeta e compositore esplose tutta la carica vulcanica della sua viscerale napoletanit\u00e0. In tutta la sua lunga carriera scrisse oltre duemila canzoni, musicandone anche una parte.\nLa versatilit\u00e0 del suo genio artistico lo portava a toccare, con eguale abilit\u00e0, tutte le varie sfaccettature di quel prisma luminoso che \u00e8 l'arte letteraria: saggi storici, novelle, poesie, canzoni.\nLa sua passione per le poesie e la sua vena ricca e inesauribile \u2014 oltre che di grandissimo spessore e qualit\u00e0, finezza e originalit\u00e0 \u2014 lo portarono ad essere, nella storia della letteratura partenopea, uno degli autori pi\u00f9 produttivi e fecondi; un gigante e un punto di riferimento, diventato con il tempo un vero monumento artistico.\nLe incisioni famose.\nIncisioni famose di sue canzoni sono, le interpretazioni di \"Santa Lucia luntana\" di Enrico Caruso, Beniamino Gigli, Franco Ricci, Gilda Mignonette, Francesco Albanese, registrate su dischi a 78 giri.\nIn seguito molte delle sue canzoni pi\u00f9 famose vennero registrate ed interpretate dai pi\u00f9 grandi tenori di tutti i tempi, quali, tra gli altri, Giuseppe Di Stefano, Mario Del Monaco, Jos\u00e9 Carreras, Pl\u00e1cido Domingo, fino a Luciano Pavarotti.\nLe sue canzoni hanno fatto parte del repertorio dei maggiori cantanti napoletani di varie generazioni, da Massimo Ranieri a Mario Merola, da Peppino di Capri a Roberto Murolo, Mario Abbate, Sergio Bruni, Bruno Venturini e tanti altri ancora.\n\"Tammurriata nera\".\nLa famosa canzone \"Tammurriata nera\", della quale E. A. Mario compose la musica, nacque da una circostanza assai curiosa avvenuta nel 1944. Edoardo Nicolardi, amico di E. A. Mario, nonch\u00e9 dirigente amministrativo del famoso ospedale napoletano \"Loreto Mare\", un giorno vide un particolare trambusto nel reparto maternit\u00e0. Ci\u00f2 che suscit\u00f2 tanta meraviglia fu una ragazza napoletana che aveva partorito un bambino di colore. Il caso per\u00f2 non rimase isolato, vi furono altre ragazze che partorirono bambini frutto di relazioni con soldati afro-americani.\nQuando la sera i due amici si ritrovarono a casa di E. A. Mario (i due, oltre che essere amici e colleghi, stavano per diventare anche consuoceri, poich\u00e9 Italia, terza figlia di E. A. Mario, doveva di l\u00ec a poco sposare Ottavio, figlio del Nicolardi), si resero subito conto della svolta epocale che quel fatto rappresentava ed E. A. Mario esclam\u00f2 commosso: \"\u00c8 'na mamma curaggiosa! \u00c8 'na mamma chiena 'e core! Edua', facimmo 'sta canzone!\". E fu cos\u00ec che sull'onda della commozione, con spirito partenopeo, sull'immediatezza dei versi del Nicolardi, dettati di getto, e l'istintiva melodia di E. A. Mario, nacque quella canzone diventata poi famosa.\nLa Commenda della Corona.\nNel 1921, il re Vittorio Emanuele espresse il desiderio di conoscerlo, avendo avuto modo di ascoltare per la prima volta \"La leggenda del Piave\", in occasione dell'arrivo al Vittoriano, a Roma, della salma del Milite Ignoto.\nE fu in quella occasione che il Re, entusiasta, chiese chi fosse l'autore e lo convoc\u00f2 al Quirinale.\nSaputo che l'autore era un impiegato delle Regie Poste Italiane, diede l'incarico al ministro delle Poste Giuffrida, che con orgoglioso interessamento lo fece cercare.\nIl poeta si present\u00f2 al Quirinale, al cospetto del Re che gli confer\u00ec personalmente l'onorificenza insignendolo della Commenda della Corona, assieme alla sua ammirazione e a parole di lode.\nQuando per strada incontrava dei soldati, questi gli facevano il saluto militare.\nA Santa Croce del Montello, il carillon del campanile, ad ogni mezzogiorno, suona ancora oggi le note de \"La leggenda del Piave\".\nLa fine.\nL'ultima sua abitazione, in affitto, fu in viale Elena, oggi viale Antonio Gramsci, dove poi mor\u00ec. A ricordarlo vi \u00e8 affissa una lapide. La moglie era morta pochi mesi prima di lui. Le figlie, giacch\u00e9 il poeta era molto malato, per non dargli un ulteriore dispiacere, gli nascosero la morte della moglie, conoscendo il suo profondo affetto per lei e lo trasferirono al piano inferiore, nell'abitazione dell'altra figlia. Inizialmente non riusciva a comprendere perch\u00e9 non potesse vedere la moglie ma, dopo pochi giorni, cap\u00ec e disse: \u00abAdelina \u00e8 finita, \u00e8 vero?\u00bb.\nDa quel momento, smise di parlare e incominci\u00f2 a lasciarsi morire piano piano.\nSi spense il 24 giugno 1961, giorno del suo onomastico. Aveva settantasette anni.\nUn'altra targa che ricorda uno dei suoi pi\u00f9 grandi successi mondiali, oltre che l'emigrazione di tanti napoletani, \u00e8 quella fatta apporre sopra la scaletta del Borgo Marinari, sulla quale sono incisi solo i primi due versi di \u201cSanta Lucia luntana\u201d.\nIn molte citt\u00e0 italiane esistono oggi, strade, piazze e scuole che ricordano il poeta E.A. Mario.\nLe sue canzoni, specie quelle napoletane, sono divenute famose e hanno dato un notevole contributo alla diffusione della musica partenopea in tutto il mondo."}
{"id": "83648", "revid": "1564499", "url": "https://it.wikipedia.org/wiki?curid=83648", "title": "San Ferdinando", "text": ""}
{"id": "83649", "revid": "1737589", "url": "https://it.wikipedia.org/wiki?curid=83649", "title": "San Genesio", "text": ""}
{"id": "83650", "revid": "1305772", "url": "https://it.wikipedia.org/wiki?curid=83650", "title": "San Germano", "text": ""}
{"id": "83651", "revid": "1529788", "url": "https://it.wikipedia.org/wiki?curid=83651", "title": "San Giacomo", "text": ""}
{"id": "83652", "revid": "92723", "url": "https://it.wikipedia.org/wiki?curid=83652", "title": "San Giuliano", "text": ""}
{"id": "83653", "revid": "2039709", "url": "https://it.wikipedia.org/wiki?curid=83653", "title": "San Giuseppe (disambigua)", "text": "Santi.\nTra i santi della Chiesa cattolica e della Chiesa ortodossa che si chiamano Giuseppe:\nAltri santi della Chiesa Cattolica con nome Giuseppe:"}
{"id": "83655", "revid": "1529788", "url": "https://it.wikipedia.org/wiki?curid=83655", "title": "San Gregorio", "text": ""}
{"id": "83656", "revid": "486946", "url": "https://it.wikipedia.org/wiki?curid=83656", "title": "Al\u00ec ibn Abu Talib", "text": ""}
{"id": "83657", "revid": "33689", "url": "https://it.wikipedia.org/wiki?curid=83657", "title": "San Leonardo", "text": ""}
{"id": "83658", "revid": "1564499", "url": "https://it.wikipedia.org/wiki?curid=83658", "title": "San Mango", "text": ""}
{"id": "83659", "revid": "2024508", "url": "https://it.wikipedia.org/wiki?curid=83659", "title": "San Marcello", "text": ""}
{"id": "83660", "revid": "124082946", "url": "https://it.wikipedia.org/wiki?curid=83660", "title": "Metformina", "text": "La metformina \u00e8 un farmaco per il trattamento del diabete mellito di tipo 2 della famiglia delle biguanidi. \u00c8 commercializzato con svariati nomi commerciali ed \u00e8 un farmaco di prima linea per il trattamento del diabete di tipo 2, in particolare nelle persone sovrappeso.\nFarmacodinamica.\nIl meccanismo d'azione della metformina non \u00e8 ancora chiarito nei dettagli ma non sembra dipendere dalla presenza di cellule \u03b2 nel pancreas poich\u00e9 non pare stimolare la secrezione di insulina, come le sulfaniluree. Al momento si ritiene che essa riduca la concentrazione ematica di glucagone e diminuisca la glicemia, cio\u00e8 i valori di glucosio nel sangue, sia riducendone la produzione da parte del fegato, per diminuzione della gluconeogenesi, sia aumentandone il consumo da parte dei tessuti periferici, per aumento della glicolisi, sia riducendone l'assorbimento da parte dell'intestino. Per ci\u00f2 che riguarda la diminuita gluconeogenesi epatica, si suppone che la metformina alteri i substrati del complesso I della catena respiratoria mitocondriale.\nLa metformina non induce diminuzione della glicemia in persone non diabetiche a meno che non ne vengano assunte alte dosi.\n AMPK \u00e8 un importante sensore metabolico presente in tutte le cellule dell'organismo; il suo ruolo \u00e8 quello di invertire il flusso metabolico dall'anabolismo al catabolismo, in condizioni di assenza di nutrienti. AMPK \u00e8 attivata quando la concentrazione di ATP nella cellula diminuisce, per aumentato consumo nelle reazioni di biosintesi (lipogenesi, sintesi proteica, gluconeogenesi, sintesi dei nucleotidi) e parallelamente aumenta quella di AMP. Proprio l'AMP attiva mediante un meccanismo allosterico la proteina AMPK che, attivata, spegne le reazioni di biosintesi e attiva il catabolismo degli acidi grassi e degli zuccheri. Nonostante la proteina AMPK dimostri una funzione aumentata dopo l'assunzione di metformina, non \u00e8 essa il bersaglio specifico del farmaco. Una ricerca recente, portata a termine nel 2012 da un team parigino dell'Universit\u00e0 della Sorbona, ha dimostrato dopo ben quasi 70 anni il meccanismo reale del farmaco. La ricerca si \u00e8 svolta studiando l'azione della metformina in topi portatori di una mutazione inattivante l'AMPK, ma che comunque beneficiavano degli effetti ipoglicemizzanti del farmaco. Ulteriori studi hanno portato alla luce che la metformina al pari del rotenone, ma con minore potenza, blocca il complesso I della fosforilazione ossidativa: la NADH deidrogenasi (ubichinone). La metformina entra nel mitocondrio attraverso il canale OCT1 (Organic Cation Transporter 1), molto espresso sulla membrana degli epatociti della zona periportale del fegato. Questa particolare specificit\u00e0 di localizzazione del canale rende anche ragione degli effetti cos\u00ec selettivi del farmaco. Il blocco del complesso I determina un rallentamento della fosforilazione ossidativa nel suo complesso, all'interno dell'epatocita, e di conseguenza una ridotta produzione di ATP, il quale viene consumato in fretta dalla cellula senza possibilit\u00e0 di rigenerarlo velocemente. In poco tempo aumenta la concentrazione citoplasmatica di ADP che a sua volta si trasforma in AMP. Quest'ultimo attiva la AMPK che esplica gli effetti tipici del farmaco, dei quali il pi\u00f9 importante \u00e8 il blocco della gluconeogenesi epatica che contribuisce in modo critico all'iperglicemia nel diabete mellito di tipo 2. Le ricerche hanno anche sottolineato un ruolo della metformina nel controllare l'espressione genica degli enzimi della gluconeogesi, mediante l'attivazione di alcune vie controllate dalla sirtuina 1. \nLa metformina avrebbe anche effetti benefici sulle dislipidemie, diminuendo le LDL e aumentando la concentrazione ematica di HDL, e avrebbe anche effetto anti-infiammatorio, con conseguente beneficio nella prevenzione delle complicazioni del diabete, specie a livello vascolare.\nFarmacocinetica.\nLa metformina va assunta per via orale ed \u00e8 assorbita a livello intestinale; nel plasma circola in forma libera. Il farmaco non \u00e8 metabolizzato ed \u00e8 eliminato come tale attraverso le urine.\nLa sua emivita \u00e8 di circa 1,5-3 ore.\nUsi clinici.\nAttualmente la metformina \u00e8 il farmaco di scelta per il trattamento del diabete di tipo 2 (non insulino-dipendente). Presenta vantaggi interessanti specie in persone obese, poich\u00e9 non induce aumento di peso e la comparsa di ipoglicemia \u00e8 un fenomeno poco comune.\nLa metformina pu\u00f2 anche essere associata alle sulfaniluree, qualora queste ultime si siano rivelate insufficienti.\nGeneralmente le terapie a base di metformina prevedono una dose iniziale di 500\u00a0mg dopo colazione. Dopo qualche giorno, se la glicemia non si \u00e8 normalizzata, si pu\u00f2 aumentare la dose distribuendola in maniera frazionata dopo i pasti principali (colazione, pranzo e cena). Si consiglia di non superare i 3 g giornalieri (generalmente 2-2,5 g al d\u00ec). Il frazionamento del farmaco lungo l'arco della giornata \u00e8 utilizzato per limitare i fastidiosi effetti gastrointestinali che si avrebbero con somministrazione unica.\nRecenti studi del Buck Institute for Research on Aging in California, dopo esperimenti positivi condotti su vermi e topi, ipotizzano la possibilit\u00e0 della metformina di aumentare la longevit\u00e0 della vita umana, nel migliore dei casi fino a 120 anni.\nDelle osservazioni recenti su pazienti in cura con metformina hanno dimostrato che il composto \u00e8 in grado anche di migliorare la prognosi dei soggetti colpiti da patologie tumorali. Uno studio del 2018, che deve iniziare la fase di sperimentazione clinica, ha impiegato una combinazione di metformina unita a una dieta ipoglicemica, per inibire i due processi coi quali la cellula pu\u00f2 generare energia (rispettivamente, la glicolisi e la fosforilazione ossidativa). La terapia \u00e8 stata testata da uno studio \"in vivo\" effettuato solo su cellule tumorali e in assenza di chemioterapia: in vivo, il trattamento non ha evidenziato tossicit\u00e0 nei tessuti sani, mentre c'\u00e8 stata mortalit\u00e0 delle cellule tumorali. Il ricercatore ha dichiarato che \u00absi sa da circa un secolo che il metabolismo \u00e8 una delle differenze chiave fra la cellula cancerosa e quella sana, e quindi deve essere possibile uccidere le cellule malate sfruttando questa differenza\u00bb.\nEffetti avversi.\nI pi\u00f9 comuni effetti collaterali della metformina sono di natura gastrointestinale: nausea, vomito, anoressia, diarrea, dolore addominale, sonnolenza. Sono generalmente dose dipendenti (cio\u00e8 compaiono pi\u00f9 frequentemente in persone che assumono dosaggi alti), compaiono soprattutto all'inizio della terapia e tendono a essere transitori. Nel 3-5% dei casi, comunque, la diarrea pu\u00f2 essere persistente e bisogna sospendere l'uso della metformina.\nL'uso cronico della metformina pu\u00f2 limitare l'assorbimento di vitamina B12, per cui si consiglia di valutarne i livelli ematici e l'ematocrito al fine di valutare la necessit\u00e0 di una supplementazione parenterale.\nTalvolta si pu\u00f2 sviluppare uno stato di acidosi lattica che compare pi\u00f9 frequentemente in persone con insufficienza renale, con malattie epatiche, alcoliste o con condizioni tali da facilitare la comparsa di ipossia (tipo malattie cardiopolmonari croniche). In persone in tali condizioni, perci\u00f2, l'uso della metformina \u00e8 controindicato.\nPorta, in alcuni casi, notevoli disturbi del visus.\nInterazioni.\n\u00c8 bene non eccedere con l'alcol in quanto, come si \u00e8 precedentemente affermato, pu\u00f2 aumentare il rischio di acidosi metabolica.\nUno studio sui ratti da laboratorio ha dimostrato un aumento della durata della vita delle cavie che assumevano metformina di circa il 40%. La FDA ha autorizzato la sperimentazione su un campione di 3\u00a0000 pazienti gi\u00e0 affetti da patologie come demenza senile, Parkinson e tumori presso l'Istituto per l'invecchiamento Buck in California.\nGli inibitori delle monoammino ossidasi (iMAO, farmaci ad azione antidepressiva) possono aumentare gli effetti ipoglicemizzanti della metformina.\nLa cimetidina (un antagonista del recettore H2 per l'istamina usato nella terapia dell'ulcera peptica) \u00e8 in grado di diminuire l'escrezione renale della metformina provocandone un aumento dei livelli ematici.\nAvvertenze.\n\"Associazione con rosiglitazone o pioglitazone\": evitare la somministrazione di metformina pi\u00f9 rosiglitazone in pazienti con insufficienza cardiaca grave con notevole limitazione dell'attivit\u00e0 fisica, pazienti allettati o impossibilitati alla deambulazione; evitare l'associazione della biguanide con un glitazone in pazienti con cardiopatia ischemica, soprattutto se in terapia con nitrati e in pazienti con arteriopatia periferica in quanto l'associazione \u00e8 correlata a un aumento significativo del rischio di infarto del miocardio.\nL'assunzione di rosiglitazione da parte di donne diabetiche per periodi prolungati \u00e8 stata associata a un aumento dell'incidenza di fratture (Studio ADOPT).\n\"Procedure diagnostiche che richiedono l'uso di mezzi di contrasto iodati\": la metformina non deve essere somministrata nei pazienti, adulti o pediatrici, trattati con mezzi di contrasto iodati. L'attuale raccomandazione richiede la sospensione del farmaco per le 24-48 ore precedenti la procedura e la ripresa della terapia ipoglicemizzante dopo 48 ore solo se la funzionalit\u00e0 renale risulta nella norma.\nCollegamenti esterni.\nGuida all'uso dei farmaci - Biguanidi"}
{"id": "83661", "revid": "287204", "url": "https://it.wikipedia.org/wiki?curid=83661", "title": "San Martino (disambigua)", "text": ""}
{"id": "83662", "revid": "307923", "url": "https://it.wikipedia.org/wiki?curid=83662", "title": "San Marzano", "text": ""}
{"id": "83664", "revid": "1564499", "url": "https://it.wikipedia.org/wiki?curid=83664", "title": "San Nazzaro", "text": ""}
{"id": "83668", "revid": "1972463", "url": "https://it.wikipedia.org/wiki?curid=83668", "title": "Locuzioni latine", "text": "Elenco delle locuzioni latine, molte delle quali in uso presso gli antichi Romani."}
{"id": "83676", "revid": "484362", "url": "https://it.wikipedia.org/wiki?curid=83676", "title": "Ab imo pectore", "text": "Ab imo pectore \u00e8 una locuzione latina di uso colloquiale.\nSignificato.\nIl suo significato letterale \u00e8: \"dal profondo del petto\". In realt\u00e0 il suo uso connotativo significa \"dal profondo del cuore (o dell'anima)\".\nSecondo la Treccani \u00e8 espressione entrata nell'uso comune.\nL'espressione si trova in Virgilio, ad indicare il profondo dolore che sembra far sgorgare le lacrime, i gemiti e le parole dal pi\u00f9 profondo del cuore. Attestata in Claudio Claudiano, ."}
{"id": "83678", "revid": "1543377", "url": "https://it.wikipedia.org/wiki?curid=83678", "title": "Acido erucico", "text": "L'acido erucico \u00e8 un acido carbossilico appartenente alla classe dei cosiddetti acidi grassi alifatici monoinsaturi\nInsolubile in acqua, \u00e8 solubile invece in metanolo ed etanolo.\nIl suo estere glicerico costituisce fino al 50% dell'olio dei semi di colza e senape.\nIl suo estere metilico trova impiego in gascromatografia come sostanza standard di riferimento in alcune applicazioni.\nImpieghi.\nViene impiegato principalmente nella produzione di emollienti e tensioattivi.\nDall'erucicato si ottiene l'erucamide, usato per la sintesi di film plastici. Inoltre si utilizza per la polimerizzazione del nylon-13,13, pi\u00f9 stabile del nylon-12,12, di origine petrolifera.\nInfine \u00e8 parte integrante degli olii del biodiesel.\nBiochimica.\nL'acido erucico \u00e8 prodotto dall'allungamento dell'acido oleico attraverso l'oleoil-coenzima A e il malonil-CoA. L'acido erucico viene scomposto in acidi grassi a catena pi\u00f9 corta nel fegato umano dall'enzima acil CoA deidrogenasi a catena lunga.\nNutrizione.\nStudi condotti su animali da laboratorio nei primi anni settanta mostrano che l'acido erucico sembra avere effetti tossici sul cuore a dosi sufficientemente elevate. Tuttavia, ricerche pi\u00f9 recenti hanno messo in dubbio la rilevanza degli studi sui ratti per la salute umana dell'acido erucico. I ratti sono insoliti nella loro incapacit\u00e0 di elaborare l'acido erucico e i sintomi nei ratti causati da una dieta con alti livelli di acido erucico non sono stati osservati nei suini, nei primati o in altri animali. Non \u00e8 stata stabilito un nesso tra il consumo di olio di colza e un aumento della lipidosi del miocardio o delle malattie cardiache. Mentre ci sono segnalazioni di tossicit\u00e0 derivante dall'uso a lungo termine dell'olio di Lorenzo (che contiene acido erucico e altri ingredienti), non vi sono segnalazioni di danni alle persone derivanti dal consumo dietetico di acido erucico.\nLa pubblicazione di studi sugli animali con acido erucico ha portato i governi di tutto il mondo a regolamentare oli con alti livelli di acido erucico, e sono stati stabiliti livelli di tolleranza per l'esposizione umana all'acido erucico sulla base degli studi sugli animali.\nNel 2003, Food Standards Australia ha fissato un apporto giornaliero tollerabile provvisorio (PTDI) per un adulto medio di circa 500 mg/die di acido erucico, estrapolato in base al \"livello associato all'aumento della lipidosi miocardica nei suini in allattamento\". \"Esiste un margine di sicurezza di 120 volte tra questo livello e il livello associato all'aumento della lipidosi miocardica nei suini in allattamento. La valutazione dell'esposizione alimentare ha concluso che la maggior parte dell'esposizione all'acido erucico da parte della popolazione generale verrebbe dal consumo di olio di colza. L'assunzione dietetica di acido erucico da parte di un individuo che consuma a livello medio \u00e8 ben al di sotto del PTDI; pertanto, non vi \u00e8 motivo di preoccupazione in termini di salute pubblica e sicurezza. Tuttavia, l'individuo che consuma ad alto livello ha potenziale di avvicinamento al PTDI. Ci\u00f2 sarebbe particolarmente vero se il livello di acido erucico nell'olio di colza dovesse superare il 2% degli acidi grassi totali\".\nL'olio di colza per uso alimentare \u00e8 regolato su un massimo del 2% di acido erucico in peso negli Stati Uniti e il 5% nell'UE, con regolamenti speciali per alimenti per l'infanzia. La legge attualmente ne vieta la presenza, indicandone un limite massimo: il 50 g/kg negli oli-grassi e negli alimenti con la loro aggiunta e 10 g/kg negli alimenti per lattanti e di proseguimento (Reg. UE 696/2014).\nL'olio canola \u00e8 un olio derivato da colza selezionata per contenere il tasso di acido erucico sotto al 2%. Alcune variet\u00e0 mutanti della colza possono fornire oli con una distribuzione di acidi grassi adatta a diverse applicazioni. Tra queste ne sono state selezionate anche ad alto contenuto di acido erucico e basso tenore di glucosinolati.\nTerapia.\nL'acido erucico \u00e8 utilizzato per prevenire una forma di adrenoleucodistrofia. Dopo l'acido oleico \u00e8 il componente principale dell'olio di Lorenzo."}
{"id": "83682", "revid": "1428919", "url": "https://it.wikipedia.org/wiki?curid=83682", "title": "Poema eroicomico", "text": "Il poema eroicomico \u00e8 un genere letterario del XVII secolo che ribalta le tecniche stilistiche e i clich\u00e9 della poesia epica allo scopo di ottenere un effetto comico.\nIn inglese il genere si chiama \"mock-heroic\" o \"mock-epic\". Da questa seconda espressione deriva un ulteriore nome del genere, proposto da alcuni autori (per esempio Alexander Pope), ovvero \"epick\", da una contrazione di \"epic\" (\"epico\") e \"mock\" (\"fasullo\").\nStoria del genere.\nLa parodia dell'epica era gi\u00e0 esistita nell'antichit\u00e0 greca. Il pi\u00f9 famoso esempio del genere \u00e8 la Batracomiomachia attribuita ad Omero. Altra opera da menzionare \u00e8 il Margite. Tuttavia questo genere letterario fu abbandonato per duemila anni. Fra il Seicento e il Settecento il genere epico entr\u00f2 in crisi, subendo al contempo una evoluzione e una trasformazione radicali. Alcune opere, come \"L'Adone\" di Giovan Battista Marino, tendevano a porre in primo piano gli aspetti privati, pacifici e amorosi della figura eroica; altre si ispirano al poema sacro (per esempio il \"Paradiso perduto\" di John Milton e \"La strage degli innocenti\" ancora di Marino).\nIn generale, tuttavia, il poema epico classico era messo in discussione dall'Illuminismo. L'interesse per la ragione e la scienza porta a una reinterpretazione delle arti, e soprattutto della poesia, che vengono valutate non tanto per la loro \"bellezza\" intrinseca quanto per la capacit\u00e0 di trasmettere messaggi socialmente utili. Contro il detto classico \"ut natura poesis\" (la poesia deve imitare la natura), Alexander Pope afferma categoricamente che \"art is nature to advantage dress'd\" (la natura diventa arte quando \u00e8 migliorata o \"adattata\" dall'uomo). Il sentimento e la fantasia cedono cos\u00ec il passo alla narrativa di viaggio, alla filosofia, alla letteratura a sfondo politico-sociale, e infine alla satira di costume (a partire dai primi racconti picareschi spagnoli). Da un punto di vista dell'evoluzione letteraria, inoltre, venivano ormai sentiti come antiquati coloro che si sforzavano di rispettare le regole che Torquato Tasso aveva fissato nei \"Discorsi del poema eroico\" e messe in atto nella \"Gerusalemme liberata\". Il neonato poema eroicomico assumeva lo stesso metro del poema eroico, l'esametro, e ne riprendeva i temi, stravolgendoli per\u00f2 nel ridicolo.\nDa questo contesto nasce la parodia del genere epico. In linea con il sentimento del tempo, molte opere del genere contengono elementi di satira a sfondo morale; un esempio in questo senso \u00e8 la celebre \"Secchia Rapita\" di Alessandro Tassoni 1622). Altri poemi eroicomici italiani furono \"La Gigantea\" di Girolamo Amelonghi (1566), \"Lo scherno degli d\u00e8i\" di Francesco Bracciolini (1618), il \"Viaggio di Colonia\" di Antonio Abbondanti (1625), \"L'asino\" di Carlo de' Dottori (1652), \"La Troja rapita\" di Loreto Vittori (1662), \"Il malmantile racquistato\" di Lorenzo Lippi (1688), \"La presa di San Miniato\" di Ippolito Neri (1764).\nIl genere eroicomico si diffuse in altri paesi europei (in Inghilterra, in Francia, in Scozia, in Polonia, in Boemia) e fu popolare anche nei dialetti italiani. In Inghilterra questo tipo di poema ebbe particolare successo. Il primo e fortunato esempio fu lo \"Hudibras\" di Samuel Butler (1662-74); nel 1682 il poeta laureato John Dryden pubblic\u00f2 \"MacFlecknoe\" che divenne un altro modello del genere; Samuel Garth scrisse \"Il dispensario\" (\"The dispensary\") nel 1699. Il capolavoro della poesia eroicomica fu, tuttavia, \"Il ricciolo rapito\" (\"The rape of the Lock\") di Alexander Pope, pubblicato nel 1712, cui segu\u00ec dello stesso autore \"The Dunciade\" nel 1728-43. Possono essere ascritti al genere eroicomico anche i poemetti \"Trivia\" di John Gay (1716) e \"London\" di Samuel Johnson (1738).\nIn francese gli esempi pi\u00f9 famosi sono \"Le Virgile Travesti\" di Paul Scarron (1648-52) e La pulzella d'Orl\u00e9ans di Voltaire (1730). In latino maccheronico con espressioni gaeliche scozzesi William Drummond di Hawthornden scrisse la \"Polemo-Middinia inter Vitarvam et Nebernam\" nel 1684. Il pi\u00f9 famoso autore di poemi eroicomici polacchi fu Ignacy Krasicki, che scrisse \"La sorceide\" (\"Myszeida\") nel 1775 e la \"Monacomachia\" nel 1778. Nella stessa lingua Tomasz Kajetan W\u0119gierski scrisse \"Organy\" nel 1775-77. Il boemo \u0160ebesti\u00e0n Hn\u0115vkovsk\u00fd pubblic\u00f2 nel 1805 due poemi eroicomici: \"D\u0115vin\" in ceco e \"Der b\u00f6hmische M\u00e4gderkrieg\" in tedesco.\nDei poemi eroicomici in dialetto il pi\u00f9 famoso \u00e8 certamente la \"Vaiasseide\" di Giulio Cesare Cortese in napoletano (1612).Mentre in romanesco Giovanni Camillo Peresio scrisse \"Il maggio romanesco\" (1688), Giuseppe Berneri pubblic\u00f2 il \"Meo Patacca\" (1695), ed infine Benedetto Micheli diede alle stampe \"La libbert\u00e0 romana acquistata e defesa\" (1765).\nIn questi poemi in dialetto i caratteri del genere eroicomico si sovrappongono ai temi ed alla lingua della Commedia dell'Arte.\nSe nell\"'Iliade\", il ratto di Elena aveva scatenato una guerra, nel poema \"Il ricciolo rapito\" di Alexander Pope (in parte ispirato alla \"Secchia\") \u00e8 solo il taglio di un riccio di capelli di una bella ragazza da parte di un libertino a provocare una guerra tra i sessi in un gruppo di giovani aristocratici sotto gli occhi divertiti del narratore, che osserva in disparte quanto accade. Il campo di battaglia \u00e8 il giardino di una villa. Giochi di carte, scherzi, pettegolezzi, tentate seduzioni sono l'unica occupazione di queste persone.\nPope fu uno degli scrittori pi\u00f9 noti del genere eroicomico; scrisse addirittura una \"Ricetta per comporre un poema eroicomico\" (\"A Receit to Make an Epick Poem\", 1713), significativamente ristampato in un libro del 1728 dal titolo \"L'Arte di colare a picco in poesia\" (\"The Art of Sinking in Poetry\"). Si tratta in sostanza di utilizzare le componenti del poema epico, utilizzando uno stile pomposo, paesaggi sublimi, personaggi nobili, per farli poi cadere in situazioni banali o ridicole. L'effetto ottenuto \u00e8 il \"bathos\", l'esatto opposto del \"pathos\" della tragedia che ci riempie di una sensazione di sublime."}
{"id": "83683", "revid": "120461842", "url": "https://it.wikipedia.org/wiki?curid=83683", "title": "Legge ordinaria", "text": "La legge ordinaria \u00e8 una legge approvata da un'assemblea legislativa all'esito di una procedura non aggravata (ordinaria) e che, per tale ragione, si distingue dalle leggi costituzionali e, in certi ordinamenti, dalle leggi organiche.\nNella gerarchia delle fonti \u00e8 sottordinata alla Costituzione, alle leggi costituzionali e alle eventuali leggi organiche; nondimeno, il concetto di legge ordinaria presuppone una costituzione rigida giacch\u00e9, in presenza di costituzione flessibile, tutte le leggi hanno il medesimo rango, non presentando alcuna forza passiva peculiare.\nCaratteri generali.\nSolitamente la legge ordinaria ha competenza generale e residuale, nel senso che pu\u00f2 disciplinare qualsiasi materia, escluse solo quelle che la costituzione gli sottrae e attribuisce ad altra fonte, come la legge costituzionale (\"riserva di legge costituzionale\"), la legge organica (\"riserva di legge organica\") o il regolamento parlamentare. Un'eccezione \u00e8 rappresentata dalla Costituzione della V Repubblica francese che attribuisce la competenza generale e residuale al regolamento governativo (art. 37), mentre le competenze della legge ordinaria sono tassativamente enumerate (art. 34).\nNegli stati federali e regionali, oltre al parlamento della federazione o dello Stato centrale, anche i parlamenti degli stati federati o gli analoghi organi legislativi degli enti regionali (come il consiglio regionale in Italia) possono adottare leggi ordinarie (sicch\u00e9 si distinguono leggi federali o statali, da un lato, e leggi statali, regionali, provinciali ecc. dall'altro). In questo caso, la costituzione dello Stato federale o centrale ripartisce le competenze tra legislatore federale o statale e legislatore dello Stato federato o regionale sulla base della materia, solitamente elencando le materie attribuite ad uno dei due e demandando all'altro la competenza per tutte le materie non contemplate nell'elenco (\"competenza residuale \"o \"poteri residui); \"tale competenza residuale \u00e8 sovente attribuita agli stati federati nei sistemi federali, allo Stato centrale in quelli regionali, ma non mancano eccezioni (ad esempio, le regioni italiane hanno competenza legislativa residuale).\nIn generale, le costituzioni escludono dalla disciplina di determinate materie le fonti subordinate alla legge ordinaria, ponendo cos\u00ec una \"riserva di legge\" che pu\u00f2 essere \"relativa\", se la legge ordinaria pu\u00f2 limitarsi a stabilire i principi della disciplina demandando le regole di dettaglio a fonte subordinata, o \"assoluta\", se l'intervento delle fonti subordinate \u00e8 del tutto precluso. A volte la Costituzione, oltre a stabilire la riserva, richiede che la legge (ordinaria, organica o costituzionale) sia adottata con procedimento aggravato rispetto alle altre leggi dello stesso tipo o pone dei limiti alla discrezionalit\u00e0 del legislatore riguardo al suo contenuto: si parla in questi casi di riserva \"rinforzata\" e, nel caso di aggravamento procedimentale, di legge \"rinforzata\" o \"atipica\".\nL'organo legislativo esercita alcune funzioni non normative con atti aventi forma di legge ordinaria per previsione costituzionale (ad esempio, l'approvazione del Bilancio dello Stato); in questi casi si \u00e8 di fronte a \"leggi meramente formali\" che, pur avendo la forma (e la forza) della legge ordinaria, non sono atti normativi.\nNell'ambito della funzione legislativa si possono creare - con legge ordinaria - norme prive dei caratteri di generalit\u00e0 e astrattezza; pur non essendo vietate, queste leggi si prestano ad uno scrutinio di costituzionalit\u00e0 particolarmente incisivo, contro i rischi di eccesso di potere legislativo: \u00e8 il caso della cosiddetta legge-provvedimento e della legge di interpretazione autentica.\nIl potere legislativo.\nIn Italia il potere legislativo spetta al Parlamento, ai sensi dell' della Costituzione, alle regioni a statuto ordinario, ai sensi dell' della Costituzione, e alle regioni a statuto speciale, ai sensi dei rispettivi statuti, che sono leggi costituzionali. Le regioni esercitano il potere legislativo attraverso i propri consigli. Lo statuto del Trentino-Alto Adige attribuisce competenze legislative anche alle Province autonome di Trento e di Bolzano, attraverso i rispettivi consigli.\nLe leggi ordinarie approvate dal Parlamento sono denominate \"leggi\", senza ulteriori specificazioni. Sono, invece, denominate \"leggi regionali\" quelle approvate dai consigli regionali e \"leggi provinciali\" quelle approvate dai consigli provinciali di Trento e Bolzano.\nCompetenze.\nIl Parlamento \u00e8 competente a legiferare nelle materie espressamente indicate dal secondo comma dell'articolo 117 della Costituzione, mentre le regioni a statuto ordinario sono competenti a legiferare nelle restanti materie. Vi \u00e8 poi un secondo elenco, contenuto nel terzo comma dell'articolo 117, di materie dette di \"legislazione concorrente\", attribuite alla competenza delle regioni che devono, per\u00f2, legiferare nel rispetto di principi fondamentali la cui determinazione \u00e8 riservata allo Stato; tali principi sono stabiliti dallo Stato mediante apposite leggi ordinare (cosiddette \" leggi-quadro\" o \"leggi-cornice\") o desunti dalla legislazione statale in vigore.\nLe competenze legislative delle regioni a statuto speciale e delle province autonome di Trento e Bolzano, pi\u00f9 ampie di quelle delle regioni a statuto ordinario, non sono disciplinate nella Costituzione, ma nei rispettivi statuti regionali.\nSono sottratte alla competenza della legge ordinaria, statale o regionale:\nRiserve di legge.\nNumerose sono le norme della Costituzione che riservano alla legge ordinaria la disciplina di determinate materie: a disciplinarle sar\u00e0, secondo i casi, la legge statale oppure quella regionale (o provinciale), secondo la ripartizione delle competenze stabilita nell'art. 116 della Costituzione e negli statuti regionali speciali. Le norme costituzionali, per\u00f2, non precisano se le riserve da esse poste sono relative o assolute, sicch\u00e9 lo deve dedurre l'interprete basandosi sul tenore letterale della disposizione e sulla natura della materia.\nSi ritiene sia riserva di legge assoluta e \"formale\" \u2013 nel senso che esclude non solo i regolamenti, ma anche gli atti del Governo aventi forza di legge\u00a0\u2013 quella stabilita, seppur implicitamente, dall'art. 72 della Costituzione in materia elettorale, di delegazione legislativa, di autorizzazione a ratificare trattati internazionali e di approvazione di bilanci e consuntivi. Si argomenta, infatti, che se in queste materie il Parlamento non pu\u00f2 ricorrere, come si vedr\u00e0, a una procedura legislativa diversa da quella ordinaria, a maggior ragione si deve ritenere escluso il ricorso ad atti diversi dalla legge.\nEsempi di riserva di legge assoluta, ma non formale, sono quelle stabilite:\nSono, invece, esempi di riserva di legge relativa quelle stabilite:\nEsempi di riserva di legge rinforzata nel procedimento sono quelle poste:\nProcedimento legislativo.\nPoich\u00e9 in Italia vige un sistema bicamerale paritario \"ogni legge deve essere approvata da ciascuna Camera\" con lo stesso testo. Il procedimento pu\u00f2 iniziare indifferentemente dalla Camera dei deputati o dal Senato; quando la prima Camera ha approvato la legge, deve trasmetterla alla seconda che inizier\u00e0 da capo la discussione e alla fine approver\u00e0 il testo a sua volta. Se per\u00f2 la seconda Camera approva il testo con alcune modifiche dovr\u00e0 ritrasmetterlo alla prima perch\u00e9 lo approvi nella nuova versione. Quest'ultima \u00e8 per\u00f2 libera di modificarlo ancora, il che render\u00e0 necessario un nuovo intervento dell'altra Camera e cos\u00ec via finch\u00e9 lo stesso testo non verr\u00e0 approvato da ciascuna delle due Camere.\nLeggi statali.\nFase dell'iniziativa.\nL'iniziativa di legge \u00e8 la facolt\u00e0 di proporre una legge alla discussione del Parlamento e deve essere redatta in articoli. Per le leggi statali, il potere di iniziativa spetta:\nFase istruttoria e costitutiva.\nSecondo l' della Costituzione, ogni progetto di legge, presentato ad una Camera \u00e8, secondo le norme del suo regolamento, esaminato dalla commissione e poi dalla camera stessa, che l'approva articolo per articolo e con votazione finale. I regolamenti delle camere delineano tre diversi procedimenti - ordinario, decentrato e misto - demandando la decisione sul l'adozione degli ultimi due al Presidente, nel Senato, e all'assemblea, su proposta del Presidente, nella Camera dei deputati.\nNel \"procedimento ordinario\" la commissione competente per materia (\"in sede referente\") esamina e discute il progetto di legge, potendo anche apportare modifiche al testo originario (\"emendamenti\"), proposte dai parlamentari, o unificare pi\u00f9 progetti aventi lo stesso oggetto. Nel corso dell'esame la commissione pu\u00f2 o, in certi casi, deve acquisire il parere di altre commissioni (\"in sede consultiva\"). In esito ai lavori, la commissione trasmette il progetto di legge all'assemblea (o, come si suol dire, all\"'aula\") unitamente a una relazione di maggioranza ed eventualmente a una o pi\u00f9 relazioni di minoranza. L'aula procede a una preliminare discussione sulle linee generali del progetto di legge, che si conclude con la presentazione e votazione di \"ordini del giorno\" di prosecuzione o meno del procedimento; se il voto \u00e8 favorevole alla prosecuzione, si passa alla discussione e votazione sui singoli articoli e relativi emendamenti, proposti dai parlamentari o dal Governo, e, quindi, alla votazione finale sul progetto nel suo complesso.\nIl \"procedimento decentrato\" (o \"per commissioni\") trova il suo fondamento nell'art. 72 della Costituzione, laddove prevede che il regolamento di ciascuna camera pu\u00f2 stabilire i casi nei quali l'esame e l'approvazione del progetto di legge avvengono in commissione (\"in sede deliberante\"), senza passare dall'aula. La norma pone, per\u00f2, due limiti:\nIl \"procedimento misto\", per quanto non espressamente previsto dalla Costituzione, si ritiene ammissibile alla luce della norma costituzionale che consente il ricorso al procedimento decentrato ed \u00e8, perci\u00f2, sottoposto agli stessi limiti. In questo caso, la commissione (\"in sede redigente\") non solo esamina e discute preliminarmente il progetto di legge, ma lo approva anche articolo per articolo, mentre l'assemblea si limita alla votazione sul testo cos\u00ec predisposto, potendolo solo respingere o approvare, senza possibilit\u00e0 di emendamenti (nel Senato non \u00e8 nemmeno previsto il voto dell'aula articolo per articolo, nella Camera dei deputati \u00e8 previsto, ma senza dichiarazioni di voto).\nIl progetto di legge deve essere approvato, con le modalit\u00e0 ora illustrate, da ciascuna camera. Se una delle camere apporta delle modifiche al testo gi\u00e0 approvata dall'altra, il testo modificato ritorna a quest'ultima per una nuova approvazione (\u00e8 la cosiddetta \"navetta parlamentare\", che pu\u00f2 ripetersi pi\u00f9 volte).\nFase integrativa dell'efficacia.\nLa legge approvata da entrambe le camere \u00e8 perfetta ma non ancora efficace. L' della Costituzione stabilisce che le leggi sono promulgate dal Presidente della Repubblica entro un mese dall'approvazione; tuttavia, se le camere, ciascuna a maggioranza assoluta dei propri componenti, ne dichiarano l'urgenza, la legge \u00e8 promulgata nel termine da essa stabilito. Le leggi sono pubblicate sulla Gazzetta Ufficiale della Repubblica Italiana subito dopo la promulgazione ed entrano in vigore, diventando cos\u00ec efficaci, il quindicesimo giorno successivo alla loro pubblicazione (cosiddetta \"vacatio legis\"), salvo che le leggi stesse stabiliscano un termine diverso.\nL' della Costituzione consente al Presidente della Repubblica di chiedere, con messaggio motivato alle camere, prima di promulgare la legge, una nuova deliberazione sulla stessa (cosiddetto \"rinvio\" della legge alle camere). Se le camere approvano nuovamente la legge, il Presidente della Repubblica \u00e8 tenuto a promulgarla.\nDal punto di vista formale, la promulgazione consiste nell'inserimento della seguente formula all'inizio della legge:\ne della seguente formula alla fine della legge:\nSeguono il luogo e la data di promulgazione, la firma del Presidente della Repubblica e la controfirma del Presidente del Consiglio del ministri e dei ministri competenti per materia. Il Ministro della giustizia, in qualit\u00e0 di Guardasigilli, appone il visto e il Gran Sigillo dello Stato sulla legge e ne cura la pubblicazione nella Gazzetta Ufficiale e l'inserimento nella Raccolta ufficiale degli atti normativi.\nLeggi regionali.\nPer quel che riguarda le leggi regionali, la Costituzione si limita a stabilire che devono essere approvate dal consiglio e promulgate dal presidente della giunta regionale (art. 121), senza peraltro attribuire a quest'ultimo un potere di rinvio parallelo a quello del Presidente della repubblica.\nI singoli statuti disciplinano il procedimento sulla falsariga degli art. 71-73 della Costituzione. Il potere di iniziativa legislativa \u00e8 attribuito ai singoli consiglieri regionali, alla giunta, a un certo numero di cittadini e, sovente, anche ad altri soggetti (enti locali, forze sociali ecc.). Il progetto di legge \u00e8 esaminato in commissione e, poi, discusso e votato in aula; alcuni statuti consentono il ricorso alla commissione in sede redigente (come in Liguria) o deliberante (come in Piemonte). La promulgazione \u00e8 fatta dal presidente della giunta regionale e la pubblicazione avviene sul Bollettino Ufficiale della regione.\nNel caso delle regioni a statuto speciale, non trovando applicazione l'art, 121 della Costituzione, il procedimento legislativo \u00e8 interamente disciplinato dai rispettivi statuti, peraltro in termini non dissimili a quelli delle regioni a statuto ordinario.\nDenominazione e titolo.\nLa denominazione delle leggi ordinarie statali \u00e8 composta dal termine \"legge\" seguito dalla data di promulgazione e dal numero progressivo nell'anno (separato da una virgola e preceduto da \"n.\"). Cos\u00ec, ad esempio, la \"legge 7 agosto 1990, n. 241\" \u00e8 stata promulgata il 7 agosto del 1990 ed \u00e8 la 241\u00aa legge (o provvedimento) promulgata in quell'anno. La legge pu\u00f2 anche essere citata in modo abbreviato, indicando solo il numero progressivo e l'anno di promulgazione, separati da una barra (nel nostro esempio, \"legge n. 241/1990)\". Oltre a questa denominazione, la legge ha un \"titolo\" che riassume sinteticamente il suo contenuto (ad esempio, quello della legge ora citata \u00e8 \"Nuove norme sul procedimento amministrativo\").\nLa denominazione delle leggi regionali e provinciali segue criteri del tutto analoghi, sostituendo il termine \"legge\" con \"legge regionale\" o \"legge provinciale\".\nNumerazione.\nLa numerazione delle leggi, come predetto, segue l'anno solare, ossia dal 1\u00ba gennaio al 31 dicembre dell'anno di riferimento. Tuttavia, la numerazione non riguarda solo le legge ordinaria anche nella forma del decreto legge o del decreto legislativo, ma anche altri decreti c.d. numerati, ossia i regolamenti adottati con decreto del presidente della Repubblica, o con decreto ministeriale o ancora con decreto del presidente del consiglio dei ministri. Pertanto, si potr\u00e0 avere una sequenza del tipo: legge n. 1 dell'anno x, decreto ministeriale n. 2 dell'anno x, legge n. 3 dell'anno x, ecc.\nInoltre, le leggi costituzionali hanno una numerazione differente, ossia con l'indicazione legge n. 2 dell'anno di riferimento si potr\u00e0 avere sia una legge ordinaria (o altro provvedimento come riportato sopra) che una legge costituzionale. Anche in questo caso con l'inizio dell'anno nuovo inizier\u00e0 nuovamente la numerazione delle leggi costituzionali.\nDa notare che la numerazione non \u00e8 stata sempre annuale. Con l'inizio del Regno d'Italia nel 1861 la numerazione procedeva per cicli decennali, ossia dal 1861 al 1870, per poi iniziare nuovamente dal 1871 al 1880, e poi dal 1881 al 1890. Infatti, non era raro che la numerazione arrivasse o superasse il numero di cinquemila. Da 1891 la numerazione degli atti normativi ha preso l'attuale cadenza annuale.\nInoltre, durante la seconda guerra mondiale attesa la situazione di divisione dell'Italia con il regio decreto 30 ottobre 1943, n. 1/B recante apposizione del \u00abVisto\u00bb alle leggi e ai decreti durante l'assenza del Ministro Guardasigilli per contingenze di guerra., il Governo aveva nella sostanza acquisito il potere di legiferare, e la numerazione in quell'anno si interruppe il 22 settembre 1943, con il provvedimento n. 753, per iniziare con il n. 1/B del 30 ottobre 1943. Dal 1\u00ba gennaio 1944 la numerazione riprese l'ordinaria cadenza annuale con il n. 1.\nDurante il periodo costituzionale transitorio che ha portato dal Regno d'Italia (1861-1946) alla Repubblica Italiana, con il referendum istituzionale del 2 giugno 1946, la numerazione dei provvedimenti venne fatta iniziare da tale data dal numero 1. Infatti, nell'anno 1946 abbiamo 629 provvedimenti emanati con decreto legislativo luogotenenziale o con decreto luogotenenziale o ancora con regio decreto o con regio decreto legislativo, in pratica fino alla data del referendum, per poi iniziare nuovamente dal n. 1 ma emanato con decreto del capo provvisorio dello stato, o con decreto legislativo del capo provvisorio dello stato, e poi con decreto presidenziale o con decreto legislativo presidenziale fino al n. 844 della fine dell'anno 1946, per un totale di n. 1472 provvedimenti normativi, per ritornare dal 1947 con l'ordinaria numerazione.\nInfine, per lungo periodo sino alla legge n. 400/1988 non si riusciva a distinguere un decreto legislativo che \u00e8 una legge da un regolamento in quanto entrambi venivano emanati decreto del presidente della repubblica. Da tale anno con l'art. 14 della legge n. 400/1988 gli atti legislativi di attuazione di una legge delega vengono emanati con la dicitura \"decreto legislativo\", seguendo la numerazione dell'anno in corso come sopra descritto."}
{"id": "83685", "revid": "869733", "url": "https://it.wikipedia.org/wiki?curid=83685", "title": "Limiti alla revisione costituzionale", "text": "La Costituzione della Repubblica Italiana \u00e8 un testo costituzionale di tipo rigido, gerarchicamente sovraordinato alla legge ordinaria e modificabile solo da leggi di rango costituzionale. A fianco a questo limite, circa lo strumento utilizzabile, sono stati previsti anche specifici limiti alla revisione costituzionale che definiscono quelle norme e quei principi costituzionali che restano assolutamente immodificabili anche da leggi costituzionali.\nL'articolo 138.\nL'art 138 della Costituzione contempla il procedimento di revisione costituzionale e di formazione di leggi costituzionali, differenziandolo dal procedimento di formazione della legge ordinaria previsto dagli art. 70 ss. Cost.\nSecondo parte della dottrina, l'art 138 (norma sulla produzione relativa alle leggi costituzionali e alle leggi di revisione costituzionale) sarebbe a sua volta suscettibile di revisione, a condizione, tuttavia, che non venga eliminato il carattere rigido della Costituzione. A questa stregua, sarebbe possibile modificare il procedimento di revisione costituzionale, purch\u00e9 rimanga sempre un procedimento aggravato, prevedendo una procedura rinforzata rispetto a quella necessaria per l'approvazione della legge ordinaria. Si tratta, peraltro, di un punto controverso.\nL'articolo 138 prevede che il Parlamento si esprima su una legge costituzionale con quattro votazioni (due per il Senato e due per la Camera in maniera incrociata). Per la prima votazione non \u00e8 richiesta alcuna maggioranza qualificata e, perci\u00f2, la legge costituzionale o di revisione costituzionale pu\u00f2 essere approvata anche a maggioranza semplice. Nella seconda votazione \u00e8 richiesta la maggioranza assoluta per dar corso ad un procedimento referendario di tipo confermativo, oppure la maggioranza dei 2/3 dei componenti che confermerebbe senza bisogno di referendum la reale necessit\u00e0 di approvazione della legge o della revisione.\nTra prima e seconda votazione \u00e8 comunque richiesto l'intercorrere di un tempo di almeno 3 mesi per permettere ai parlamentari di prendere piena coscienza di ci\u00f2 che \u00e8 stato votato permettendo una seconda votazione pi\u00f9 consapevole.\nL'articolo 139.\nIl primo limite alla revisione costituzionale si rinviene nell'art. 139, che sottrae alla revisione costituzionale la \"forma repubblicana\". In dottrina si \u00e8 sostenuto che tale limite deriverebbe dal risultato del referendum istituzionale del 1946 che ha decretato il passaggio dalla monarchia alla Repubblica. L'Assemblea costituente, essendo vincolata al rispetto di tale decisione popolare, ha sentito il bisogno di esplicitare il limite anche nei confronti del legislatore costituzionale futuro. In questo caso non \u00e8 possibile organizzare un referendum costituzionale sul ritorno alla monarchia.\nParte della dottrina si \u00e8 domandata se, pur in presenza dell'art. 139, non fosse possibile individuare un procedimento idoneo a modificare la forma repubblicana. In senso contrario, si \u00e8 sottolineato \u2013 ad esempio da Mortati \u2013 che, avendo il procedimento di revisione costituzionale la funzione di mantenere viva nel tempo la Costituzione, adeguandola alle esigenze che vengano in emersione successivamente, essa non potrebbe sovvertire il sistema di principi e valori contrassegnanti l'assetto originario.\nGli altri limiti alla revisione costituzionale.\nAccanto al limite imposto dall'art. 139, si rinvengono comunemente altri limiti alla revisione della Costituzione: alcuni espressi - ancorch\u00e9 meno chiaramente - ed altri impliciti. Alla prima categoria possono ricondursi i diritti \"inviolabili\" dell'uomo (art. 2) ed il principio di unit\u00e0 ed \"indivisibilit\u00e0\" della Repubblica (art. 5). La forma repubblicana \u00e8 sottratta non solo all'abolizione (che avverrebbe in caso di restaurazione della monarchia), bens\u00ec anche alla revisione. L'art. 139 della Costituzione va letto insieme all'art. 1, che definisce l'Italia una repubblica democratica fondata sul lavoro. L'art. 1 riassume le caratteristiche essenziali della forma repubblicana. Non \u00e8 solo il nome di repubblica ad essere sottratto alla revisione ma tutto l'insieme dei principi che concorrono a formare la forma repubblicana delineata dall'art. 1.\nI diritti inviolabili.\nParte della dottrina ritiene che i diritti inviolabili dell'uomo, menzionati esplicitamente dalla Costituzione, non siano modificabili attraverso il procedimento di revisione costituzionale. In particolare gli articoli immodificabili (almeno in peius) sarebbero l'art. 2 e gli articoli 13-16 concernenti le libert\u00e0 che la Costituzione stessa definisce nel testo \"inviolabili\". Considerando tra i diritti inviolabili anche il diritto alla vita e al rispetto della persona umana, anche l'articolo 27 potrebbe considerarsi immodificabile nei suoi principi fondanti (responsabilit\u00e0 penale personale, umanit\u00e0 delle pene, presunzione d'innocenza, rifiuto della pena di morte). Si tratta di diritti definiti inviolabili (art. 2 Cost.), e per questo parte integrante ed essenziale della forma repubblicana.\nIl principio di unit\u00e0 ed indivisibilit\u00e0 della Repubblica.\nQuanto al principio di unit\u00e0 ed indivisibilit\u00e0 della Repubblica, \u00e8 da dire che esso oppone un ostacolo insormontabile ad ipotesi di secessione, quand'anche consacrate in leggi costituzionali.\nI principi supremi.\nTra i limiti impliciti si fanno in genere rientrare i principi supremi dell'ordinamento costituzionale, parzialmente coincidenti con i valori consacrati nei primi 12 articoli della Costituzione (compresi nella rubrica \"Principi fondamentali\"). La forma repubblicana \u00e8 sottratta non solo all'abolizione (che avverrebbe in caso di restaurazione della monarchia), bens\u00ec anche alla revisione. Per questo, i principi supremi che caratterizzano la forma repubblicana (desumibili in primo luogo dall'art. 1, che definisce l'Italia una repubblica democratica) non possono essere modificati. Il limite dei \"principi supremi\" \u00e8 stato ripetutamente richiamato dalla Corte Costituzionale (cfr. le sentenze n. 18 del 1982, 170 del 1984, 1146 del 1988 e 366 del 1993). Nel 2014, con la sentenza n. 238, la Corte costituzionale, dichiarando incompatibile con i principi supremi di cui agli artt. 2 e 24 Cost. (diritto alla tutela giurisdizionale e diritti inviolabili dell'uomo) la consuetudine internazionale che aveva impedito ai giudici italiani di conoscere delle cause di risarcimento dei danni dei cittadini italiani deportati dalle truppe naziste tra il 1943 e il 1945, coglie l'occasione per una ricostruzione organica del concetto di principi supremi, riconducendo a unit\u00e0 la giurisprudenza resa in sede di limiti alla revisione costituzionale e di controlimiti opposti all'applicazione di norme prodotte in ordinamenti esterni.\nProposte di modifica.\nTra il 1993 e 1997 vi sono stati due tentativi revisione costituzionale attraverso procedimenti in deroga dell'art. 138, che si articolavano intorno a due momenti: \nLa prima \u00e8 stata nella XI legislatura, con la proposta di legge costituzionale 1/1993, il cui iter \u00e8 stato interrotto a causa anticipata conclusione della legislatura; la seconda \u00e8 stata recata dalla legge costituzionale n. 1/1997 durante il governo D'Alema, il cui iter parlamentare si \u00e8 nuovamente interrotto a causa della rottura dell'accordo tra maggioranza e opposizione.\nCon opposte finalit\u00e0, nella XV legislatura sono state avanzate alcune proposte di revisione costituzionale dell'articolo 138 sia al Senato della Repubblica, sia alla Camera dei deputati. La proposta di legge Boato (alla Camera) e quella Mancino (al Senato) erano infatti volte ad accentuare il carattere aggravato del procedimento voluto dal costituente, onde evitare che la revisione restasse nella disponibilit\u00e0 della maggioranza vittoriosa nell'ultima elezione. A questo scopo si proponeva di elevare a tre quinti dei componenti delle Camere il quorum previsto della maggioranza assoluta in seconda votazione e di stabilire che non si desse adito a referendum se la legge di revisione costituzionale fosse stata approvata nella seconda votazione da ciascuna Camera a maggioranza dei quattro quinti dei suoi componenti.\nNel 2013 \u00e8 stata attivata una nuova procedura in deroga, sostenuta dal governo PD-PdL, osteggiata da M5S e SEL, arenatasi anch'essa nel corso dell'anno per sopravvenuti eventi politici e giudiziari (scissione di Forza Italia e formazione di Nuovo Centrodestra, giudizio della Corte costituzionale circa l'incostituzionalit\u00e0 della vigente legge elettorale nota come \"Porcellum\")."}
{"id": "83690", "revid": "125869844", "url": "https://it.wikipedia.org/wiki?curid=83690", "title": "Chant de Ralliement", "text": "Il Chant de Ralliement o The Rallying Song \u00e8 l'inno nazionale del Camerun. L'uso non ufficiale risale al periodo antecedente l'indipendenza, a partire dal 1948 ed \u00e8 stato ufficialmente adottato nel 1957. La musica \u00e8 stata composta da Ren\u00e9 Djam Afame, che ha anche scritto il testo insieme a Samuel Minkio Bamba e Mo\u00efse Nyatte Nko'o. Il testo \u00e8 stato modificato nel 1978.\nTesto in lingua francese.\nO Cameroun berceau de nos anc\u00eatres,"}
{"id": "83693", "revid": "1833487", "url": "https://it.wikipedia.org/wiki?curid=83693", "title": "Mauro", "text": "Origine e diffusione.\nDeriva dal latino \"Maurus\", attestato prima come \"supernomen\" e poi come \"praenomen\"; si tratta di un etnonimo riferito alla regione storica della Mauretania, e vuol dire quindi \"abitante della Mauretania\", \"proveniente dalla Mauretania\", e per esteso \"moro\", \"scuro di pelle\" (lo stesso significato dei nomi Melania, Moreno, Gethin, Blake e Cole). Da Mauro derivano, in forma patronimica, i nomi Maurilio e Maurizio.\nIn Italia \u00e8 distribuito su tutto il territorio nazionale grazie al culto di numerosi santi cos\u00ec chiamati, ma \u00e8 pi\u00f9 raro nel Meridione. Va notato che, in ambienti anglofoni, il femminile \"Maura\" risulta spesso dall'anglicizzazione di \"M\u00e1ire\", che potrebbe essere una forma irlandese di Maria tanto quanto un derivato del nome celtico femminile \"M\u00f3r\" (nome, quest'ultimo, che incidentalmente \u00e8 uguale alla forma ungherese di Mauro).\nOnomastico.\nL'onomastico si pu\u00f2 festeggiare in memoria di diversi santi, alle date seguenti:\nAnche il femminile Maura conta un buon numero di sante patrone, fra le quali:"}
{"id": "83695", "revid": "6789", "url": "https://it.wikipedia.org/wiki?curid=83695", "title": "Flavio Stilicone", "text": ""}
{"id": "83700", "revid": "174925", "url": "https://it.wikipedia.org/wiki?curid=83700", "title": "Mariano IV di Arborea", "text": ""}
{"id": "83702", "revid": "9", "url": "https://it.wikipedia.org/wiki?curid=83702", "title": "Ermete Giovanni Gaeta", "text": ""}
{"id": "83704", "revid": "124514958", "url": "https://it.wikipedia.org/wiki?curid=83704", "title": "Fusibile elettrico", "text": "Un fusibile elettrico (detto semplicemente fusibile) \u00e8 un dispositivo elettrico in grado di proteggere un circuito dalle sovracorrenti (cio\u00e8 sovraccarichi e cortocircuiti). Il fusibile \u00e8 composto da una cartuccia, attraversata da un sottile filo conduttore nel quale passa la corrente nominale del circuito da proteggere; questo filo \u00e8 l'elemento fusibile vero e proprio, con una portata amperometrica ben precisa. Quando sopraggiunge una sovracorrente, il filamento fonde provocando l'apertura del circuito.\nUso dei fusibili.\nNegli impianti di vecchia data, il fusibile era la principale protezione contro i cortocircuiti. Per garantire la protezione anche dai sovraccarichi, era necessario affiancare i fusibili a degli interruttori termici. Oggi il fusibile \u00e8 stato rimpiazzato dall'interruttore magnetotermico, il quale non deve essere sostituito ogni volta che interviene e che implementa gi\u00e0 anche la protezione termica.\nTuttavia, l'uso dei fusibili \u00e8 sempre fondamentale per la protezione integrata dei singoli apparecchi elettronici che possono trovarsi in cortocircuito (per esempio, un alimentatore da banco per circuiti, i cui terminali in uscita possono accidentalmente trovarsi in cortocircuito), permettendo cos\u00ec di non danneggiare il circuito interno, oppure per proteggere l'apparecchio senza che il magnetotermico eventualmente presente interrompa anche altri circuiti.\nNel Regno Unito, nelle spine elettriche di tipo G e in alcune spine Britanniche di tipo D ed M \u00e8 presente una protezione da fusibile al fine di proteggere il singolo apparecchio collegato alla presa.\nFusibili a cartuccia.\nSono costituiti di un corpo generalmente cilindrico, in vetro oppure ceramica, al cui interno \u00e8 presente un filo metallico (chiamato elemento) che unisce due contatti. Il filo \u00e8 dimensionato in modo tale da fondere (a causa del calore prodotto per effetto Joule) in caso di aumento della corrente che lo attraversa.Nei modelli per correnti particolarmente elevate, l'elemento \u00e8 immerso in un materiale inerte isolante polverizzato, che ha lo scopo di spegnere rapidamente l'arco elettrico che pu\u00f2 formarsi fra i due pezzi di filamento fuso, depositandosi fra essi.Se nei piccoli fusibili in vetro si pu\u00f2 osservare in trasparenza l'integrit\u00e0 del filo, nei grossi fusibili con corpo ceramico \u00e8 spesso presente un indicatore su un contatto, trattenuto dal filo interno, che, in caso di intervento del fusibile, esce dal corpo del fusibile e segnala l'intervento.\nNei fusibili a intervento lento \u00e8 in uso una tecnica costituita da una molla a spirale in metallo duro, trattenuta in tensione da una saldatura a stagno; se il superamento del valore nominale persiste per un determinato tempo, la temperatura della zona saldata a stagno sale a tal punto da fondere la giunzione, di conseguenza la molla si ritrae e il fusibile risulta interrotto.\nSalendo con correnti nominali e tensioni nominali i formati cambiano passando a formati a coltelli oppure addirittura per fissaggio direttamente su sbarra elettrica.\nOltre alla portata in ampere e il tipo di cartuccia, la scelta di un fusibile \u00e8 determinata anche dalla tensione di utilizzo e dalla rapidit\u00e0 di intervento. I modelli per la protezione di impianti elettrici sono in genere rapidi (gG/gL o F) nel caso in cui si proteggano linee di distribuzione e trasformatori, mentre si utilizzano fusibili ritardati (aM o T) per sopportare le intense sovracorrenti prodotte dall'avviamento di motori elettrici. Fusibili ultrarapidi (FF, aR o gR) vengono invece impiegati per salvaguardare i delicati circuiti a transistor.Ogni fusibile presenta una sua curva caratteristica, in cui il tempo di intervento \u00e8 funzione della corrente.\nNei fusibili ritardati (aM) e rapidi (gG/gL) la portata nominale indica la massima corrente che pu\u00f2 attraversare il fusibile in maniera continuativa senza che il fusibile intervenga.\nIn caso di dimensionamento di fusibili ultrarapidi bisogna considerare anche il valore I2t totale del fusibile opportunamente declassato in funzione della tensione di utilizzo e la portata del fusibile in quanto un fusibile ultrarapido non pu\u00f2 essere utilizzato fino alla propria corrente nominale. Esistono in commercio fusibili ultrarapidi in grado di raggiungere portate nominale di diversi kA.\nAppositi fusibili per media tensione vengono utilizzati anche per la protezione di linee MT fino a 36kV e motori elettrici fino a 12kV.\nLa sostituzione dei fusibili bruciati deve essere effettuata con attenzione, necessariamente togliendo tensione a monte dell'impianto, rispettando il modello originale e soprattutto cercando di comprendere la causa dell'intervento di protezione.\nNomenclatura.\nOgni fusibile possiede una sigla formata da 4 parti: tipologia, corrente nominale, potere di interruzione, tensione nominale.\nPer i fusibili di formati in miniatura la tipologia pu\u00f2 essere:\nPer i fusibili di bassa tensione ma in formati maggiori pu\u00f2 essere \"aM\": ritardati, \"gG/gL\": rapidi, \"aR/gR\": ultrarapidi\nIl potere di interruzione pu\u00f2 essere elevato (indicato da H) o basso (indicato da L).\nSpegnimento arco elettrico.\nQuando un fusibile apre, specie se percorso da forte corrente, i terminali tendono a formare un arco elettrico che annullerebbe l'azione del fusibile; per questo molti fusibili contengono materiale estinguente come la sabbia di quarzo che estingue rapidamente l'arco elettrico.\nFusibili per veicoli.\nSono appositamente studiati per i mezzi di trasporto, con dimensioni e forma che ne permettono una maggiore praticit\u00e0 e permettono di proteggere i circuiti elettrici dell'automobile, per proteggere da cortocircuiti e non causare danni agli altri elementi dei circuiti. Sono solitamente da 24V, ma spesso \u00e8 possibile trovarne anche da 48V.\nIn passato erano utilizzati fusibili lineari detti per la forma a siluro (o torpedo), di dimensioni 8 x 25 mm. Lo schema dei colori era il seguente:\nNei veicoli attuali possiamo trovare 4 tipi di fusibili standard, a cavallotto: mini low profile, mini standard, medium, maxi.\nLo schema colori utilizzato \u00e8 il seguente (per mini e medium):\nMentre per i maxi:\nFusibili autoripristinanti.\nIn alcune situazioni particolari dove il cortocircuito o il sovraccarico possono essere frequenti e nella norma, per evitare di sostituire frequentemente i fusibili, si utilizzano particolari modelli in grado di ripristinarsi automaticamente al cessare della causa.In pratica sono costituiti da un resistore \"PTC\" (Positive Temperature Coefficient) ovvero un resistore di valore relativamente basso in grado di incrementare la propria resistenza con la temperatura: al superamento di un valore di corrente, l'aumento della temperatura del dispositivo causa un rapido incremento della sua resistenza che in questo modo abbatte la corrente. Eliminata la causa che ne determina l'intervento, la sua temperatura torna a valori prossimi a quella ambientale, ripristinando il funzionamento dell'apparecchio protetto con questa tecnica.\nSono spesso impiegati negli alimentatori switching presenti all'interno dei computer (fissi).\nFusibili termici.\nI fusibili termici (chiamati TCO, thermical cut-offs) hanno il potere di interrompersi quando la temperatura del fusibile (e quindi dell'ambiente circostante) supera una certa soglia. I valori di soglia cambiano da un costruttore all'altro, ma solitamente vanno dai 50\u00a0\u00b0C ai 300\u00a0\u00b0C e il loro funzionamento si basa sulle propriet\u00e0 di un dischetto realizzato in lamina bimetallica, a seconda dello stato on/off, la sua sezione cambia da concava a convessa e viceversa. Esistono dei tipi ripristinabili, forzando manualmente la lamina in posizione di lavoro."}
{"id": "83708", "revid": "6912", "url": "https://it.wikipedia.org/wiki?curid=83708", "title": "Abete bianco", "text": ""}
{"id": "83709", "revid": "92723", "url": "https://it.wikipedia.org/wiki?curid=83709", "title": "Santa Cruz de la Sierra", "text": "Santa Cruz de la Sierra (chiamata anche semplicemente Santa Cruz) \u00e8 un comune (\"municipio\" in spagnolo) della Bolivia nella provincia di Andr\u00e9s Ib\u00e1\u00f1ez (dipartimento di Santa Cruz) con abitanti (dato 2012). Dalla met\u00e0 degli anni novanta \u00e8 la citt\u00e0 pi\u00f9 popolosa della Bolivia.\nIl nome tradotto letteralmente in italiano significa \"Santa Croce della Montagna\".\nStoria.\nLa citt\u00e0 fu fondata il 26 febbraio 1561 dal capitano \u00d1uflo de Chaves, che la chiam\u00f2 Santa Cruz de la Sierra in onore della sua citt\u00e0 natale, in Spagna. L'insediamento originario della citt\u00e0 era a circa ad est rispetto alla posizione attuale, qualche chilometro a sud dell'odierna San Jos\u00e9 de Chiquitos.\nNel 1592, dopo vari scontri e lotte con gli indigeni, la citt\u00e0 fu spostata alla posizione attuale sulle rive del fiume Pira\u00ed. Alcuni resti dell'iniziale insediamento possono essere visitati nella localit\u00e0 di \"Santa Cruz la Vieja\" (Vecchia Santa Cruz) nei pressi di San Jos\u00e9 de Chiquitos, che a sua volta fu fondata nel 1692 come missione dei Gesuiti.\nGeografia fisica.\nTerritorio.\nSanta Cruz \u00e8 situata nella parte orientale del paese a circa 400 metri sul livello del mare; ci\u00f2 la rende molto diversa dalla maggior parte delle altre citt\u00e0 boliviane tutte situate sulle Ande. La temperatura media annuale \u00e8 di circa 24 \u00b0C. Durante l'inverno australe (giugno-settembre) la temperatura pu\u00f2 abbassarsi repentinamente, nel giro di poche ore, anche di 15- a causa di un vento patagonico localmente noto come \"surazo\".\nSanta Cruz de la Sierra \u00e8 il capoluogo dell'omonimo dipartimento, che \u00e8 il pi\u00f9 esteso della Bolivia (oltre ). La citt\u00e0 \u00e8 il nuovo centro economico della Bolivia. Nonostante abbia ancora notevoli carenze infrastrutturali, gode di ampi settori con moderni servizi pubblici, di telecomunicazione, hotel e banche. Buona parte delle principali imprese straniere presenti in Bolivia hanno la loro sede nazionale a Santa Cruz.Isolata per secoli dalle Ande e considerata subalterna alle citt\u00e0 andine, Santa Cruz ha iniziato negli ultimi anni, sulla spinta della crescita economica, un processo di autonomia. Il primo passo, alla fine del 2005, fu l'elezione diretta democratica del prefetto, la massima autorit\u00e0 politica dipartimentale in Bolivia, anteriormente nominato direttamente dal Presidente della Repubblica.\nLa rivalit\u00e0 con i centri andini boliviani \u00e8 spesso anche un riflesso etnico e culturale, oltrech\u00e9 economico: i \"camba\", le popolazioni \"meticce\" originarie dell'oriente boliviano, non hanno diviso nei secoli quasi nulla con i \"colla\", le popolazioni originarie delle Ande, n\u00e9 la lingua, n\u00e9 il territorio, n\u00e9 gli usi, n\u00e9 i costumi. Fino alla costruzione di una strada che colleg\u00f2 Santa Cruz a Cochabamba, alla fine degli anni cinquanta, l'unico modo per arrivare alla zona andina era in aereo o a dorso di mulo.\nSanta Cruz \u00e8 collegata tramite ferrovia con Argentina e Brasile e con le zone andine e le citt\u00e0 di Cochabamba e La Paz tramite strade costruite ed asfaltate solo negli ultimi anni. Nella citt\u00e0 c'\u00e8 anche l'Aeroporto Internazionale di Viru Viru, il principale della Bolivia. Dal punto di vista urbanistico la citt\u00e0 \u00e8 divisa in settori concentrici chiamati anelli. Nonostante abbia solo circa due milioni di abitanti, \u00e8 particolarmente estesa per la quasi assenza di edifici a pi\u00f9 piani (apparsi solo negli ultimi anni). Da nord a sud misura pi\u00f9 di e da est a ovest circa 15.\nIl monumento pi\u00f9 importante della citt\u00e0 \u00e8 la Cattedrale di San Lorenzo, fondata il 6 luglio 1605 ma ricostruita totalmente alla fine del XIX secolo. Di particolare interesse anche il giardino zoologico, esclusivamente con fauna nazionale, e quello botanico. Negli ultimi anni \u00e8 diventata sede di un festival biennale internazionale di teatro, di musica barocca e di cinema latinoamericano. Una fiera campionaria internazionale viene organizzata ogni anno in coincidenza con la festa dipartimentale del 24 settembre.\nClima.\nIl clima \u00e8 di tipo tropicale, con una temperatura media annuale di circa . Sebbene sia generalmente mite per tutto l'anno, venti invernali, detti \"surazos\", possono soffiare occasionalmente dalla pampa argentina, provocando rapidi cali di temperatura. I mesi con maggiori precipitazioni sono quelli estivi di gennaio e febbraio, con piogge che possono durare giorni interi, mentre durante la stagione invernale sono di minore intensit\u00e0.\nEssendo situata al di sotto dell'equatore, le stagioni sono invertite rispetto all'emisfero settentrionale.\nAttualit\u00e0.\nAttualmente Santa Cruz de la Sierra \u00e8 il centro della protesta di vari dipartimenti boliviani per consolidare le autonomie regionali. La Bolivia repubblicana, \"andinocentrica\", cerca ora di riequilibrare la geografia umana, economica, culturale, etnica e sociale, con l'inclusione delle regioni dell'oriente, i due terzi del paese, in grande crescita dagli anni '50.\nTale richiesta \u00e8 stata sottoposta anche a referendum: per la forte propaganda governativa contraria alle autonomie, le regioni andine, tuttora leggermente maggioritarie dal punto di vista demografico, hanno determinato un risultato globale sfavorevole all'accettazione dell'autonomia dipartimentale. Gran parte dell'opposizione al governo ha invece fatto propaganda a favore delle autonomie. Nelle regioni tropicali dell'oriente della Bolivia, di cui Santa Cruz de la Sierra \u00e8 la virtuale capitale, il referendum ha per\u00f2 raccolto la grande maggioranza dei consensi.\nLa legge che ha convocato il referendum prevedeva per\u00f2 che avrebbero ottenuto forme di autonomia regionale quei dipartimenti dove la proposta avesse ottenuto la maggioranza dei voti (in questo caso, Santa Cruz, Beni, Pando e Tarija), ma questa normativa viene ostacolata o la sua applicazione posticipata dal governo nazionale.\nPer questa ragione sono stati convocati a Santa Cruz de la Sierra, in periodi diversi, 3 \"cabildos\" per l'autonomia, grandi assemblee che hanno raccolto una forte partecipazione popolare.\nDi fronte alla non applicazione del risultato favorevole all'autonomia regionale (73% dei voti favorevoli nel dipartimento), e alla forte riduzione operata dal governo di Morales dei trasferimenti economici previsti per legge verso le regioni, il dipartimento di Santa Cruz ha proceduto alla raccolta di firme per la realizzazione di un referendum popolare per l'approvazione dello statuto autonomico, da realizzarsi il 4 maggio del 2008. La legalit\u00e0 di questo referendum \u00e8 fortemente messa in discussione.\nCantoni.\nIl comune \u00e8 suddiviso in 4 cantoni:\nInfrastrutture e trasporti.\nLa citt\u00e0 \u00e8 servita dall'Aeroporto Internazionale di Viru Viru. "}
{"id": "83714", "revid": "122865727", "url": "https://it.wikipedia.org/wiki?curid=83714", "title": "David Duchovny", "text": "Ha raggiunto il successo grazie all'interpretazione del detective Fox Mulder nella serie televisiva \"X-Files\" e dello scrittore Hank Moody in \"Californication\", che gli hanno fatto vincere in entrambi i casi un Golden Globe.\nBiografia.\nFiglio di Amram Duchovny (1927-2003), un pubblicista figlio di ebrei immigrati negli Stati Uniti dall'Ucraina, e da Margaret Miller, insegnante scozzese di religione luterana, si laurea in letteratura inglese alla prestigiosa Universit\u00e0 di Princeton. Durante la sua permanenza a Princeton divenne membro del Charter Club, uno degli eating club dell'universit\u00e0, mentre la sua tesi fu su: \"The Schizophrenic critique of pure reason in Becket's early novels\".\nHa conseguito un Master of Arts in Letteratura Inglese presso l'Universit\u00e0 di Yale e successivamente inizia a lavorare ad un dottorato in filosofia che rimane incompiuto. Il titolo della sua incompiuta tesi di dottorato era \"magia e tecnologia nella poesia contemporanea e prosa\". A Yale, era un allievo del famoso critico letterario Harold Bloom. Ha provato anche a scrivere per il cinema, ma senza successo.\nCarriera.\nNel 1987 appare in una pubblicit\u00e0 della birra L\u00f6wenbr\u00e4u, l'anno dopo fa una comparsata in \"Una donna in carriera\", mentre nel 1990 ottiene un ruolo come ricorrente nella serie cult \"I segreti di Twin Peaks\". Il 1992 si apre con l'ottenimento del narratore/protagonista nel serial soft-core \"Red Shoe Diaries\", mentre l'anno dopo ottiene una particina nel film \"Charlot\" e nello stesso anno ottiene il ruolo da protagonista in \"Kalifornia\", accanto agli astri nascenti Brad Pitt e Juliette Lewis. Il 1993 \u00e8 un anno fortunato perch\u00e9 arriva al successo grazie al personaggio Fox Mulder nella serie televisiva \"X-Files\", dove interpreta il ruolo di un agente dell'FBI alle prese con casi paranormali. Con questo telefilm Fox Mulder diventa uno dei personaggi pi\u00f9 famosi della storia dei telefilm in tv. David resta nel cast fino al 2001 quando lascia per dispute contrattuali apparendo poi soltanto nel finale di serie del 2002.\nNel 1997, mentre girava \"X-Files\" David partecip\u00f2 al The Larry Sanders Show producendosi in parodie di Sharon Stone, nella famosa scena dell'interrogatorio di \"Basic Instinct\", e di Hannibal Lecter e nel 1995 e 1998 fu ospite del \"Saturday Night Live\".\nNel 2000 recita nella commedia romantica \"Return to Me\" accanto a Minnie Driver, mentre l'anno dopo \u00e8 in \"Zoolander\" con Ben Stiller e in \"Evolution\" con Seann William Scott. Nel 2004 debutta alla regia nella pellicola \"House of D - Il mio amico speciale\". \n\u00c8 comparso in due puntate de \"I Simpson\": \"Springfield Files\", assieme alla collega Gillian Anderson e \"Missionario impossibile\" nei panni dei personaggi protagonisti di \"X-Files.\"\nNel 2007 \u00e8 tornato alla ribalta con il serial televisivo \"Californication\", in cui interpreta il ruolo dello scrittore Hank Moody. Per questo ruolo, ha ricevuto il Golden Globe come \"Migliore attore per una serie brillante\".\nDal 2015 al 2016 \u00e8 stato il protagonista della serie \"Aquarius\", mentre sempre nel 2016 \u00e8 tornato a rivestire i panni dell'agente Fox Mulder nella nuova stagione di \"X-Files.\"\nNel 2021 partecipa a The Chair, interpretando s\u00e9 stesso.\nVita privata.\nSi \u00e8 sposato il 6 maggio 1997 con l'attrice T\u00e9a Leoni, dalla quale ha avuto due figli: Madelaine West (nata nel 1999) e Kyd Miller (nato nel 2002). La coppia si \u00e8 separata nel 2011 e ha ufficialmente divorziato nel 2014.\nDuchovny \u00e8 un vegetariano ed \u00e8 favorevole all'ambientalismo. Inoltre \u00e8 appassionato di tecnologia dei veicoli elettrici; ha fatto un'apparizione al Tribeca Film Festival 2011 a sostegno del film Revenge of the Electric Car. \nPratica yoga. \u00c8 tifoso dei New York Knicks.\nDoppiatori italiani.\nNelle versioni in italiano dei suoi film, David Duchovny \u00e8 stato doppiato da:\nNei prodotti a cui partecipa come doppiatore, \u00e8 stato sostituito da:"}
{"id": "83715", "revid": "2", "url": "https://it.wikipedia.org/wiki?curid=83715", "title": "Arc de Triomphe", "text": ""}
{"id": "83716", "revid": "1516087", "url": "https://it.wikipedia.org/wiki?curid=83716", "title": "Federazione della Malesia", "text": "La Federazione della Malesia (in malese: \"Persekutuan Tanah Melayu\") fu formata nel 1948 a partire dai possedimenti del Regno Unito di Penang e Malacca e dei nove cosiddetti Stati malesi monarchici, sostituendo l'Unione malese. All'interno della Federazione gli Stati malesi erano protettorati del Regno Unito mentre Penang e Malacca rimasero territori coloniali.\nPrima della formazione della Federazione, gli Stati malesi della penisola erano generalmente noti come Malesia britannica.\nLa Federazione ottenne l'indipendenza all'interno del Commonwealth il 31 agosto 1957. Nel 1963 la federazione si allarg\u00f2 a formare l'attuale Malaysia con l'ingresso di Singapore alla punta estrema della penisola e delle colonie britanniche sull'isola del Borneo di Sarawak e Sabah (Borneo britannico).\nStoria.\nDal 1946 al 1948 gli Stati malesi formavano un'unica colonia della corona britannica conosciuta come Unione malese. A causa dell'opposizione dei malesi nazionalisti, l'Unione fu sciolta e sostituita dalla Federazione della Malesia, che restitu\u00ec molte responsabilit\u00e0 politiche ai governanti degli Stati malesi.\nAll'interno della Federazione, mentre gli Stati malesi erano protettorati del Regno Unito, Penang e Malacca rimasero territori coloniali britannici. Come l'Unione malese, la Federazione non incluse Singapore nonostante i tradizionali legami che la legavano alla penisola malese.\nL'accordo che regolava la Federazione venne formulato dalla Conferenza britannico-malese tra il giugno e il dicembre 1946. Al termine dei lavori, la Conferenza produsse un documento soprannominato \"Blue Book\".\nL'accordo sulla Federazione venne firmato il 1\u00ba aprile 1946 presso la King House dai governanti malesi e da Sir Edward Gent come rappresentante del governo britannico. Questo documento sostitu\u00ec l'accordo istitutivo dell'Unione malese. Il 1\u00ba febbraio entr\u00f2 in vigore la Costituzione della Federazione della Malesia.\nLa Federazione ottenne l'indipendenza all'interno del Commonwealth delle Nazioni il 31 agosto 1957. Nel 1963 la Federazione venne ricostituita per formare l'attuale Malaysia in quanto vennero annessi i territori britannici di Singapore, Sarawak e Borneo del Nord. Le Filippine continuarono a rivendicare il Borneo del Nord poich\u00e9 questa terra era un tempo parte di un sultanato filippino. Il 9 agosto 1965 Singapore venne espulso dalla Federazione e divenne una repubblica indipendente.\nSistema di governo.\nIl governo della Federazione della Malesia era guidato da un alto commissario britannico con poteri esecutivi, assistito e consigliato dal Consiglio direttivo e dal Consiglio legislativo:\nCondizioni di cittadinanza.\nLe condizioni di cittadinanza della Federazione della Malesia erano pi\u00f9 restrittive di quelle dell'Unione malese. Secondo la legge avrebbero ottenuto la cittadinanza:\nPoteva ottenere la naturalizzazione chi fosse:\nIn entrambi i casi i richiedenti dovevano essere ben educati, chiarire le loro ragioni per vivere nella Federazione e parlare bene la lingua malese o la lingua inglese.\nLa Federazione della Malesia, attraverso la sua Costituzione, garant\u00ec diritti speciali al popolo malese cos\u00ec come i diritti, i poteri e la sovranit\u00e0 dei governanti malesi nei rispettivi Stati.\nSeparazione dei poteri tra i governi federali e statali.\nL'accordo della federazione (Perjanjian Persekutuan) stabiliva i poteri dei governi federali e statali. Le questioni finanziarie erano delegate ai singoli Stati. I sovrani monarchici avevano pieni poteri sulle questioni religiose e tradizionali. La politica estera e di difesa continu\u00f2 ad essere gestita dal governo britannico.\nConsiglio legislativo della Federazione della Malesia.\nIl Consiglio legislativo si riun\u00ec per la prima volta nella Tuanku Abdul Rahman Hall di Kuala Lumpur nel 1948. La seduta venne aperta dall'alto commissario britannico Sir Edward Gent. Vi prese parte anche il ministro di Stato per gli affari coloniali, Lord Listowel. La composizione del Consiglio era strutturata in modo da includere:\nI membri non ufficiali dovevano essere cittadini della Federazione o sudditi britannici.\nNel 1948 la composizione etnica del Consiglio era composta come segue:\nDato' Onn Jaafar sottoline\u00f2 al primo incontro che i cittadini della Federazione della Malesia non volevano l'interferenza di potenze esterne negli affari della Federazione. Il rappresentante cinese, dottor Ong Chong Keng, afferm\u00f2 che il popolo cinese sarebbe Stato fedele alla Federazione della Malesia. In questo primo incontro del Consiglio furono costituite diverse commissioni minori:\nLa prima sessione approv\u00f2 il \"Kuala Lumpur City Bill\", il \"Transfer of Power Bill\" e il \"Loan and Debt Bill\".\nRifiuto della registrazione del PKMM.\nNel 1950 il governo federale respinse la registrazione del Partito nazionalista malese di Malaya (Parti Kebangsaan Melayu Malaya, PKMM) come formazione politica legittima. Il PKMM aveva due ali, ovvero l'Angkatan Pemuda Insaf e l'Angkatan Wanita Sedar. Inizialmente il PKMM non aveva tendenze comuniste. Dopo che Mokhtaruddin Lasso fu eletto primo presidente del PKMM nel'ottobre del 1946, questo partito entr\u00f2 nell'orbita comunista. L'Unione dei giovani malesi (Kesatuan Melayu Muda, KMM) venne fusa con il PKMM e il dottor Burhanuddin al-Helmy divenne il secondo presidente PKMM. Burhanuddin condusse il PKMM verso il sostegno alla proposta della Grande Indonesia. Nel dicembre del 1947, Ishak Haji Mohamed divenne il terzo presidente del PKMM e guid\u00f2 il partito dal comunismo al nazionalismo. Il PKMM era contrario all'UMNO e alla colonizzazione. Il PKKM fond\u00f2 il Pusat Tenaga Rakyat, un agglomerato di partiti politici radicali malesi che vennero poi fusi nell'All-Malaya Council of Joint Action (AMCJA), che si oppose duramente all'accordo del 1948 per la fondazione della Federazione della Malesia. Il PKMM accus\u00f2 i funzionari selezionati nella Federazione della Malesia di essere \"burattini\" del Colonial Office. Secondo il PKMM, non vi era alcuna base alla \"preparazione della Malaya a un governo democratico\".\nMagistratura.\nIl sistema giudiziario era modellato secondo la tipica struttura gerarchica composta da tribunali di grado inferiore, una Corte d'appello e una Corte superiore. I giudici capo furono:"}
{"id": "83720", "revid": "1437413", "url": "https://it.wikipedia.org/wiki?curid=83720", "title": "Cesare Lattes", "text": "Insieme con Cecil Frank Powell e Giuseppe Occhialini fu lo scopritore del pione.\nBiografia.\nLattes nasce da una famiglia ebraica di immigrati italiani stabilitasi nel sud del Brasile dove segue i primi studi per poi laurearsi nel 1943 presso l'Universit\u00e0 di San Paolo in matematica e fisica. Entra presto a far parte di un gruppo di giovani fisici costituitosi in seguito ad un'iniziativa del 1933 del governatore dello Stato di San Paolo con lo scopo di creare un'universit\u00e0 di alto livello raggiunto con l'aiuto di esperti inviati da vari governi europei. Fermi diede l'incarico al professore ucraino Gleb Wataghin accompagnato da Giuseppe Occhialini, uno dei maggiori fisici sperimentali del XX secolo.\nRecatosi in Inghilterra nel 1946, al Wills Laboratory dell'Universit\u00e0 di Bristol, insieme a Occhialini e a Cecil Powell, scopre nel 1947 il pione (o mesone p) - la particella associata alle forze forti che tengono insieme neutroni e protoni nei nuclei atomici - contribuendo cos\u00ec anche alla chiarificazione dell'esperimento di Conversi-Pancini-Piccioni.\nNel 1947 prosegue assieme a Powell le ricerche sui raggi cosmici e le particelle elementari utilizzando come rivelatore l'emulsione delle pellicole fotografiche. Per prima cosa chiede alla Kodak di aggiungere boro all'emulsione con validi risultati. Poco dopo torna in America del Sud dove costruisce un laboratorio sul monte Chacaltaya in Bolivia a 5.200 metri di altezza. Ben presto effettuando esposizioni dell'emulsione, Lattes ed Occhialini scoprono le tracce di una nuova particella, il pione, prevista dalla teoria per spiegare la stabilit\u00e0 del nucleo atomico. Con molta pazienza riesce anche a misurare la massa della particella. Il Nobel per la scoperta verr\u00e0 per\u00f2 attribuito nel 1950 al solo Cecil Frank Powell.\nNel 1948 riesce a rivelare i pioni prodotti artificialmente dal ciclotrone di Berkeley. Nel 1949 diventa professore di fisica all'Universit\u00e0 di San Paolo e fonda il Centro Brasileiro de Pesquisas F\u00edsicas (CBPF), ispirandosi a quanto fatto in Italia da Edoardo Amaldi con l'INFN e che si giover\u00e0, tra gli altri, anche della collaborazione di Richard Feynman e di David Bohm. Direttore del centro dalla fondazione al 1955, ne rester\u00e0 \"professore titolare\" fino al 1994, anno in cui divent\u00f2 professore emerito.\nDal 1955 al 1957 dirige il laboratorio di Chicago fondato da Fermi, noto in seguito con il nome di Fermilab. Presto sopraggiungono disturbi psicologici che tuttavia non gli impediscono di continuare le ricerche per 23 anni soprattutto sui raggi cosmici di elevatissima energia nel laboratorio d'alta quota boliviano mediante l'esposizione di un nuovo tipo di emulsione al piombo. Nel 1969 misura la masse delle cosiddette \"fireball\".\nLattes si ritira nel 1986, anno in cui riceve il titolo di dottore \"honoris causa\" e professore emerito dall'Universit\u00e0 statale di Campinas nei pressi della quale egli continua a vivere fino alla morte sopraggiunta per un attacco di cuore."}
{"id": "83721", "revid": "287204", "url": "https://it.wikipedia.org/wiki?curid=83721", "title": "Planica", "text": "La Valle di Planica (o semplicemente \"Planica\" o \"valle di Tamar\") \u00e8 una valle delle Alpi Giulie settentrionali slovene, situata nella parte nord occidentale della Slovenia, all'interno del territorio comunale di Kranjska Gora (Alta Carniola), nota anche come \"Centro nordico Planica\" per via dei trampolini per il salto con gli sci e volo con gli sci che vi sono stati costruiti. La Federazione Internazionale Sci (FIS) ha assegnato alla localit\u00e0 l'organizzazione dei Campionati mondiali di sci nordico del 2023.\nGeografia.\nPopolare meta per alpinisti ed escursionisti durante l'estate e per la pratica dello sci alpinismo in inverno, la valle, di origine glaciale, si estende a sud del paese di Rate\u010de fino alla localit\u00e0 di Tamar per una lunghezza di circa 6 chilometri ed \u00e8 compresa all'interno del Parco Nazionale del Tricorno. Sul versante occidentale della valle sorge il monte Ponce (2274 metri), su quello orientale si trovano i picchi Cipernik (1747\u00a0m) e Moistrocca (\"Mojstrovka\") (2366\u00a0m), mentre presso Tamar la vallata \u00e8 chiusa dal Gialuz (\"Jalovec\") (2643\u00a0m).\nSport.\nI trampolini.\nIl primo trampolino per il salto fu costruito a Planica prima del 1930 lungo il pendio del monte Ponce.\nNel 1934 venne inaugurato un trampolino pi\u00f9 grande, un K120, costruito da Stanko Bloudek. Per le sue notevoli dimensioni, la struttura venne soprannominata \"mammut\" o \"il gigante\". Grazie alla lunga rampa di lancio e alla speciale preparazione chimica della neve escogitata da Bloudek, sul trampolino di Planica si raggiungevano distanze che allora non erano possibili altrove. Lo stesso anno il norvegese Birger Ruud vi stabil\u00ec il nuovo record del mondo, il primo ottenuto a Planica, con 92 metri. Su quel trampolino venne superato per la prima volta il limite dei 100 metri: il 5 marzo 1936 l'austriaco Sepp Bradl atterr\u00f2 a 101 metri.\nLa struttura fu gravemente danneggiata durante la Seconda guerra mondiale, ma fu presto restaurata e le competizioni ricominciarono nel 1947. Nel 1948 lo svizzero Fritz Tschannen vi realizz\u00f2 un nuovo record del mondo saltando 120 metri. Agli inizi degli anni cinquanta il K120 di Planica venne superato, in termini di distanze ottenibili, dai trampolini di volo di Bad Mitterndorf in Austria e di Oberstdorf in Germania. Il terreno non consentiva di ampliare ulteriormente la rampa e il \"vecchio gigante\" di Planica perse il prestigio di cui aveva goduto fin dalla sua costruzione.\nPer rinverdire i fasti di Planica, gli organizzatori decisero di costruire un nuovo trampolino K185, specifico per il volo con gli sci. La prima gara sulla nuova struttura, disegnata dai fratelli Lado e Janez Gori\u0161ek, si tenne il 19 marzo 1969. Nel giro di tre giorni, sul \"nuovo gigante\" vennero ottenuti ben cinque record del mondo. Nel corso degli anni il trampolino K185 ha subito ulteriori modifiche ed ampliamenti. Di fatto, attualmente \u00e8 uno dei 2 trampolini (assieme al trampolino di volo di Vikersund) che consentono i voli pi\u00f9 lunghi: dal 1985 al 2010 (anno della ristrutturazione del Vikersundbakken in Norvegia), tutti i primati del mondo sono stati ottenuti nella localit\u00e0 slovena.\nNel 1994 l'austriaco Andreas Goldberger fu il primo a volare fino ai 200 metri, ma la caduta all'arrivo pregiudic\u00f2 il riconoscimento della misura come record del mondo. Per gli annali il primo uomo a volare e ad atterrare in piedi oltre i 200 metri fu il finlandese Toni Nieminen, che il 17 marzo 1994 raggiunse 203 metri. L'attuale record del trampolino \u00e8 di 251,5\u00a0m, stabilito dal polacco Kamil Stoch il 25 marzo 2017 durante la gara a squadre di Coppa del Mondo. Planica ha ospitato pi\u00f9 volte i Mondiali di volo con gli sci, a partire dalla prima edizione del 1972. Attualmente i mondiali di volo vengono disputati ogni due anni a rotazione sui cinque trampolini di volo esistenti al mondo; a Planica spettano le edizioni degli anni 2xx4."}
{"id": "83722", "revid": "1906976", "url": "https://it.wikipedia.org/wiki?curid=83722", "title": "Hermann Tilke", "text": "Carriera.\nTilke ha fondato la Tilke GmbH Ingenieure und Architekten ad Aquisgrana nel 1984, unendo diverse competenze nei campi dell'architettura e dell'ingegneria civile ed elettronica, in modo da fornire soluzioni complete per progetti di ampio respiro \u2013 in particolare nei settori dello smaltimento rifiuti e dei circuiti automobilistici. Il suo studio ha partecipato negli anni 1990 a dei lavori sull'Hockenheimring in Germania, e al rinnovamento radicale dell'A1-Ring in Austria, facendosi notare dal mondo della Formula 1. \u00c8 stato quindi incaricato di progettare le modifiche al circuito di Catalogna di Montmel\u00f3, a quello del N\u00fcrburgring, nonch\u00e9 di riprogettare il rettilineo del circuito del Fuji.\nDopo aver progettato e realizzato il circuito di Sepang in Malaysia, Tilke \u00e8 diventato quindi la prima scelta per gli organizzatori di nuovi Gran Premi in aree che devono costruire un nuovo tracciato motoristico. Il marchio caratteristico dei progetti di Tilke \u00e8 un lungo rettilineo seguito da un secco tornante, che dovrebbe facilitare le operazioni di sorpasso.\nTilke \u00e8 stato anche pilota di auto della categoria turismo. Ha partecipato a gare di endurance, tra cui la 24 Ore del N\u00fcrburgring. Nei primi anni 2000, assieme a Dirk Adorff, ha inoltre vinto alcune gare del campionato tedesco V8Star Series.\nAutodromi progettati.\nHa progettato integralmente i seguenti impianti:\n\u00c8 stato anche incaricato dei progetti di altri circuiti che non si sono poi materializzati, come quelli di Canc\u00fan, Citt\u00e0 del Capo e il tracciato urbano di Dublino, oltre a collaborare ad aggiornamenti di strutture gi\u00e0 esistenti.\nCritiche.\nMolti hanno mosso critiche circa l'uniformit\u00e0 dei suoi progetti per la Formula 1, spesso fin troppo simili tra loro tanto da venire appellati, spregiativamente, come \u00abTilkodromi\u00bb. In questo senso, i circuiti disegnati da Tilke sembrano s\u00ec rispondere meglio di altri alle moderne necessit\u00e0 di sicurezza e gestione degli spazi complessivi degli autodromi, nonch\u00e9 a garantire delle ottime riprese per il pubblico televisivo \u2014 grazie anche a una spiccata attenzione architettonica, sovente assente in passato nel \"circus\" \u2014; ci\u00f2 nonostante, l'impegno verso tutti questi aspetti andrebbe a discapito dello spettacolo motoristico in pista, con dei tracciati giudicati da appassionati e addetti ai lavori come banali e privi di fascino, che offrono scarse possibilit\u00e0 di sorpasso e soprattutto non fanno emergere le qualit\u00e0 di guida dei piloti pi\u00f9 talentuosi."}
{"id": "83723", "revid": "253269", "url": "https://it.wikipedia.org/wiki?curid=83723", "title": "Leo McCarey", "text": "Biografia.\nLaureato in legge, svolse in giovent\u00f9 l'attivit\u00e0 di avvocato. Lo studio, tuttavia, fall\u00ec. Fu cos\u00ec che, in modo del tutto casuale, egli si avvicin\u00f2 al cinema: prima come assistente del regista Tod Browning, poi scrivendo gag e battute per le comiche a due rulli di Hal Roach; diresse anche parecchie comiche con Charley Chase. Suo padre Thomas J. McCarey venne definito dal Los Angeles Times come \"il pi\u00f9 grande promotore di lotta del mondo\".\nDiventato vicepresidente e supervisore dell'intera produzione comica del gruppo di Roach, impose il proprio spirito deciso e attento al minimo particolare, visionando di persona tutta la produzione dal soggetto all'anteprima. E proprio insieme a Roach egli cre\u00f2 la coppia comica Laurel &amp; Hardy. A quell'epoca Stan Laurel era un comico e gagman, e Oliver Hardy interpretava particine. McCarey si rese conto del loro potenziale comico, e cominci\u00f2 a farli lavorare insieme. Il film interpretato in coppia da Laurel e Hardy intitolato \"Metti i pantaloni a Philip\" (1927), una comica muta, nei titoli di testa accredita come regista Clyde Bruckman, ma in realt\u00e0 fu scritto e diretto da McCarey in sei giorni.\nNel 1929 McCarey pass\u00f2 al lungometraggio, divenendo uno dei principali registi di commedie degli anni trenta, in cui si sarebbe distinto per uno stile brillante e audace. Diresse l'astro nascente del musical Jeanette MacDonald, in \"Nel regno della fantasia\" (1930). Da ricordare inoltre \"Il re dell'arena\" (1932), commedia con Eddie Cantor, \"La guerra lampo dei Fratelli Marx\" (1933), dissacrante film comico con i fratelli Marx, \"Il maggiordomo\" (1935), che forn\u00ec a Charles Laughton l'occasione per un'interpretazione in chiave comica, e \"L'orribile verit\u00e0\" (1937), spumeggiante \"commedia matrimoniale\" con Cary Grant e Irene Dunne, per la cui regia McCarey si aggiudic\u00f2 un premio Oscar.\nNegli anni quaranta i due film in cui diresse Bing Crosby nel ruolo di un prete, \"La mia via\" (1944) e \"Le campane di Santa Maria\" (1945), ottennero grande successo, tanto che il primo vinse addirittura sette Oscar (tra cui quello per il Miglior Regista e per il miglior soggetto). In seguito McCarey diresse anche film di marca anticomunista, come \"L'amore pi\u00f9 grande\" (1952) e \"Storia cinese\" (1962), per tornare alla commedia con \"Missili in giardino\" (1958).\nLeo McCarey mor\u00ec all'et\u00e0 di settant'anni il 5 luglio 1969 di enfisema e fu sepolto all'Holy Cross Cemetery di Culver City. Suo fratello, il regista Ray McCarey, era morto 23 anni prima. Nel 1978 la documentazione della sua produzione, che includeva scritti, budget e corrispondenza, fu donata alla Charles Feldman Library all'American Film Institute di Beverly Hills."}
{"id": "83724", "revid": "9", "url": "https://it.wikipedia.org/wiki?curid=83724", "title": "Archeologia proibita", "text": ""}
{"id": "83725", "revid": "47767", "url": "https://it.wikipedia.org/wiki?curid=83725", "title": "Maura", "text": ""}
{"id": "83729", "revid": "767487", "url": "https://it.wikipedia.org/wiki?curid=83729", "title": "Ignorantia legis non excusat", "text": "La locuzione latina ignorantia legis non excusat (o ignorantia iuris non excusat) \u00e8 molto nota per il suo uso in ambito legale, come espressione sintetica della massima giuridica riguardo alla presunzione di conoscenza della legge. Il suo significato \u00e8: \u00ab\"L'ignoranza della legge non discolpa\"\u00bb. La locuzione si trova anche nella forma \u00abIgnorantia iuris neminem excusat\u00bb ovvero \u00abIgnorantia legis neminem excusat\u00bb, cio\u00e8 \u00ab\"L'ignoranza della legge non discolpa nessuno\"\u00bb.\nOrigine.\nNata nel diritto romano, l'espressione sta a indicare che \u00e8 dovere del cittadino essere al corrente delle leggi; si evita cos\u00ec che la non conoscenza di una legge costituisca materia per la difesa. Uno dei requisiti della legge negli ordinamenti moderni \u00e8 infatti la sua conoscenza, che si d\u00e0 per presunta: si presume che la legge sia sempre disponibile alla conoscenza del cittadino, anzi alla generalit\u00e0 dei cittadini. Il criterio \u00e8 da considerarsi assoluto.\nUna disamina dal punto di vista storico e di diritto comparato \u00e8 stata condotta dalla Corte costituzionale della Repubblica italiana nella sentenza 24 marzo 1988, n. 364: in essa fu \"sottolineato che il principio dell'irrilevanza dell'ignoranza di diritto non \u00e8 mai stato positivamente affermato nella sua assolutezza. Si pu\u00f2, anzi, affermare che la storia del principio in esame coincida con la storia delle sue eccezioni: dal diritto romano-classico, per il quale era consentito alle donne ed ai minori di 25 anni \"ignorare il diritto\", attraverso i \"glossatori\" ed il diritto canonico, fino alle attuali normative di diritto comparato (codici penali tedesco-occidentale, austriaco, svizzero, greco, polacco, iugoslavo, giapponese, ecc.) si evidenziano tali e tante \"eccezioni\" all'assolutezza del principio in discussione che il codice Rocco si pu\u00f2 sostenere sia rimasto, in materia, isolato, neppure pi\u00f9 seguito dal codice penale portoghese. Quest'ultimo, infatti, mutando recentemente la precedente normativa, ha previsto il cosiddetto \"errore intellettuale\", nel quale rientra l'errore sul divieto la cui conoscenza appare ragionevolmente indispensabile perch\u00e9 possa aversi coscienza dell'illiceit\u00e0 del fatto\".\nL'\"ignoranza inevitabile\" pu\u00f2 dipendere da fattori soggettivi, come una carenza di competenze del cittadino per comprendere correttamente il testo normativo, ovvero all'analfabetismo; o da fattori oggettivi, come l'eccessivo numero di leggi, e successive modifiche, e la loro difficile reperibilit\u00e0 nelle collezioni di riviste giuridiche (e, nei tempi moderni, sulla rete pubblica di accesso alle informazioni libere su Internet).\nApplicazione nel diritto penale italiano.\nC'\u00e8 da premettere che il brocardo trova applicazione solo nell'ambito penale (articolo 5 del Codice Rocco), con l'avvertenza che anche in quel caso la conoscenza della legge extrapenale - che concorre alla fattispecie penale - riceve un trattamento meno rigoroso.\nLa Corte Costituzionale con sentenza 24 marzo 1988, n. 364, ha comunque dichiarato l'articolo in questione parzialmente illegittimo per il fatto che non prevede l'ignoranza inevitabile della legge penale; per la Corte l'inevitabilit\u00e0 dell'errore sul divieto (e, conseguentemente, l'esclusione della colpevolezza) va misurata \"secondo criteri oggettivi: ed anzitutto in base a criteri (cosiddetti oggettivi puri) secondo i quali l'errore sul precetto \u00e8 inevitabile nei casi d'impossibilit\u00e0 di conoscenza della legge penale da parte d'ogni consociato. Tali casi attengono, per lo pi\u00f9, alla (oggettiva) mancanza di riconoscibilit\u00e0 della disposizione normativa (ad es. assoluta oscurit\u00e0 del testo legislativo) oppure ad un gravemente caotico (la misura di tale gravit\u00e0 va apprezzata anche in relazione ai diversi tipi di reato) atteggiamento interpretativo degli organi giudiziari, ecc. (...) Il fondamento costituzionale della \"scusa\" dell'inevitabile ignoranza della legge penale vale soprattutto per chi versa in condizioni soggettive d'inferiorit\u00e0 e non pu\u00f2 certo esser strumentalizzata per coprire omissioni di controllo, indifferenze, ecc., di soggetti dai quali, per la loro elevata condizione sociale e tecnica, sono esigibili particolari comportamenti realizzativi degli obblighi strumentali di diligenza nel conoscere le leggi penali\" (\u00a7 27 del \"Considerato in diritto\").\nLa nozione di \"ignorantia legis\" prodotta da errore scusabile, di cui alla sentenza della Corte Costituzionale citata, \u00e8 poi stata sviluppata dalla giurisprudenza di legittimit\u00e0. In particolare, per Cass., 5 settembre 1995 (ric. Nitti) vi ricade la classica situazione di buona fede amministrativa che esclude qualsivoglia coscienza dell\u2019antigiuridicit\u00e0; per Cass. n. 20937/09 l'\u201cignoranza incolpevole della illiceit\u00e0 del fatto\u201d (v. pagg. 53 ss.) pu\u00f2 essere invocata solo se vi \u00e8 concorso tra un \u201celemento positivo esterno\u201d (fatto estraneo alla sua condotta, atto, in base all\u2019ordinaria diligenza ad indurlo in errore) ed uno \u201cnegativo interno\u201d (\u201cnessun rimprovero pu\u00f2 essere mosso all\u2019agente\u201d)."}
{"id": "83731", "revid": "396099", "url": "https://it.wikipedia.org/wiki?curid=83731", "title": "Terpeni", "text": "I terpeni sono biomolecole costituite da multipli dell'unit\u00e0 isoprenica, ottenuti nei sistemi biologici dalla reazione di pi\u00f9 unit\u00e0 di IPP (isopentenil pirofosfato) e di DMAPP (dimetilallil pirofosfato). Possono avere struttura lineare, ciclica o mista lineare e ciclica. Quando i terpeni sono modificati con reazioni tali da portare alla formazione di gruppi funzionali contenenti atomi diversi dal carbonio, come gruppi idrossilici, carbonilici o contenenti azoto, vengono chiamati terpenoidi. con il termine terpene indicano anche i vari terpenoidi.\nVengono prodotti da molte piante, soprattutto conifere e da alcuni insetti, sono i componenti principali delle resine e degli oli essenziali delle piante, miscele di sostanze che conferiscono a ogni fiore o pianta un caratteristico odore o aroma. Rappresentano anche i precursori biosintetici degli steroidi e dei carotenoidi. Molti aromi usati nei cibi o nei profumi sono derivati da terpeni o terpenoidi naturali.\nSono terpeni il geraniolo, il mentolo, il mircene, la canfora, il limonene, l'isoprenolo, il fitoene e lo squalene. Quest'ultimo si trova libero in quantit\u00e0 elevate (90%) nell'olio di fegato di squalo e in tracce (0,1-0,7%) nell'olio di oliva, nel lievito, nel sebo umano e nel cerume.\nStruttura.\nCome detto sono formati dall'unione di molecole di isoprene, il legame avviene quasi sempre testa-coda, ossia il legame si crea con il monomero (isoprene) orientato sempre nella stessa direzione. Questa condizione \u00e8 nota come \"regola isoprenica\" o \"regola di Ru\u017ei\u010dka\". Due importanti eccezioni sono lo squalene e il fitoene che vengono considerati dimeri coda-coda rispettivamente di un sesquiterpene e un diterpene aciclici.\nI terpeni possono contenere unit\u00e0 isopreniche, pi\u00f9 o meno modificate, contenenti elementi diversi da carbonio e idrogeno (terpenoidi); fra questi ci sono composti che assumono una rilevanza particolare: le vitamine liposolubili A, D, E, K.\nClassificazione dei terpeni.\nIn base al numero di unit\u00e0 isopreniche contenute (C5H8), si ha la seguente classificazione:\nBiosintesi.\nAnche se strutturalmente possono sembrare sintetizzati per polimerizzazione dell'isoprene, i terpeni sono biosintetizzati dagli organismi da gruppi acetilici dell'acetil-coenzima A (acetil-CoA) attraverso la via metabolica dell'HMG-CoA reduttasi. Intermedi nella biosintesi sono l'acido mevalonico ed i suoi esteri fosforici e pirofosforici, l'isopentenil pirofosfato e il dimetilallil pirofosfato.\nPiante e protozoi appartenenti al \"subphylum\" Apicomplexa come il parassita della malaria \"Plasmodium falciparum\", hanno la capacit\u00e0 di produrre i loro isoprenoidi utilizzando una via alternativa, detta genericamente percorso del non-mevalonato, o via metabolica del metileritritolo fosfato che si svolge nei plastidi. Inoltre, la maggior parte dei batteri, compresi importanti patogeni quali \"Mycobacterium tuberculosis\", possono sintetizzare IPP e DMAPP attraverso questa via metabolica alternativa.\nVia del mevalonato.\nInizialmente il mevalonato viene trasformato in 5-pirofosfomevalonato e successivamente nei due composti chiave: isopentenil pirofosfato (IPP) e dimetilallil pirofosfato (DMAPP). Gli emiterpeni si formano direttamente dal DMAPP per perdita del pirofosfato. Mentre gli altri hanno origine dai composti formati per successive aggiunte di IPP al DMAPP:\nIl dimero coda-coda del farnesil OPP d\u00e0 lo squalene che \u00e8 il precursore dei triterpeni (C30) e quindi degli steroli. In pratica si ha che il DMAPP inizia la catena e il IPP la allunga."}
{"id": "83733", "revid": "287204", "url": "https://it.wikipedia.org/wiki?curid=83733", "title": "Lumino", "text": "Lumino (in tedesco \"Lugmin\", desueto, ) \u00e8 un comune svizzero di 1\u00a0416 abitanti del Cantone Ticino, nel distretto di Bellinzona.\nGeografia fisica.\nIl comune confina con il Canton Grigioni ed \u00e8 situato all'inizio della Val Mesolcina. Il territorio comprende i Monti di Savor\u00f9, i Monti di Loga, i Monti di Vaticcio .\nNel territorio di Lumino scorre la Moesa, .\nStoria.\nXII-XVII secolo.\n. Nella chiesa parrocchiale dedicata a san Mamete (attestata nel 1237) .\nIl 29 giugno 1478 si fissarono i confini con San Vittore.\nXVIII secolo.\nL'armata francese che si accamp\u00f2 sul piano di Lumino per otto-dieci giorni pass\u00f2 il ponte sulla Moesa a Castione i giorni 8 giugno e 10 giugno, ma fino a settembre fu un continuo passaggio di truppe e quindi ricerche di merci, in particolare di pane, legumi, granaglie, ecc., ormai divenuti rari: ogni casa, ogni bugigattolo veniva messo sottosopra. Il 10 maggio 1799 dodicimila francesi s'accamparono tra la Moesa e il villaggio di Lumino. l'esercito di ventiduemila uomini del generale russo Aleksandr Vasil'evi\u010d Suvorov, diretto a Zurigo allo scopo di combattere l'esercito francese guidato dal generale Andrea Massena (operazione militare nota come campagna svizzera di Suvorov).\nXIX-XXI secolo.\nDal territorio di Lumino nel 1820 fu scorporata la localit\u00e0 di Castione, aggregata al comune soppresso di Arbedo per formare il nuovo comune di Arbedo-Castione.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nLa funivia Pizzo di Claro collega Lumino ai Monti di Saur\u00f9 .\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune. "}
{"id": "83734", "revid": "9", "url": "https://it.wikipedia.org/wiki?curid=83734", "title": "Poeta latino", "text": ""}
{"id": "83735", "revid": "552788", "url": "https://it.wikipedia.org/wiki?curid=83735", "title": "In cauda venenum", "text": "In cauda venenum \u00e8 una locuzione latina il cui significato letterale \u00e8 \u00abIl veleno [\u00e8] nella coda\u00bb. Assieme ad \"acer in fundo\" viene spesso usato a contrasto della locuzione di significato opposto \"dulcis in fundo\".\nLa frase nasce riferendosi allo scorpione che in s\u00e9 sarebbe poco pericoloso, ma ha per l'appunto una coda altamente velenosa. Nel senso traslato la locuzione viene usata quando un oratore inizia un discorso in maniera melliflua, piazzando alla fine la stoccata finale. Viene spesso riferito anche a Marziale, per indicare la natura dei suoi epigrammi caratterizzati dal presentare una situazione, con \"stoccata\" satirica conclusiva. "}
{"id": "83736", "revid": "125958733", "url": "https://it.wikipedia.org/wiki?curid=83736", "title": "In dubio pro reo", "text": "In dubio pro reo \u00e8 una locuzione latina usata nell'ambito del diritto penale, letteralmente \u00ab\"nel dubbio, [giudica] in favore dell'imputato\"\u00bb.\nQuesta frase, tratta dal Digesto giustinianeo (D.50.17.125), indica che quando non v'\u00e8 certezza di colpevolezza \u00e8 meglio che il giudice accetti il rischio di assolvere un colpevole piuttosto che quello di condannare un innocente.\nMassima giuridica che esprime il principio per cui l\u2019interesse alla tutela dell\u2019innocente prevale sull\u2019interesse alla condanna del colpevole (oppure reo). Tale principio trova, ad esempio, applicazione nel codice di procedura penale, art. 527, in cui si stabilisce che, nel deliberare la sentenza, \u00abIn ogni altro caso, qualora vi sia parit\u00e0 di voti, prevale la soluzione pi\u00f9 favorevole all'imputato\u00bb."}
{"id": "83737", "revid": "123394118", "url": "https://it.wikipedia.org/wiki?curid=83737", "title": "Claudio Claudiano", "text": "Biografia.\nEgiziano di nascita, greco di lingua, apprese la lingua latina sui testi degli autori classici. In tale lingua scrisse la quasi totalit\u00e0 della propria opera.\nSi trasfer\u00ec a Roma nel 394 e si conquist\u00f2 il favore dell'illustre famiglia cristiana degli Anicii componendo un panegirico in onore dei due rampolli Probino e Olibrio, consoli per il 395. Questo componimento attrasse l'attenzione del potente generale Stilicone, tanto che il successivo gennaio (396) Claudiano declam\u00f2 un panegirico in onore del terzo consolato dell'imperatore Onorio. Nei successivi anni, mentre continuava a comporre opere propagandistiche in favore di Stilicone, ottenne il titolo di \"vir clarissimus\", \"tribunus\" e \"notarius\", col quale divenne senatore, e, dal Senato romano, una statua nel foro di Traiano (la solenne iscrizione, ritrovata nel 1493 da Pomponio Leto \u00e8 ora al Museo archeologico nazionale di Napoli).\nSecondo Agostino d'Ippona Claudiano rimase pagano, nonostante il Cristianesimo fosse ormai divenuta la religione ufficiale nella corte imperiale. \nDi lui si perdono le tracce dopo il 404, anno in cui recit\u00f2 il panegirico per il sesto consolato di Onorio. L'assenza di riferimenti, nelle sue opere, agli eventi degli anni successivi lascia pensare che proprio nel 404 abbia trovato la morte.\nLa sua poesia, prevalentemente in esametri (nelle prefazioni, per\u00f2, prediligeva il distico elegiaco), e quasi tutta d'occasione (\"De tertio consulatu Honorii Augusti, Epithalamium de nuptiis Honorii et Mariae,\" le invettive contro Rufino ed Eutropio, rivali di Stilicone, eccetera), trova non di rado accenti di sincerit\u00e0 e vigore, specie nel sentimento della grandezza e della missione civile di Roma e nell'ammirazione per il generale Stilicone, in cui Claudiano vedeva l'estremo baluardo dell'impero incarnante la \"virtus\" della romanit\u00e0 ideale (\"De Consulatu Stilichonis; De bello Gildonico\" contro l'usurpatore mauritano Gildone; \"De bello Gothico\", sulla vittoria di Stilicone contro Alarico I a Pollenzo).\nA parte vanno considerati i poemetti mitologici incompiuti, \"De raptu Proserpinae\" (in tre libri) dove descrive il rapimento della giovane Proserpina da parte dell'oscuro Ade sui campi siciliani, e \"Gigantomachia\", nei quali Claudiano fa rivivere lo spirito dell\"'epos\" virgiliano e il plasticismo di Ovidio. Si \u00e8 anche conservato un frammento di una \"Gigantomachia\" in greco, che, sia per la lingua che per l'impostazione retorica, \u00e8 probabilmente anteriore alla venuta del poeta a Roma. \nSpunti di originalit\u00e0, infine, compaiono nei cosiddetti \"carmina minora\", silloge di 53 poesie di argomento e soprattutto valore poetico vario (si distinguono, tra tutti, l\"'Epithalamium dictum Palladio v. c. et Celerinae\", la \"Laus Serenae\", l'idillio \"Magnes\", l'idillio \"Phoenix\") raccolte molto probabilmente dopo la sua morte in ambiente stiliconiano."}
{"id": "83738", "revid": "125627671", "url": "https://it.wikipedia.org/wiki?curid=83738", "title": "Amido", "text": "Lamido \u00e8 un composto organico della classe dei carboidrati (o glucide polisaccaride), comunemente contenuto in alimenti come pane, pasta, riso, patate, caratterizzato da un gran numero di unit\u00e0 di glucosio polimerizzate unite tra loro da legame \u03b1-glicosidico e costituito da 4/5 di amilopectina e da 1/5 di amilosio. La sua formula grezza \u00e8:\ndove formula_1 \u00e8 un numero variabile da circa un centinaio fino ad alcune migliaia e che sta ad indicare i residui di unit\u00e0 di glucosio monomeriche che sono unite tra loro per formare i polimeri, da cui derivano i vari tipi di amidi presenti in natura (es. l'amido di riso, l'amido di mais, etc.).\nAnticamente l'amido si otteneva in genere dalla macerazione del frumento avanzato e non macinato al mulino, motivo per cui si chiama cos\u00ec, dal greco \u1f04\u03bc\u03c5\u03bb\u03bf\u03bd (\u1f04-\u03bc\u03c5\u03bb\u03bf\u03bd, alfa privativo) \"amylon\", passato in latino come \"amylum\" e poi a quello medievale come \"amidum\" = senza mulino, non macinato). Restava sul fondo un residuo, chiamata \"fecola\", da cui si ricavava una polvere granulosa bianca, scarsamente idrosolubile e scarsamente liposolubile, per via dell'amilopectina. Oggi si usa ancora come sinonimo di amido il nome \"fecola\", ma per indicare solo quello derivato dalle patate, poich\u00e9 usato soprattutto come addensante in gastronomia.\nInsieme a glicogeno e cellulosa \u00e8 uno dei pi\u00f9 noti polisaccaridi presenti nei vegetali, che lo sintetizzano naturalmente a partire dal glucosio. Un grammo di amido apporta circa 4,2 kcal.\nL'amido \u00e8 un polisaccaride.\nComposizione.\nCome detto, l'amido \u00e8 composto da due polimeri: \nIn entrambi i casi si tratta di polimeri del glucosio che si differenziano l'uno dall'altro per la struttura. L'amilosio \u00e8 un polimero lineare che tende ad avvolgersi ad elica, in cui le unit\u00e0 di glucosio sono legate tra loro con legami glicosidici \u03b1(1\u21924) (tra il sito 1 di una unit\u00e0 e quello 4 dell'unit\u00e0 successiva). L'elica \u00e8 costituita da 6 molecole di glucopiranosio (glucosio) per spira, stabilizzate da legami a idrogeno come nel DNA. L'amilopectina \u00e8 invece un polimero ramificato che presenta catene di base di struttura simile all'amilosio che si dispongono a formare una struttura ramificata; ogni 24-30 unit\u00e0 di glucosio si innestano catene laterali attraverso legami \u03b1(1\u21926). L'amilopectina ha una struttura a grappolo costituita da segmenti di tipo A (15-20 unit\u00e0 di glucopiranosio) e catene di tipo B meno numerose. Sullo scheletro delle catene di Tipo B si insediano le catene di tipo A che costituiscono le ramificazioni. L'amilopectina \u00e8 caratterizzata da strutture amorfe e strutture cristalline; le prime sono costituite di legami \u03b1(1\u21926), mentre le strutture cristalline danno origine a tratti di doppia elica. L'amilopectina \u00e8 disposta radialmente con le estremit\u00e0 riducenti in prossimit\u00e0 del centro dei granuli di amido.\nUna molecola di amilosio pu\u00f2 contenere sino a 1000 residui di glucosio. L'amilosio lega insieme la struttura pi\u00f9 espansa dell'amilopectina.\nBiosintesi e funzione.\nL'amido \u00e8 il carboidrato di riserva delle piante, immagazzinato come fonte energetica, sintetizzato per via enzimatica a partire dal glucosio, a sua volta prodotto dalla fotosintesi clorofilliana.\nLa formazione dell'amido, cio\u00e8 l'unione dell'amilosio e dell'amilopectina, \u00e8 catalizzata da un enzima chiamato \"amido sintetasi\".\nL'ingestione degli alimenti contenenti amido provoca un innalzamento di glucosio nel sangue, al pari di ogni altro carboidrato.\nPropriet\u00e0.\nIn natura l'amido ha disposizione semicristallina nei granuli, il che ne determina la quasi totale insolubilit\u00e0 in acqua a temperatura ambiente; una parziale solubilizzazione \u00e8 possibile attraverso un aumento della temperatura, e porta alla formazione di un gel.\nIl processo \u00e8 influenzato dall'origine botanica dell'amido e dalla quantit\u00e0 di acqua.\nUn altro effetto del processo di gelatinizzazione \u00e8 la variazione della digeribilit\u00e0 dell'amido: la forma cristallina \u00e8 difficilmente attaccabile dagli enzimi dell'amido (quali \u03b1-amilasi e \u03b2-amilasi), mentre quella gelatinizzata lo \u00e8 di pi\u00f9 in conseguenza della disorganizzazione strutturale avvenuta.\nUtilizzi.\nL'amido si trova nei frutti, nei semi e nei tuberi delle piante.\nNell'industria alimentare le cinque fonti principali di amido sono il mais, le patate, il riso, la tapioca e il grano. Anche i legumi come i fagioli ne sono ricchi.\nL'amido riveste particolare importanza nell'industria alimentare come agente addensante e nella produzione di carta, cartone e colle, in forma di \"salda d'amido\", grazie alle sue propriet\u00e0 collanti. In questo caso l'amido viene utilizzato direttamente nell'impasto della cellulosa conferendo maggiore resistenza meccanica alla carta che ne risulta. Altre applicazioni dell'amido riguardano l'industria farmaceutica dove viene utilizzato come eccipiente.\nUna semplice analisi qualitativa che indica la presenza dell'amido pu\u00f2 essere condotta in laboratorio saggiando la sostanza con il reattivo di Lugol. In presenza di amido, il reattivo tende a legarsi, in particolare all'elica dell'amilosio, dando un complesso che assorbe la luce, virando verso il blu scuro.\nIn ambito educativo pu\u00f2 essere utilizzato per creare esperimenti sui liquidi non newtoniani.\nDerivati dell'amido.\nTra i principali vi sono:"}
{"id": "83739", "revid": "224230", "url": "https://it.wikipedia.org/wiki?curid=83739", "title": "Proverbi latini", "text": ""}
{"id": "83741", "revid": "287204", "url": "https://it.wikipedia.org/wiki?curid=83741", "title": "Bignasco", "text": "Bignasco \u00e8 una frazione di 298 abitanti del comune svizzero di Cevio, nel Cantone Ticino (distretto di Vallemaggia).\nStoria.\nGi\u00e0 comune autonomo che si estendeva per 81,43\u00a0km\u00b2 e del quale faceva parte anche la frazione di San Carlo, il 2006 \u00e8 stato accorpato al comune di Cevio assieme all'altro comune soppresso di Cavergno.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nDal 1907 al 1965 \u00e8 stato congiunto con Locarno con la ferrovia Locarno-Ponte Brolla-Bignasco a trazione elettrica, della quale la stazione di Bignasco era il capolinea.\nOggi Bignasco \u00e8 collegato alla rete di trasporto pubblico dalla linea 10 delle FART, Locarno-Cavergno. Da Bignasco percorrono due linee autopostale. Uno alla Val Bavona (Bignasco-Foroglio-San Carlo) e uno alla Val Lavirazza (Bignasco-Fusio).\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini della frazione. L'ufficio patriziale \u00e8 presieduto da Diego Togni."}
{"id": "83746", "revid": "453768", "url": "https://it.wikipedia.org/wiki?curid=83746", "title": "Canale della Muzza", "text": "Il canale della Muzza (o canale Muzza; impropriamente fiume Muzza; \"Muscia\" in lombardo, pronunciato in milanese ['my\u0283a] e in lodigiano ['mysa]) \u00e8 una diramazione del fiume Adda. \nDescrizione.\nNasce a Cassano d'Adda, sotto il castello, termina sempre nell'Adda a Castiglione. La Muzza \u00e8 uno dei primi canali artificiali costruiti nel nord Italia e in tutto il mondo.\nStoria.\nNei tempi pre-romani, la Muzza era un ramo naturale dell'Adda, che iniziava a Cassano d'Adda in localit\u00e0 Groppello d'Adda e disperdeva gradualmente le sue acque nella pianura, fino ad esaurirsi nei pressi di Paullo, anche se secondo alcuni le acque arrivavano fino all'attuale Melegnano, gettandosi nel Lambro (Addetta); l'irregolarit\u00e0 e il regime lento del corso d'acqua rendevano la zona pi\u00f9 simile ad una palude che ad una pianura con un fiume, che confondeva i suoi specchi d'acqua con quelli dell'antico lago Gerundo. Il ramo era chiamato \"Addetta\" e riceveva le acque della Molgora.\nQuando i romani presero possesso di queste terre, il proprietario di questi terreni, un certo \"Tito Mutio\" (periodo di Pompeo), fece fabbricare uno sbarramento sul fiume nelle vicinanze di Paullo e una derivazione che rendesse possibile l'irrigazione dei suoi terreni; queste acque vennero denominate \"aquae Mutiae\", cio\u00e8 acque di propriet\u00e0 della famiglia \"Mutia\". Le acque eccedenti dalla diga proseguivano nello scolo (non si riscontra se esistente o costruito da Tito Mutio) fino al Lambro, che corrisponde all'attuale colatore Addetta, avendo mantenuto l'originario nome.\nTempo dopo, verso il 1150 circa, i terreni passarono all'ospedale Brolio di Milano.\nNella parte del territorio posto ad ovest dell'Adda (compreso nel quadrilatero degli odierni paesi di Lodi, Mulazzano, Paullo e Zelo Buon Persico), venne attuato un progetto di bonifica.\nDopo tale bonifica divenne disponibile un esteso territorio di terra fertile e coltivabile rendendo indispensabile le operazioni di irrigazione.\nNel 1218, terminate le varie guerre presso la citt\u00e0 di Lodi, Federico II assegna il canale ai Lodigiani, ai quali viene attribuita la costruzione (dal 1220 al 1230 circa) della parte del canale Muzza a valle di Paullo, fino a Castiglione d'Adda dove rientra nel fiume originario; tale costruzione ha praticamente triplicato la lunghezza del canale e corrisponde al percorso attuale; il prolungamento del canale apport\u00f2 anche un'importante funzione nella bonifica del territorio e contribu\u00ec al prosciugamento del lago Gerundo.\nVerso la met\u00e0 del Cinquecento il canale Muzza fu sottratto a favore del Ducato di Milano dal governatore spagnolo Ferrante Gonzaga e, dopo varie vicissitudini giudiziarie, fu per sempre assoggettato al demanio.\nIdrografia.\nLa Muzza inizia il suo percorso a Cassano d'Adda, tramite un manufatto artificiale particolare: a nord del centro abitato, dal fiume Adda si stacca il canale del Linificio, che serve la centrale idroelettrica che alimentava lo stabilimento di Cassano d'Adda del Linificio e Canapificio Nazionale ed ha breve corso (meno di 1\u00a0km); a lato della centrale una diga (diga del Retorto) alimenta il proseguimento dell'Adda naturale.\nMuzza e Adda proseguono parallelamente al di sotto del ponte di Cassano, che sorregge la Padana Superiore e, subito dopo, una diga del tipo scolmatrice d\u00e0 origine allo scolmatore Ferdinando che riporta gran quantit\u00e0 di acque all'Adda; questo sistema complesso (non siamo ancora a 1\u00a0km dall'inizio della Muzza) fa s\u00ec che la Muzza non sia mai vuota ma possa far rimanere quasi a secco l'Adda (evento che comunque non avviene), che serve assai meno le campagne dal punto di vista irriguo (se si eccettua la diramazione del Vacchelli presso Marzano di Merlino), e contemporaneamente assicura che il canale Muzza non possa esondare in modo disastroso.\nDopo il primo scolmatore, altri tre canali riportano immediatamente acqua all'Adda, mentre la Muzza entra nel comune di Truccazzano passando sotto al ponte seicentesco di Albignano d'Adda e successivamente a quello stradale della Rivoltana; successivamente riceve le acque del Molgora, in un evento unico in tutta Europa, se si eccettuano i sistemi idrici sotterranei metropolitani, Milano compresa: un corso d'acqua naturale si immette in uno artificiale, a causa dell'origine naturale della Muzza. Dalla confluenza della Molgora il canale entra in provincia di Lodi, comune di Merlino, ma di fatto continuer\u00e0 a spostarsi tra le provincie di Milano e Lodi, segnandone a tratti il confine, tra i comuni di Settala e Paullo per la provincia di Milano e Merlino e Comazzo a Lodi; successivamente entra a Paullo presso il ponte di Conterico, poi passa sotto i ponti della Paullese nuova e vecchia dopodich\u00e9 arriva ad un punto cruciale del percorso: la chiusa di Paullo.\nQui riceve le acque della Muzzetta e di altre due rogge, ma principalmente avviene il distacco del colatore Addetta che porter\u00e0 le acque fino a Melegnano nel Lambro, insieme ad altri fossi per l'irrigazione; soprattutto qui termina l'antico corso della Muzza, probabilmente quello di origine naturale, e inizia quello costruito dai lodigiani nel XIII secolo.\nMentre l'Addetta prosegue in linea retta con il precedente corso della Muzza, la parte nuova del canale vira di 90\u00b0 verso sud-est, affronta una diga con cascata presso il parco Muzza di Paullo e prosegue definitivamente nella provincia di Lodi, nel comune di Mulazzano, dove passa sotto al ponte della strada Pandina; poi attraversa il comune di Tavazzano con Villavesco a fianco della centrale termoelettrica EPH di Montanaso/Tavazzano con Villavesco (che utilizza l'acqua della Muzza per raffreddare i propri impianti), passando sotto alla via Emilia in localit\u00e0 Muzza di Milano; attraversa il comune di Lodi Vecchio, tra il centro abitato e la citt\u00e0 di Lodi; quindi passa sotto al ponte dell'ex strada statale 235 in localit\u00e0 Muzza Sant'Angelo (in comune di Cornegliano Laudense).\nRiattraversa la via Emilia a Muzza Piacentina (comune di Cavenago d'Adda), poi prosegue quasi in linea retta fino a Bertonico, successivamente compie un semicerchio attorno al paese di Castiglione d'Adda, avvicinandosi al fiume dove si riunisce riportando parecchia acqua all'Adda, mancando per\u00f2 dal conto le acque portate via dall'Addetta e dal Vacchelli."}
{"id": "83749", "revid": "122268698", "url": "https://it.wikipedia.org/wiki?curid=83749", "title": "In hoc signo vinces", "text": "In hoc signo vinces \u00e8 una frase latina, dal significato letterale: \"in (sotto) questo segno vincerai\", traduzione del greco \u1f10\u03bd \u03c4\u03bf\u03cd\u03c4\u1ff3 \u03bd\u03af\u03ba\u03b1 (letteralmente: \"in (sotto) questo vinci\").\u00a0La comparsa in cielo di questa scritta in greco accanto a una croce sarebbe uno dei segni prodigiosi apparsi a Costantino che avrebbero preceduto la battaglia di Ponte Milvio.\u00a0A partire dal Rinascimento, l'episodio compare ampiamente nell'iconografia cristiana.\nLa visione di Costantino.\nL'episodio \u00e8 raccontato soltanto nella \"Vita di Costantino\", un'opera del vescovo Eusebio di Cesarea, stretto collaboratore di Costantino dal 325. Egli stesso mostra un certo scetticismo, dichiarando di credervi solo perch\u00e9 l'imperatore stesso glielo aveva riferito sotto giuramento.\nSecondo il racconto di Eusebio, scritto subito dopo la morte dell'imperatore, Costantino si orient\u00f2 verso il monoteismo quando ancora si accingeva a venire a Roma per combattere contro Massenzio. Rivoltosi in preghiera alla divinit\u00e0, poco dopo mezzogiorno fu testimone, lui e il suo esercito, di un evento celeste prodigioso, l'apparizione appunto di un incrocio di luci sopra il sole e della scritta \u1f10\u03bd \u03c4\u03bf\u03cd\u03c4\u1ff3 \u03bd\u03af\u03ba\u03b1.\nNella notte successiva gli sarebbe apparso Cristo, ordinandogli di adottare come proprio vessillo il segno che aveva visto in cielo. Nei giorni successivi Costantino avrebbe chiamato dei sacerdoti cristiani per essere istruito sul cristianesimo, religione il cui contenuto non gli era ancora noto.\nCostantino inoltre avrebbe fatto precedere le proprie truppe dal labaro imperiale con il simbolo cristiano del \"chi-rho\", detto anche monogramma di Cristo, formato dalle lettere \"XP\" (che sono le prime due lettere greche della parola \u03a7\u03a1\u0399\u03a3\u03a4\u039f\u03a3 cio\u00e8 \"Christ\u00f2s\") sovrapposte. Sotto queste insegne i soldati sconfissero l'avversario.\nPoich\u00e9 Eusebio non specifica il luogo in cui sarebbe avvenuto il fenomeno miracoloso, sono sorte varie leggende che lo hanno collocato in diverse parti d'Italia dove Costantino sarebbe passato. Una di queste che affermava che la croce sarebbe apparsa a Costantino alla vigilia della battaglia di Torino, stagliandosi al disopra del Monte Musin\u00e8, ha fatto s\u00ec che nel 1901, sulla cima del monte stesso venisse eretta una gigantesca croce sulla quale vi \u00e8 una piastra con la seguente scritta: \nAltre versioni degli eventi.\nLa vittoria di Costantino su Massenzio era gi\u00e0 stata raccontata da Eusebio in un'altra sua opera, la \"Storia Ecclesiastica\". La narrazione fu scritta poco dopo i fatti (anche se l'opera fu completata con un altro libro nel decennio successivo), quando Eusebio non aveva ancora conosciuto Costantino. In questa opera manca qualunque evento prodigioso. Eusebio paragona la brutta fine di Massenzio, annegato nel crollo del ponte Milvio, da lui stesso costruito, alla fine del faraone affogato durante l'Esodo del popolo ebraico dall'Egitto e attribuisce la vittoria di Costantino alla protezione divina.\nLa vicenda \u00e8 trattata anche dallo scrittore cristiano Lattanzio, precettore dei figli di Costantino, nel \"De mortibus persecutorum\", opera anch'essa scritta poco dopo i fatti. Egli non menziona alcuna visione prodigiosa, ma riferisce che la notte prima della battaglia Costantino avrebbe ricevuto in sogno l'ordine di mettere sullo scudo dei propri soldati un segnale celeste divino (\"coeleste signum Dei\"), senza specificare chi avesse dato quell'ordine n\u00e9 quale simbolo gli fosse stato ordinato di utilizzare. Il segno concretamente utilizzato da Costantino \u00e8 descritto da Lattanzio in modo poco chiaro: potrebbe trattarsi non di un chi-rho, ma di uno staurogramma, un simbolo comunque anch'esso interpretabile come cristiano.\nVi \u00e8 anche un'interpretazione pagana degli eventi. Costantino avrebbe avuto un sogno o una visione mentre visitava il tempio di Apollo-Grannus a Grand, una localit\u00e0 sulla via da Treviri a Lione. Costantino avrebbe visto tre \"X\" o tre corone d'alloro, promessa di un trentennio di vittorie: \"Vidisti enim, credo, Constantine, Apollinem tuum comitante Victoria coronas tibi laureas afferentem quae tricenum singulae ferunt omen annorum\". Si osservi che Apollo era proprio il dio, a cui Ottaviano aveva attribuito il merito della vittoria di Azio.\nIl panegirico sarebbe stato letto a Treviri nel 310 e descriverebbe una visione, che, per\u00f2, sarebbe da collocarsi verso il 309 o prima, in modo che l'emissione di monete costantiniane dedicate al sole invitto, iniziata appunto in quell'anno, possa esserne interpretata come una conferma. La precisione temporale della previsione (il regno di Costantino, mai sconfitto in battaglia, dur\u00f2 esattamente poco pi\u00f9 di trent'anni) induce a sospettare che si tratti di una profezia \"ex post\"; da collocarsi quindi in contemporaneit\u00e0 alla Vita di Costantino.\nLa presenza di eventi prodigiosi e la discordanza fra le diverse versioni degli eventi ha portato a conclusioni contrapposte. Alcuni hanno cercato di conciliare Eusebio e Lattanzio, dando origine alla versione tradizionale, pi\u00f9 rappresentata nell'iconografia, che colloca la visione celeste nel giorno precedente la battaglia. Altri hanno ipotizzato che la \"Vita di Costantino\" non sia opera di Eusebio o comunque sia stata interpolata dalla tradizione ecclesiastica. Altri ancora hanno polemizzato se la profezia cristiana sia stata ricalcata su quella pagana o viceversa.\nInterpretazioni moderne.\nEventi astronomici.\nNel corso degli anni, diversi studiosi hanno individuato presunte corrispondenze fra fenomeni astronomici ed il \"segno celeste\" della visione di Costantino.\nNel 1948, Fritz Heiland, dello Zeiss Planetarium di Jena, pubblic\u00f2 una interpretazione della visione di Costantino, come conseguenza di una congiunzione planetaria. Nell'autunno del 312 tre pianeti luminosi, Marte, Saturno e Giove erano allineati fra il Capricorno e il Sagittario. La congiunzione astrale poteva essere interpretata dalle truppe come un presagio sinistro; Costantino si sarebbe inventato la leggenda cristiana per trasformare questo pericolo in un pegno celeste di vittoria.\nLo spettacolo celeste, a cui avrebbe assistito Costantino con il suo esercito, pu\u00f2 essere ricostruito a computer. All'ora del tramonto (alba e tramonto erano i momenti pi\u00f9 significativi secondo gli astrologi romani) sarebbe comparsa maestosa allo zenit la Croce del Cigno (una stella laterale la rende addirittura simile ad uno staurogramma). Proprio sotto di essa si trovava la costellazione dell'Aquila (simbolo di Roma e del suo esercito). Ancora pi\u00f9 sotto, in corrispondenza della costellazione del Capricorno, una delle zone pi\u00f9 buie del cielo, si trovavano allineati i principali pianeti: Venere, Giove, Saturno, Marte, che sono anche le principali divinit\u00e0 pagane. Poco dopo il tramonto del sole (altra divinit\u00e0 pagana), anche i pianeti tramontarono. Uno scenario, quindi, unico e molto simbolico, che forse potrebbe essere stato interpretato associando in qualche modo ai pianeti una lettera (i pianeti sono quattro, proprio come le parole \"in hoc signo vinces\" o come le lettere della parola greca \"n\u00ecka\").\nVa comunque precisato che la traduzione letterale del brano di Eusebio di Cesarea, dal greco al latino, \u00e8 \"in hoc vinces\", e pertanto composta di tre parole e non quattro, cosa che renderebbe la suddetta ipotesi difficilmente accettabile.\nRecenti studi hanno fornito nuove possibili interpretazioni circa le suggestioni che questo assetto astronomico potrebbe avere avuto su Costantino. In effetti il quadro astrale, nel suo insieme, sarebbe estremamente raro da un punto di vista astronomico (si presenta tale quattro volte in quattromila anni) e ricco di significati da quello astrologico (un vecchio sistema di potere che tramonta ed uno nuovo che sorge).\nIn pi\u00f9 sono stati segnalati vari indizi (archeologici, artistici, iconografici, numismatici, psicologici) che farebbero pensare all'importanza di questo disegno astrale e della costellazione del Cigno nel determinismo della \u201cpresunta visione\u201d che sarebbe pertanto non un evento mistico-allucinatorio ma una reale interpretazione razionale di un segno celeste del quale la storia conserva piccole ma molto suggestive tracce. Nell'architettura (arco di Malborghetto e Battistero di San Giovanni in Fonte di Napoli) nella pittura (\"Il sogno di Costantino\" di Piero della Francesca ad Arezzo) e nella numismatica (follis con stella posta in posizione mai usata in precedenza).\nNegli ultimi anni del secolo scorso, invece, il geologo svedese Jens Ormo e i suoi colleghi dell'Universit\u00e0 di Pescara hanno supposto che Costantino e le sue truppe possano aver assistito alla caduta di un grosso meteorite. L'attraversamento dell'atmosfera terrestre potrebbe aver causato effetti luminosi visibili anche in pieno giorno. L'impatto con la superficie avrebbe determinato la formazione del cratere del Sirente, situato nel Parco naturale regionale Sirente-Velino in Abruzzo.\nInterpretazione \"solare\" della leggenda.\nSecondo alcuni storici e la nascita di Ges\u00f9 secondo la leggenda del sogno di Costantino ha una base nel fatto che in quel periodo nell'esercito romano era particolarmente diffuso il culto del dio orientale del sole Mitra, nell'Arcangelo Michele identificato sincreticamente con il \"Sol Invictus\". I suoi fedeli dipingevano sullo scudo il suo simbolo della croce di Sant'Andrea (formato da una croce sovrapposta ad una X, con al centro un cerchio), simile al chi-rho.\nLa leggenda della visione di Costantino andrebbe quindi vista, storicamente, come trasformazione di una leggenda in origine pagana, che attribuiva non a Ges\u00f9 bens\u00ec al Sole Invitto in persona, venerato dalla casta militare, l'apparizione nel luogo pi\u00f9 logico, il cielo, assicurando la vittoria a Costantino e chiedendogli che fosse fatto quanto i soldati spontaneamente gi\u00e0 facevano, ovvero dipingere il proprio simbolo sugli scudi.\nE in effetti una delle due fonti della pia leggenda, Eusebio di Cesarea, specifica addirittura che il simbolo apparve a Costantino sovraimpresso al sole.\nDopo la scomparsa di Costantino, la cui autentica conversione al Cristianesimo \u00e8 posta in dubbio da alcuni storici, secondo alcuni la leggenda sarebbe stata cristianizzata, adattando l'episodio ai simboli della nuova religione ormai trionfante.\nTestimonianze archeologiche dell'evento.\nComunque si siano svolti gli eventi, vi sono diverse testimonianze che qualcosa di importante ebbe luogo. Anzitutto a Casale di Malborghetto, il sito nei pressi di Saxa Rubra dove si accamp\u00f2 Costantino e dove quindi sarebbe avvenuto il sogno, venne costruito un imponente arco commemorativo, databile proprio all'epoca costantiniana. Il simbolo del chi-rho, inoltre, comparve in emissioni monetarie costantiniane e nel Battistero di San Giovanni in Fonte di Napoli, anch'esso di possibile origine costantiniana.\nUso colloquiale.\nLa frase pu\u00f2 anche essere usata nel linguaggio corrente come augurio per superare le difficolt\u00e0 che si hanno.\nCuriosit\u00e0.\nLa frase ha ispirato il titolo del racconto breve di fantascienza \"In Hoka Signo Vinces\" scritto da Poul Anderson e da Gordon R. Dickson."}
{"id": "83750", "revid": "2056951", "url": "https://it.wikipedia.org/wiki?curid=83750", "title": "Reincarnazione", "text": "Per reincarnazione si intende la rinascita dell'anima, o dello spirito di un individuo, in un altro corpo fisico, trascorso un certo intervallo di tempo dopo la sua morte terrena.\nIl termine reincarnazione \u00e8 considerato sinonimo di metempsicosi ed \u00e8 riferito in particolare al mondo culturale e religioso orientale e a movimenti spiritistici che descrivono una trasmigrazione in altri corpi, anche vegetali, animali o minerali sino a quando l'anima non si sia liberata completamente dalla materialit\u00e0. Olimpiodoro ritiene pi\u00f9 corretto il termine \"metensomatosi\" (da \u03c3\u1ff6\u03bc\u03b1, s\u00f4ma, \"corpo\"), che si ritrova in Plotino indicante il passaggio dell'anima esclusivamente in corpi umani. L'espressione \"trasmigrazione dell'anima\" \u00e8 un adattamento dal latino tardo \"trasmigr\u0101t\u012do-\u014dnis\" derivato da \"trasmigr\u0101re\" quindi da \"migr\u0101re\" espressa con i termini di \"metempsicosi\" o \"metensomatosi\", \u00e8 attribuibile anche a Pitagora o anche a Ferecide.\nDiffusione.\n\u00c8 una delle credenze pi\u00f9 diffuse in ambienti legati all'induismo, al giainismo, al sikhismo e al buddhismo, anche se in quest'ultimo caso non riguarda la reincarnazione dell'anima ma quella del karma, ad alcune religioni africane e altre filosofie o movimenti religiosi. La maggior parte dei pagani contemporanei crede nella reincarnazione. Nell'antichit\u00e0 occidentale questa credenza era molto diffusa nelle scuole filosofiche come quella platonica o nei movimenti religiosi come l'orfismo. Divenne poi fondamentale nel misticismo neoplatonico pagano con Plotino, Giamblico e Proclo. La metempsicosi si ritrova nel manicheismo e in alcune sette dell'islamismo come quella dei Drusi.\nNel secolo scorso, uno dei pi\u00f9 importanti propugnatori della reincarnazione in Occidente \u00e8 stato il filosofo austriaco Rudolf Steiner (1861-1925), nell'ambito della sua corrente di pensiero denominata antroposofia. Pi\u00f9 di recente, la dottrina della reincarnazione ha formato parte integrante del movimento New Age. La reincarnazione \u00e8 inoltre riconosciuta principalmente nelle societ\u00e0 che praticano o praticavano la cremazione dei defunti, basata sulla convinzione che lo spirito del defunto dopo la morte si distaccasse dal corpo che poteva quindi essere distrutto dal fuoco.\nReincarnazione in filosofia.\nLa reincarnazione nella filosofia occidentale viene indicata con il termine metempsicosi (dal greco antico \u03bc\u03b5\u03c4\u03b5\u03bc\u03c8\u03cd\u03c7\u03c9\u03c3\u03b9\u03c2 \"metempsicosis\", \"passaggio delle anime\") intendendo la trasmigrazione dell'anima o dello spirito vitale dopo la morte in un altro corpo di essere umano, animale o vegetale.\nErodoto riferisce di una credenza nella metempsicosi presso gli Egizi e ritiene che da questi si sia trasmessa ai Greci. Gli storici hanno dimostrato che quanto riportato da questo autore non sia attendibile in quanto non \u00e8 stata rinvenuta nessuna concezione simile alla \"metempsicosi\" nella religione egiziana.\nPitagora.\nNell'ambito della filosofia occidentale, Pitagora e la sua scuola sembrano essere stati fra i primi a sostenere la dottrina della reincarnazione o metempsicosi, seppure sulla base di culti orfici preesistenti. L'uomo secondo i pitagorici \u00e8 precipitato sulla Terra a causa di una colpa originaria, per via della quale \u00e8 costretto a trasmigrare da un corpo a un altro, non solo di umani ma anche di piante e animali. Per liberarsi da questa catena di morti e rinascite occorre ritornare allo stadio di purezza originaria dedicandosi alla contemplazione disinteressata della verit\u00e0, praticando dei rituali esoterici di iniziazione e di catarsi, di purificazione. I pitagorici ritenevano che la vita del matematico fosse quella che pi\u00f9 si avvicinasse alla condizione libera e divina in cui l'anima si trovava prima della sua caduta.\nNell'orfismo e nella scuola pitagorica la metempsicosi era collegata alla loro cosmologia poich\u00e9 essi sostenevano che questa avvenisse ciclicamente al compimento di un corso astronomico dell'universo.\nAristotele cita la metempsicosi come un \"mito\" della scuola pitagorica mentre Platone, il pi\u00f9 noto per la sua dottrina della trasmigrazione delle anime non nomina mai Pitagora ma piuttosto indica Filolao, membro della scuola pitagorica.\nSenofane, in alcuni versi riportati da Diogene Laerzio, allude alla metempsicosi riferendola a un aneddoto con protagonista Pitagora che riconosce in un cane un suo vecchio amico:\nOltre a questo riferimento lo stesso Diogene Laerzio scrive che Pitagora fosse stato il primo a introdurre presso i Greci la nozione di \"anima\", legata nel tempo a vari corpi di esseri viventi.\nEmpedocle.\nEmpedocle nelle sue \"Purificazioni\" riprender\u00e0 la dottrina orfico-pitagorica della metempsicosi, sostenendo sulla scia di Parmenide che nulla si crea e nulla si distrugge, aggiungendo per\u00f2 che tutto si trasforma sulla base di due forze soprannaturali, Amore e Odio, le quali determinano l'aggregazione o la disgregazione dei quattro elementi. L'anima dunque \u00e8 immortale e la sua nascita e la sua morte sono solo aspetti passeggeri dovuti all'intervento di quelle due forze. L'uscita dal ciclo dipende per ognuno dal comportamento tenuto in vita.\nPlatone.\nRiappropriandosi della tradizione orfica e pitagorica, Platone fece della reincarnazione, trattata soprattutto nel Mito di Er il perno della sua dottrina della conoscenza, basata sul concetto di reminiscenza o \"anamnesi\". Secondo Platone l'esistenza della reincarnazione \u00e8 testimoniata dal fatto che le nostre conoscenze del mondo sensibile si basano su forme e modelli matematici che non trovano riscontro in esso, ma sembrano provenire da un luogo iperuranio dove il nostro intelletto doveva averli contemplati prima di nascere. Nel \"mito del carro e dell'auriga\", da lui esposto nel \"Fedro\", egli immagina che l'anima, in seguito alla morte, sia simile a una biga che cerca il pi\u00f9 possibile di risalire al cielo iperuranio, dimora delle Idee, per assorbirne la sapienza.\nA causa della propria concupiscenza, simboleggiata da un cavallo nero, l'anima \u00e8 facilmente soggetta a precipitare nuovamente verso il basso, cio\u00e8 a reincarnarsi. Chi \u00e8 precipitato subito rinascer\u00e0 come una persona ignorante o comunque lontana dalla saggezza filosofica, mentre coloro che sono riusciti a contemplare l'Iperuranio per un tempo pi\u00f9 lungo rinasceranno come saggi e come filosofi. La reincarnazione consente secondo Platone di spiegare anche l'innatismo della conoscenza, concezione secondo la quale l'apprendimento consiste propriamente nel ridestarsi di un sapere gi\u00e0 presente in forma latente nella nostra anima, ma che era stato dimenticato al momento della nascita ed era perci\u00f2 inconscio: conoscere significa dunque ricordare.\nNeoplatonici.\nDopo Platone, la dottrina della reincarnazione o \"metempsicosi\" passer\u00e0 nei neoplatonici e in varie correnti gnostiche, esoteriche ed ermetiche, proprie del tardo ellenismo. Filone di Alessandria fu tra i primi a conciliare la religione ebraica con la reincarnazione platonica. Plotino, Giamblico e Proclo, ripresero sostanzialmente da Platone la concezione che l'anima si reincarni e ritorni sulla Terra a causa di una colpa originaria, per espiare la quale occorre compiere un lungo cammino di ascesi, liberandosi dagli affetti terreni che altrimenti potrebbero indurre l'anima a restare vincolata alla materia.\nCristianesimo.\nLa reincarnazione fu accolta solo presso ambienti cristiani poi ritenuti eterodossi. Origene sembrava accettare la possibilit\u00e0 di una preesistenza dell'anima anteriore alla nascita, ma contestava che lo spirito umano potesse reincarnarsi nel corpo di animali. In seguito la reincarnazione fu ribadita dal filosofo Scoto Eriugena.\nSecondo i sostenitori della reincarnazione nel cristianesimo, alcuni passi del Vangelo farebbero indurre questa possibilit\u00e0, ad esempio:\nTuttavia, in senso contrario afferma che \" Cristo \u00e8 morto una volta per sempre per i peccati, giusto per gli ingiusti\".\nNel Vangelo secondo Giovanni, il dialogo fra Ges\u00f9 e Nicodemo pone in modo pi\u00f9 esplicito la domanda sulla possibilit\u00e0 di una seconda nascita:\nGes\u00f9 menziona una \"rinascita dall'alto\" e una \"nascita in acqua e Spirito\", che \u00e8 diversa dalla nascita della carne e non presenta limiti d'et\u00e0. Esse sono anche poste in relazione al sacramento del battesimo che mediante l'acqua e la grazia dello Spirito Santo segnano una seconda nascita terrena, che \u00e8 l'appartenenza e partecipazione in anima e corpo al Corpo Mistico di Cristo risorto.\nAnche in un testo gnostico denominato \"Pistis Sophia\" verrebbe prospettata la possibilit\u00e0 della reincarnazione, sempre per\u00f2 in vista di un suo superamento finale. Va per\u00f2 precisato che, tra i tanti testi gnostici e apocrifi, la quasi totalit\u00e0 di questi riprende l'idea della rinascita in questa vita (come detto sopra o in \"Giovanni\", III) e non in un'altra.\nControversie sulla reincarnazione.\nAlcune delle prime sette cristiane come i Sethiani, e a seguire la corrente gnostica di Valentino, credevano nella reincarnazione. Nel clima del sincretismo ellenistico, la dottrina della reincarnazione trova varie testimonianze come quella san Gregorio Nisseno, fratello minore di Basilio di Cesarea, che afferm\u00f2: \u00ab\u00c8 una necessit\u00e0 di natura per l'anima immortale essere guarita e purificata, e quando questa guarigione non avviene in questa vita, si opera nelle vite future e susseguenti\u00bb. Cos\u00ec Giustino: \u00abAlcune anime che si credono indegne di vedere Dio a seguito delle loro azioni durante le reincarnazioni terrene, riprenderanno i corpi\u00bb. Origene sostenne che \u00abin quanto a sapere perch\u00e9 l'anima ubbidisce talvolta al male, talvolta al bene bisogna cercare le cause in una nascita anteriore alla nascita corporea attuale\u00bb; egli tuttavia, se ammetteva la reincarnazione da uomo a uomo, si espresse in maniera diversa circa la dottrina della metensomatosi (cio\u00e8 rinascita in corpi di animali) respingendola come \u00abstoltezza\u00bb ed \u00abestranea alla Chiesa di Dio, non tramandata dagli apostoli, n\u00e9 mai manifestata dalle Scritture\u00bb poich\u00e9 lo stesso corpo accompagna l'anima.\nFra gli avversari della dottrina della reincarnazione vi fu invece Tertulliano. La disputa di fatto si concluse con la definitiva condanna della reincarnazione nel sinodo di Costantinopoli del 553. Per ordine dell'imperatore Giustiniano, che si riteneva capo supremo della chiesa d'oriente, venne condannata la dottrina di Origene con nove anatemi del patriarca Menas. Il primo di questi recitava:\nIn seguito la credenza nella reincarnazione riemerse nelle eresie dei Catari e degli Albigesi, diffuse nella Linguadoca, e quindi nei pensatori cristiani rinascimentali.\nOggi la dottrina della reincarnazione permane ufficialmente respinta dalla Chiesa cattolica e dalla Chiesa ortodossa.\nAlcuni Evangelici e Fondamentalisti Cristiani considerano ogni fenomeno che riguarda la reincarnazione come inganno del diavolo.\nEt\u00e0 moderna.\nCol Rinascimento tornarono in voga le dottrine platoniche della reincarnazione soprattutto in Giorgio Gemisto Pletone, Marsilio Ficino e Giordano Bruno, insieme alle correnti esoteriche dell'alchimia. Di nuovo nel Romanticismo la reincarnazione fu sostenuta da Arthur Schopenhauer, e da Giuseppe Mazzini.\nVari contemporanei hanno tentato una conciliazione tra cristianesimo e reincarnazione. Geddes Macgregor scrisse un libro intitolato \"Reincarnazione nella cristianit\u00e0: una nuova visione della Rinascita nel pensiero Cristiano\", Rudolf Steiner \u00e8 stato l'autore di \"Cristianit\u00e0 come fatto mistico\", e Tommaso Palamidessi ha scritto \"Memorie di vite passate e le sue Tecniche\", che contengono alcuni metodi attraverso i quali sarebbe possibile ottenere memorie dalle vite precedenti.\nTra i gruppi che si considerano cristiani e credono nella reincarnazione, si ricordano la Chiesa Cattolica Liberale, la Chiesa Unitaria, i Movimenti Spiritualisti Cristiani, la Compagnia Rosacruciana ed Lectorium Rosicrucianum.\nTuttavia, il battesimo praticato nelle comunit\u00e0 steineriane \u00e8 nullo e privo di valore all'interno della Chiesa cattolica.\nReincarnazione nel buddhismo.\nNell'ambito delle diverse scuole buddhiste ci sono diverse interpretazioni del concetto di reincarnazione. In termini generali, e tenendo conto che i limiti non sono mai netti, le scuole che la contemplano maggiormente sono quella del Veicolo adamantino o buddhismo Vajray\u0101na, che comprende soprattutto il cosiddetto buddhismo tibetano, e la scuola Therav\u0101da di derivazione H\u012bnay\u0101na o del Piccolo veicolo. Per entrambe queste scuole \u00e8 centrale il concetto di \"sa\u1e43s\u0101ra\", ossia del ciclo di vita nel mondo materiale di tutti gli esseri, che non si conclude con la morte, ma che ricomincia con una rinascita e quindi con una reincarnazione fino alla liberazione nel \"Nirvana\" dal ciclo di nascita e morte. Questa concezione della reincarnazione \u00e8 di derivazione induista, nell'ambito del quale viene contemplato un \"\u0101tman\" ossia un \"s\u00e9\" assimilabile a ci\u00f2 che gli occidentali chiamerebbero anima; ma la concezione induista nel buddhismo si scontra con la dottrina del \"non s\u00e9\" o \"an\u0101tman\" che nega l'esistenza di un \"io\" individuale, permanente e immutabile, per cui la domanda \u00e8: se non esiste un \"io\", un \"s\u00e9\" e quindi un'anima, cosa si reincarna? Un tentativo di risolvere la contraddizione sta nell'affermare che \u00e8 impossibile per noi esseri umani comprende tutto ci\u00f2 che va oltre il mondo fisico.\nNel buddhismo Mah\u0101y\u0101na permane la contraddizione ma in alcune scuole come quella dello Zen e soprattutto nell'abito dello Zen occidentale contemporaneo, si pone l'accento sul fatto che la tradizione del buddhismo antico non parla di reincarnazione ma di rinascita, che andrebbe intesa come rinascita psicologica che avviene in questa vita nel momento in cui si arriva all'illuminazione anch'essa raggiungibile in questa vita. Anche il concetto di \"karma\" come principio di causa-effetto \u00e8 inquadrato nell'ambito di una sola vita in cui a ogni azione negativa conseguiranno effetti negativi sulla propria vita e a ogni azione positiva conseguiranno effetti positivi sulla propria vita. Anche lo Zen per\u00f2 non risolve in modo definitivo la questione perch\u00e9 parallelamente continua ad affermare la dottrina dei Bodhisattva secondo cui gli esseri umani che hanno raggiunto l'illuminazione, dopo la cessazione della loro vita terrena, scelgono di tornare a vivere all'interno di un corpo terreno per continuare ad aiutare tutti gli esseri, riammettendo cos\u00ec il concetto classico induista di reincarnazione.\nUn altro tentativo di superare la contraddizione viene fatta recentemente in ambito Zen da Th\u00edch Nh\u1ea5t H\u1ea1nh che dice che, come si afferma nei \"sutra\", non esistendo n\u00e9 nascita n\u00e9 morte non ha senso parlare n\u00e9 di reincarnazione n\u00e9 di rinascita, sarebbe pi\u00f9 corretto secondo il monaco Zen parlare invece di ri-manifestazione, non precisando per\u00f2 come questa concezione si integra con la concezione della reincarnazione dei Bodhisattva.\nC'\u00e8 da dire che il Buddha non ha mai parlato n\u00e9 di metafisica n\u00e9 di Assoluto nel senso occidentale del termine e tutte le volte che gli venivano poste domande in tal senso rispondeva con il silenzio, \u00e8 chiaro quindi, come afferma il professor Mauro Bergonzi docente di \u201cReligioni e Filosofie dell\u2019India\u201d presso l\u2019Universit\u00e0 degli Studi di Napoli \u201cL\u2019Orientale\u201d, che quando il Buddha parla di \"non s\u00e9\" lo intende in senso fisico e non metafisico, per cui i concetti di rinascita e reincarnazione cos\u00ec come vengono concepiti dalle varie scuole non sono derivate direttamente dagli insegnamenti ma sono piuttosto un'interpretazione in senso metafisico degli insegnamenti.\nNella scuola degli Yog\u0101c\u0101ra, appartenenti al buddhismo Mah\u0101y\u0101na, ha avuto origine la dottrina dell\"\u0101l\u0101yavij\u00f1\u0101na\", la \"coscienza deposito\", l'ottava delle \"coscienze\", Vij\u00f1\u0101\u1e47a, quale responsabile del trasferimento dei \"semi\", o \"impressioni\", che gli atti volitivi lasciano sul loro autore, anche alle rinascite successive. Questa coscienza successivamente venne identificata da alcuni autori Yog\u0101c\u0101ra come uguale al concetto del \"Tath\u0101gatagarbha\", la \"Matrice dei Cos\u00ec-Venuti/Andati\", e pertanto \u00e8 ritenuta assolutamente identica alla Vacuit\u00e0. \u00c8 da tener presente che la dottrina dell\"\u0101l\u0101yavij\u00f1\u0101na\" fu tuttavia criticata e rigettata dagli autori M\u0101dhyamika, un'altra importante scuola Mah\u0101y\u0101na, come \"sostanzialista\" in quanto sostanziava la Vacuit\u00e0 attribuendole un'esistenza propria.\nReincarnazione nell'induismo.\nNella B\u1e5bhad\u0101ra\u1e47yaka Upani\u1e63ad si legge: \u00abCome un orefice prende la materia di un gioiello e con essa foggia un disegno nuovo e pi\u00f9 bello, allo stesso modo questo \u0101tman scrollandosi via il corpo e rendendolo insensibile, ne foggia una forma nuova e pi\u00f9 bella\"\u00bb.\" (IV,4,4)\nIl \"Manusm\u1e5bti\" (Leggi di Manu) afferma esplicitamente: \u00abConsidera attentamente le trasmigrazioni degli uomini, cagionate dalle loro azioni colpevoli\u2026 lo spirito vitale che esce dal corpo per rinascere nel grembo di una creatura umana\u2026 le sciagure che soffrono gli esseri animati a cagione delle loro iniquit\u00e0 e la felicit\u00e0 inalterabile che invece provano nella contemplazione dell'essere divino che conferisce ogni virt\u00f9\u00bb.\nNella Bhagavadg\u012bt\u0101 (Il canto Divino) Krishna afferma: \u00abCome l'anima incarnata passa in questo corpo dall'infanzia alla giovinezza e poi alla vecchiaia, cos\u00ec l'anima passa in un altro corpo all'istante della morte. L'anima realizzata non \u00e8 turbata da questo cambiamento\u00bb. (B.Gita 2.13) E ancora: \u00abCome una persona indossa vestiti nuovi e lascia quelli usati, cos\u00ec l'anima si riveste di nuovi corpi materiali abbandonando quelli vecchi e inutili\u00bb. (B.Gita 2.22).\nUn gruppo relativamente piccolo come l'Associazione Internazionale per la Coscienza di Krishna, popolarmente noto come Hare Krishna, ha distribuito milioni di copie dei suoi libri e opuscoli. Il testo sulla reincarnazione pi\u00f9 diffuso dagli Hare Krishna \u00e8 diventato popolarissimo in numerosi Paesi dell'Occidente, \u00e8 spesso citato anche in contesti insospettati e ha certamente contribuito alla moda della reincarnazione, anche presso persone che non si sognerebbero mai di aderire al movimento degli Hare Krishna.\nReincarnazione nell'ebraismo.\n&lt;poem&gt;&lt;/poem&gt;\nBench\u00e9 sia una concezione non presente nella Torah scritta e non esplicita nel Talmud la credenza nella reincarnazione non \u00e8 estranea nemmeno all'ebraismo. Definita Ghilgul (\u05d2\u05dc\u05d2\u05d5\u05dc) \u00e8 insegnata infatti dalla Qabbalah, la componente mistico-esoterica della religione ebraica basata in buona parte sul valore mistico-occulto dei numeri e delle lettere alfabetiche ebraiche, grazie al quale vengono estratti dai testi sacri dei significati nascosti e pi\u00f9 profondi rispetto a quelli ottenibili dallo studio ordinario.\nLa dottrina ebraica della reincarnazione si pu\u00f2 allora rintracciare nei seguenti elementi:\nSecondo l'Arizal, lo Zohar e altri.\nNel testo dell'Arizal e dello Zohar vengono espressi i seguenti princ\u00ecpi:\nNon \u00e8 comunque esclusa la possibilit\u00e0 che una stessa anima possa vivere pi\u00f9 vite in periodi storici differenti e sia soggetta a pi\u00f9 rinascite dopo la morte:\nLe discussioni ammettono tre possibili cicli di reincarnazione per persone non rette nei casi in cui ve ne sia necessit\u00e0, numero, anche questo, che ha rilevanza simbolica anche secondo l'aspetto del ciclo di vita vissuto. Per le persone rette pu\u00f2 avvenire un numero superiore di reincarnazioni;\nI modi della reincarnazione.\nIl processo di reincarnazione cos\u00ec descritto riguarda il tiqqun, la rettificazione dell'anima dai peccati commessi nelle vite precedenti non con l'intento di punire durante le vite successive ma con quello di purificazione e aumento dei meriti: secondo questa teoria le vite successive delle sole anime coinvolte in questi cicli saranno sempre purificate dai peccati delle vite precedenti o attraverso la rinascita stessa o tramite il compimento di azioni che aggiungano un numero di meriti sempre maggiore. Non \u00e8 presente quindi il rischio che gravi o lievi peccati commessi nelle vite precedenti possano influenzare il corso delle vite successive o, come anche i peccati o le sofferenze patite, possano danneggiare l'anima ospitata nel caso di un ibbur; anche per questo viene insegnato che \u00e8 molto difficile che una persona divenga consapevole delle vite vissute in precedenza.\nSecondo questo versetto (in ebraico per \"mille\", \u05d0\u05dc\u05e4 (\"alaf\"), al plurale, \u05d0\u05dc\u05e4\u05d9\u05dd, si pu\u00f2 intendere \"duemila\") per l'Arizal ci si riferisce al ciclo di reincarnazione dei retti che pu\u00f2 contare sino a 2\u00a0000 \"reincarnazioni\" per una stessa persona mentre per i non retti vale il versetto che afferma: \"sino alla quarta generazione\", contando quindi 3 reincarnazioni in un totale di 4 vite.\nVi possono essere quindi cicli di tre reincarnazioni ma si pu\u00f2 arrivare sino a venti, trenta e oltre: questo dipende dal tipo di reincarnazione, se si tratta di un caso tra i vari ibburim o tra i vari ghilgulim. La Qabbalah esclude quindi che un'anima di uomo o donna possa divenire, nella sua interezza, un essere completo differente come animali, piante o oggetti perch\u00e9, ad esempio, di natura superiore a quella degli animali comunque esistente. Nel ciclo delle reincarnazioni la sola interazione tra uomini e animali, piante o altro, come nel caso sopra descritto, avviene per \"anime vaganti\" che non sono ancora giunte in Gan Eden. Anche gli ebrei di oggi usano chiedere a Dio un sostegno spirituale per queste anime durante la benedizione degli alberi, benedizione che viene effettuata al principio della primavera di ogni anno.\nIl motivo della reincarnazione come modo per poter rettificare la propria anima, secondo i meriti aggiunti e per acquisirne un numero pi\u00f9 alto, passaggio aggiunto all'espiazione completa dei propri peccati solo dopo la morte nel Ghehinnom, \u00e8 il privilegio di avere un'opportunit\u00e0 in pi\u00f9 in un'altra vita anche per compiere maggiori buone azioni, in particolare quelle non compiute nelle vite precedenti; la ricompensa di questi sar\u00e0 manifesta nell'era messianica e nell\"Olam Ha-Ba in modo da potervi giungere completamente rettificata grazie al percorso durante la propria vita o le molte reincarnazioni, ci\u00f2 anche per rettificare le trasgressioni compiute in precedenza; nel caso invece di un'anima di una persona non retta occorre invece un intervento divino di maggior forza individuato nell'espiazione nel Ghehinnom che ha una durata massima di un anno e che nella tradizione ebraica, inteso come Inferno e Purgatorio contemporaneamente, permetter\u00e0 a quest'anima di espiare grazie all'intervento divino suddetto per poi giungere comunque nel Gan Eden finalmente rettificata e purificata. Come detto quindi ci\u00f2 non esclude che anche l'anima di chi \u00e8 sottoposto a reincarnazione debba espiare i propri peccati nel Ghehinnom: infatti nelle vite successive, oltre a meriti comuni, si deve aderire a quelli mancati precedentemente.\nAnche se per motivi differenti, similmente l'Arizal ammette che l'uomo soltanto \u00e8 passibile di reincarnazioni perch\u00e9 il fuoco dello studio della Torah lo protegge dal fuoco del Ghehinnom. Questo studio per la donna non \u00e8 considerato obbligo quindi essa \u00e8 soggetta, dopo la morte, all'espiazione dei peccati tramite il fuoco del Ghehinnom e non attraverso reincarnazioni successive.\nLa donna non \u00e8 quindi soggetta al ciclo delle reincarnazioni anche perch\u00e9 pi\u00f9 fragile dell'uomo e quindi con un bisogno maggiore della protezione e dell'intervento divino. In alcuni casi eccezionali, come non essere riuscita ad avere figli e per aver avuto rapporti sessuali proibiti con altre donne, \u00e8 necessaria la reincarnazione per la gravit\u00e0 del peccato commesso. Nel testo sulle \"reincarnazioni\" l'Arizal afferma che talvolta donne che hanno commesso i peccati prima ricordati, con individui dello stesso sesso, potrebbero avere una vita successiva \"[quasi] come uomini\" (\"Gate of reincarnation\").\nL'espiazione dei peccati nel Ghehinnom pu\u00f2 valere anche per gli uomini.\nQuando l'era messianica sar\u00e0 completata, e tutto il mondo vivr\u00e0 nella completa rettificazione, non vi sar\u00e0 pi\u00f9 bisogno del ciclo delle reincarnazioni. Nella resurrezione, con la rivelazione del Messia, potr\u00e0 succedere che due corpi possano ricevere comunque le due anime distintamente anche se una stessa persona avesse sostenuto in un ibbur soltanto, contribuendo alla rettificazione delle due stesse. Un corpo di una persona potr\u00e0 ricevere soltanto un'anima definita Nefesh mentre un altro potr\u00e0 ricevere sia Nefesh sia Ruach o Nefesh, Ruach e Neshamah anche rettificate nel corso di una stessa reincarnazione se espressioni originarie di quell'anima principalmente attiva alla sua creazione al principio di tutto; pu\u00f2 succedere poi che in seguito a una reincarnazione in un secondo corpo l'anima della persona nell'era messianica risorga nel secondo corpo e non pi\u00f9 nel primo maggiormente macchiato dalle colpe della prima vita e ci\u00f2 nel caso di un'unica anima nefesh in entrambe le vite.\nI maestri insegnano che prima di nascere le anime di ogni sposo e ogni sposa sono unite sino a quando, una volta presenti nel mondo, in vita Dio si occupa di farli incontrare affinch\u00e9 si riuniscano come individui nuovamente divenuti un'entit\u00e0 completa. In un commento a una parte del Talmud, a tal proposito l'Arizal spiega che il versetto che afferma come Dio li riunisca \"contro la loro volont\u00e0\" non si riferisce ad anime gemelle ma all'anima di un uomo reincarnato che, per adempiere alla Mizvah della procreazione, si riunisca con una donna diversa da quella a cui era unito nel corso della prima vita, sua sola anima gemella. L'Arizal insegna infatti che la potenza della volont\u00e0 divina \u00e8 tale da permettere che essi possano vivere assieme in modo corretto e conforme accettando poi senza astio o disprezzo questa possibilit\u00e0; ci\u00f2 \u00e8 vero alla luce dell'insegnamento secondo cui soltanto l'uomo, e non la donna, \u00e8 soggetto alla reincarnazione.\nQuesto tipo di coppia, riunita da Dio, nell'Halakhah presenta la medesima valenza giuridica del caso di matrimonio tra individui le cui anime erano unite prima di nascere.Vi \u00e8 poi il caso di due coniugi che si reincarnano per non essere riusciti ad avere figli, obbligo biblico, nella vita precedente: essi si riuniranno rincontrandosi anche nella reincarnazione al fine di adempiere all'obbligo di questa Mizvah. Talvolta per\u00f2 si reincarnano in periodi storici differenti.\nEsperienze.\nChaim Vital racconta che spesso il suo maestro Arizal scorgeva anche le anime di Zaddiqim o studiosi di Torah stare in piedi sulle loro tombe inoltre poteva intravedere anime sostare presso oggetti inanimati e indicare i nomi di tali persone nonch\u00e9 le loro mancanze in vita per quelle reincarnazioni.\nLignaggio familiare.\nUn individuo reincarnato \u00e8 concepito dagli stessi genitori e cos\u00ec partorito dalla stessa madre nel corso delle vite differenti: da ci\u00f2 si deduce che anche i genitori quindi sono soggetti alla reincarnazione; nella religione ebraica un \"nucleo familiare\" \u00e8 quindi tale in modo definitivo. Ecco quindi che nel popolo ebraico esistono differenti ceppi familiari la cui connotazione peculiare resta la medesima, con ci\u00f2 facendo altres\u00ec riferimento per esempio anche alla dinastia reale di Re David o ancora alla figliolanza di Aronne e Mos\u00e8.\nReincarnazione e resurrezione: differenze.\nCome gi\u00e0 spiegato inizialmente gli Tzaddikim devono affrontare un numero maggiore di reincarnazioni, con il risultato evidente di essere presenti nel Creato per pi\u00f9 tempo degli altri; detto ci\u00f2, \u00e8 altres\u00ec ovvio che gli stessi Tzaddikim vivono sempre nelle stesse epoche, deducendo questo dal principio di fede ebraico sulla Yehidah del popolo ebraico appunto. La resurrezione riguarda invece il ritorno dell'anima ebraica nello stesso corpo, quindi abbandonato per breve tempo mentre con le reincarnazioni si succedono parecchi anni e cos\u00ec si rinasce nuovamente concepiti dai genitori: la resurrezione degli Tzaddikim \u00e8 profetata per l'ultima fase dell'era messianica.\nStudi accademici attuali e confronto religioso.\nPoich\u00e9 secondo lo studioso Gershom Scholem la dottrina della trasmigrazione era diffusa nel II secolo presso le comunit\u00e0 manichee e cristiane, non \u00e8 impossibile che il suo ingresso nell'ebraismo sia dovuto proprio alle influenze delle filosofie indiane veicolate dal manicheismo, dal neoplatonismo cos\u00ec come dagli insegnamenti degli Orfici.\nReincarnazione nell'islam.\nL\u2019islam non contempla la reincarnazione, tuttavia nella corrente Ismailita, in special modo nella variante drusa e nizarita vi \u00e8 la credenza secondo la quale esiste la reincarnazione. A sostegno di questa credenza vi sono una serie di sure del Corano che sembrano alludere a questa possibilit\u00e0: II 243, XVII 6, XXIV 55, XXVIII 5-6, XXVII 83-86.\nGli studiosi sunniti considerano queste altre sure legate al concetto di reincarnazione:\nSempre nel Corano inoltre \u00e8 citata la leggenda dei \"sette dormienti\", assimilabile anche in questo caso al concetto di reincarnazione.\nIl filosofo sufi del XIII secolo Aziz ad-Din Nasafi in uno dei suoi scritti afferma:\nAnche in questo caso l'allusione alle reincarnazioni e a una presunta evoluzione dell'anima da una vita all'altra. Mentre una citazione successiva sempra essere ancora pi\u00f9 esplicito:\nL'islam contempla anche dei termini riconducibili alla reincarnazione come \"maskh\" ossia trasmigrazione che pu\u00f2 avvenire anche allo stadio animale \u00e8 un concetto coranico (II 61-65, VII 166, XXXVI 67), \"raskh\" verso le piante e \"naskh\" o metempsicosi. Il concetto \u00e8 ovviamente collegato al proprio comportamento in vita.\nReincarnazione secondo l'antroposofia.\nL'antroposofia di Rudolf Steiner considera la reincarnazione come un aspetto importante della scienza dello spirito. Secondo Steiner nell'uomo \u00e8 presente un corpo fisico, uno eterico, uno astrale e infine l'Io.\nAlla morte egli abbandona progressivamente i primi tre, finch\u00e9 rimane soltanto l\u2019Io (corpo mentale) in forma di \u201cseme\u201d che cresce nel mondo spirituale, fino a ricevere, dopo un lungo periodo (da cinquecento a mille anni), un nuovo corpo astrale ed eterico, sceglie i genitori, vede la sua vita futura in un rapido quadro d'insieme e infine si reincarna in un nuovo corpo fisico. Ciascuna vita \u00e8 influenzata dalle precedenti secondo la legge del karma. Tra una reincarnazione e l'altra sussisterebbe il \"kamaloka\", un periodo intermedio in cui l'anima rivive su s\u00e9 stessa le emozioni suscitate agli altri nel corso dell'esistenza.\nCon questa idea sulla natura dell'uomo e dell'universo (cosmologia) di stampo religioso (affine solo per certi aspetti all'induismo) si ripropone il tema teosofico della discesa (o \u201ccondensazione\u201d) dello \"spirito\" nella materia e della sua successiva risalita o \u201cspiritualizzazione\u201d.\nSecondo Steiner coloro che in vita non riescono a sollevarsi verso una maggiore spiritualit\u00e0 furono un tempo incarnati in popoli non evoluti.\nLa reincarnazione viene ammessa anche per spiegare la presenza di caratteristiche spirituali, ad esempio un talento musicale, o una predisposizione alla matematica, che non possono derivare da fattori ereditari, perch\u00e9 altrimenti dovrebbero trovarsi all'inizio della linea ereditaria anzich\u00e9 alla fine.\nIl concetto di reincarnazione antroposofico ha inoltre una peculiarit\u00e0 che lo discosta dalla concezione classica orientale: in quest'ultima infatti essa attiene soltanto al karma individuale del singolo uomo, mentre nella concezione di Rudolf Steiner essa rende possibile l'evoluzione dei popoli, e dell'umanit\u00e0 nel suo complesso: tramite la reincarnazione, che pu\u00f2 avvenire solo da uomo a uomo, gli uomini vissuti in un determinato periodo storico hanno la possibilit\u00e0 di portare con s\u00e9, in epoche successive, quanto hanno imparato nella loro vita precedente. \u00c8 cos\u00ec che la civilt\u00e0 riesce a progredire, grazie alla continua ridiscesa sulla Terra di anime gi\u00e0 dotate di un bagaglio di esperienze, che di volta in volta si arricchisce. Si tratta di una visione imbevuta anche di cristianesimo perch\u00e9 i singoli uomini si reincarnano non solo per una questione di salvezza personale, ma anche per amore del genere umano, per portare cio\u00e8 il proprio contributo alla sua evoluzione complessiva.\nSteiner nei suoi scritti evidenzia come gli stessi Vangeli parlino di reincarnazione, seppur l'interpretazione dottrinale neghi questo aspetto. Un esempio evidente \u00e8 nel Vangelo di Matteo:\nStudi e ricerche.\nReincarnazionisti.\nNell'ambito dell'esercizio della professione medica, alcuni professionisti hanno riportato i risultati di estese ricerche basate sulla presunta regressione a vite passate, ottenuta con l'ipnosi o con tecniche di rilassamento guidato, nel corso delle quali i soggetti coinvolti descrivevano con notevoli dettagli esperienze di vita che si sarebbero svolte sino a diversi secoli, o anche millenni, anteriori alla loro nascita. Un altro metodo di ricerca \u00e8 invece stato quello di vagliare la veridicit\u00e0 delle affermazioni di bambini che impersonificavano personalit\u00e0 precedenti defunte, osservando se presentassero dei segni di nascita (voglie, malformazioni, ecc.) corrispondenti a quelli dei morti. Tra questi studiosi, nell'uno o nell'altro approccio, si possono ricordare:\nQuest'ultimo (Tucker) ha continuato l'opera del suo predecessore effettuando uno studio comprendente molti nuovi casi in particolare sui bambini che affermano di ricordare vite precedenti. Nel suo saggio \"Life before Life: a scientific investigation of children's memories of previous life\", egli descrive quarant'anni di ricerche compiute in tal senso, e da lui ereditate e continuate. I bambini da lui analizzati, cos\u00ec come da Stevenson prima, provengono da ogni angolo del pianeta e da diversi tipi di famiglia. L'et\u00e0 di questi bambini varia all'incirca dai due ai sei anni, dopodich\u00e9 tali ricordi verrebbero dimenticati. I ricercatori, una volta raccolte le testimonianze, sono andati personalmente nei posti indicati dai bambini a incontrare le persone di cui avevano parlato, riscontrando, a loro dire, che avevano detto la verit\u00e0. Psicologi come Tucker analizzano i casi di centinaia di pazienti, e spesso per verificare le informazioni che i bambini ricordano devono interrogare almeno una cinquantina di persone diverse. Stevenson per primo fece notare, tra le altre cose, che organizzare una truffa coinvolgendo pi\u00f9 di cinquanta persone \u00e8 quantomeno difficile, se non impossibile.\nI risultati di J. B. Tucker.\nSecondo la testimonianza di Jim B. Tucker, i bambini analizzati non usano mai l'espressione \"vita precedente\" pur descrivendo con chiarezza ci\u00f2 che sarebbe loro avvenuto in passato. Un bambino turco, per esempio, avrebbe fornito molti dettagli circa la sua famiglia passata residente nella citt\u00e0 di Istanbul, che si trovava molto lontano dal luogo dove abitava adesso, aggiungendo particolari di parenti avuti in passato, citando i loro nomi armeni assieme ai relativi indirizzi di casa. Ricordava anche i nomi della moglie e dei figli.\nNon tutti i bambini per\u00f2 ricorderebbero le vite precedenti. Tucker avrebbe notato che nel 70% dei casi i bambini ricordano morti avvenute soprattutto in circostanze non naturali, quali incidenti, episodi traumatici improvvisi e morte violenta.\nA fronte dei suoi vari esperimenti, che lo hanno portato a ritenere che la coscienza non sia un prodotto del cervello bens\u00ec dell'anima, e che quindi sia immortale, Jim B. Tucker non vuole usare il termine \"reincarnazione\", pur affermando che tale possibilit\u00e0 non possa essere esclusa del tutto; egli preferisce parlare di prove concrete sulla sopravvivenza delle emozioni umane in presenza di specifiche circostanze.\nObiezioni alle teorie reincarnazioniste.\nSecondo Ren\u00e9 Gu\u00e9non nel suo \"L'errore dello spiritismo\" (\"L'Erreur spirite\", 1923) esiste un errore di fondo nella confusione che farebbe lo spiritismo tra reincarnazione e metempsicosi e trasmigrazione delle anime. Queste concezioni vanno sostituite con la teoria metafisica degli \u00abstati molteplici dell'essere\u00bb, a cui dedicher\u00e0 successivamente uno studio specifico. I reincarnazionisti hanno tradotto quelle che secondo questo autore erano solo favole pedagogiche orientali nell'idea della reincarnazione, a cui lui non crede.\nNel suo \"Erreur spirite\" Gu\u00e9non si scaglia in sostanza contro lo spiritismo, l'occultismo e la meta-psichica, sostenendo, come ironizza l'esoterista italiano Kremmerz, che \u00abgli spiriti dei morti, filosoficamente, non possano affatto comunicare coi vivi, perch\u00e9, per un milione di perch\u00e9, la disgregazione del morto \u00e8 affare assodato\u00bb.\nPresupposto ineliminabile della reincarnazione \u00e8 quello di sostenere l'esistenza di un'anima immortale che, come nella concezione platonica, risiede in un corpo che usa come suo strumento. Quando la corporeit\u00e0 decade, l'anima, che rimane intatta nella sua essenza, passa da un corpo all'altro per migliorarsi sempre pi\u00f9 partendo sempre dalla tappa della perfezione precedentemente raggiunta. Una delle obiezioni riterrebbe che se l'anima non conservasse il ricordo delle esperienze passate non se ne potrebbe servire per perfezionarsi ulteriormente. E che questo accadrebbe non per alcuni ma per tutti i miliardi di uomini che oggi sono sulla Terra, tutti reincarnati senza pi\u00f9 memoria delle vite precedenti. La reincarnazione non varrebbe a nulla se l'anima, dimentica della vita passata, dovesse ricominciare da capo ogni volta per rifare tutte le esperienze dimenticate ma che ha gi\u00e0 fatto nelle vite passate. La reincarnazione, cos\u00ec, secondo queste obiezioni, sarebbe del tutto inutile.\nLo psichiatra Ian Stevenson, dell'Universit\u00e0 della Virginia, ha studiato molti rapporti dei bambini che sostenevano di avere ricordi di una vita passata. Alle obiezioni di chi evidenziava come si trattasse di casi riguardanti la cultura orientale che crede religiosamente nella reincarnazione, Stevenson pubblic\u00f2 anche il racconto di esperienze di reincarnazione avvenute in Occidente. Gli scettici, come Paul Edwards hanno analizzato molti di questi racconti teorizzandone il carattere aneddotico e di falsi ricordi che si genererebbero dal nostro sistema di credenze e di paure primordiali.\nCarl Sagan nota come la cosiddetta reincarnazione rientri in quelle credenze in cui bisogna distinguere fra idee con una valida base scientifica e quelle che possono essere considerate semplicemente pseudoscienza. Sagan afferma che qualora nuove idee vengano presentate, queste devono essere verificate severamente con i mezzi del pensiero scettico e scientifico, e devono quindi superare una severa analisi. Cos\u00ec i dati empirici raccolti con cura da Stevenson non porterebbero a una spiegazione scientifica per lui soddisfacente.\nTra i casi di reincarnazione riportati da Stevenson sembrava vi fossero anche fenomeni di xenoglossia specie in due casi in cui un soggetto sotto ipnosi sembrava potesse conversare con persone che parlavano la lingua straniera, invece di limitarsi a recitare parole straniere. Sarah Thomason, linguista presso l'Universit\u00e0 del Michigan, dopo aver rianalizzato questi casi, ha concluso che le pretese di xenoglossia non hanno un supporto valido\nNella letteratura e nell'arte.\nMetempsicosi nella mitologia classica.\nNella mitologia classica Poseidone fece reincarnare il figlio Cicno, che era stato ucciso da Achille durante la guerra di Troia, in un cigno. L'episodio \u00e8 narrato nelle \"Metamorfosi\" di Ovidio:\nUn altro grande protagonista della guerra di Troia, anch'egli semidio e vittima di Achille, fu egualmente fatto reincarnare dopo la morte: Memnone, il bellissimo re degli Etiopi, che era figlio di Eos (anche stavolta la fonte \u00e8 il testo ovidiano). La dea era inconsolabile, e Zeus decise di alleviarne il dolore: mentre la pira stava per ardere la testa e il corpo di Memnone (il sovrano era morto tramite decapitazione) si lev\u00f2 improvvisamente dalle fiamme uno stormo di uccelli. Memnone da quel momento avrebbe vissuto in ognuno di essi, e per sempre:\nIl filosofo greco Pitagora, pi\u00f9 sopra menzionato, sosteneva di essere la reincarnazione di Euforbo, giovane guerriero troiano ucciso da Menelao. Ovidio riporta questa convinzione nell'ultimo libro delle sue \"Metamorfosi\".\nNel VI libro dell\"'Eneide\", durante la discesa agli Inferi di Enea e della Sibilla Cumana, dalle parole che Anchise rivolge al figlio traspare la concezione pitagorico-orfica di Virgilio: Anchise descrive una teoria dei cicli e delle rinascite spiegando come molte ombre dei Campi Elisi si immergano nel fiume Lete per dimenticare le vite precedenti e poter dunque reincarnarsi in nuovi corpi terreni. Secondo vari studiosi, la descrizione della sofferenza di queste anime per gli errori delle vite passate (\"quisque suos patimur Manes\", v.743) \u00e8 una reminiscenza del \"Gorgia\" platonico, dove si parla delle sofferenze animiche di purificazione per un perfezionamento della vita successiva.\nMetempsicosi nella Psicanalisi.\nLa psicoanalista francese Fran\u00e7oise Dolto nel suo libro \"Solitudine felice\" scrive pi\u00f9 volte che esiste la reincarnazione e che nascendo si scelgono sia la madre che il padre.\nRicordo delle vite passate.\nPer poter ricordare le vite precedenti occorre secondo Tommaso Palamidessi tener presente l'anatomia occulta dell'essere umano, composta, oltre al corpo fisico, da uno eterico, uno astrale, e uno mentale, di cui solo la parte superiore, quella causale, consiste propriamente nell'Ego. Poich\u00e9 i primi tre corpi citati vengono ricreati \"ex novo\" a ogni incarnazione dell'Ego, \u00e8 solo in quest'ultimo che \u00e8 possibile trovare traccia delle memorie anteriori alla vita in corso. Palamidessi espone quindi alcune tecniche per sviluppare e disciplinare le facolt\u00e0 mentali, attraverso esercizi di potenziamento della concentrazione, della meditazione, della visualizzazione e della volont\u00e0, che non differiscono poi molto dai tentativi comuni di frugare nella memoria per ricordare qualunque evento che interessi, come ad esempio la ricerca di un oggetto smarrito in casa.\nPalamidessi afferma di avere avuto gi\u00e0 da bambino il ricordo di una sua precedente incarnazione: sostiene infatti di essere vissuto nel Cinquecento come Girolamo Cardano, astrologo e matematico milanese. Attraverso gli esercizi di concentrazione, avrebbe poi ricordato di essere stato un cavaliere templare bruciato sul rogo nella Francia del Duecento, e ancora prima di essere stato il teologo ed esoterista Origene.\nEgli aggiunge che la sua personale balbuzie, compagna della sua vita attuale, era dovuta a un compenso karmico per aver pronunciato, al tempo della sua esistenza come Cardano, parole di maledizione contro i giudici che avevano condannato a morte suo figlio, commentando: \u00ab\u00e8 importante usare le corde vocali, guai a chi le usa per maledire!\u00bb."}
{"id": "83751", "revid": "2066852", "url": "https://it.wikipedia.org/wiki?curid=83751", "title": "In medio stat virtus", "text": "In medio stat virtus (o anche \"in medio virtus stat\") \u00e8 una locuzione latina, il cui significato letterale in italiano \u00e8: \u00abla virt\u00f9 sta nel mezzo\u00bb. La locuzione invita a ricercare l'equilibrio, che si pone sempre tra due estremi, pertanto al di fuori di ogni esagerazione.\nAnche nel buddhismo \u00e8 presente un simile concetto: Il sentiero che conduce alla cessazione della sofferenza si chiama Via di Mezzo, perch\u00e9 evita i due estremi dell\u2019auto-indulgenza e dell\u2019auto-mortificazione, comportamenti eccessivi che non conducono alla pace mentale. Questa via, elaborata nel Nobile Ottuplice Sentiero, consiste nel coltivare la virt\u00f9, la serenit\u00e0 meditativa e la saggezza.\nPrecedenti.\nL'espressione risale ai filosofi scolastici medievali, anche se gi\u00e0 Aristotele nell\"'Etica Nicomachea\" (\"\u03bc\u03ad\u03c3\u03bf\u03bd \u03c4\u03b5 \u03ba\u03b1\u1f76 \u1f04\u03c1\u03b9\u03c3\u03c4\u03bf\u03bd\"; trad.: \"il mezzo \u00e8 la cosa migliore\"), Orazio nelle \"Satire\" (\"est modus in rebus\"; trad.: \"c'\u00e8 una misura nelle cose\") e Ovidio nelle \"Metamorfosi\" (\"medio tutissimus ibis\"; trad.: \"seguendo la via di mezzo, camminerai sicurissimo\") avevano espresso un concetto similare.\nCitazioni latine simili.\nCicerone scrive nelle sue Tusculanae: \nInvece in Orazio troviamo il seguente verso:\nVariazioni medievali e moderne.\nNel Medioevo appaiono molte espressioni simili come \"In medio sedet inclita virtus\" (trad. \"In mezzo siede l'inclita virt\u00f9\") e \"Virtus in medio constat honesta loco\" (trad. \"L'onesta virt\u00f9 sta nel mezzo\"), tratte entrambi dalle opere di Walther.\nAnche in italiano esistono proverbi simili, come \"\"La virt\u00f9 dice la via di mezzo\" oppure \"La migliore \u00e8 la via di mezzo\"\"."}
{"id": "83752", "revid": "39692", "url": "https://it.wikipedia.org/wiki?curid=83752", "title": "Abete rosso", "text": ""}
{"id": "83754", "revid": "1222", "url": "https://it.wikipedia.org/wiki?curid=83754", "title": "Picea excelsa", "text": ""}
{"id": "83755", "revid": "1048993", "url": "https://it.wikipedia.org/wiki?curid=83755", "title": "Cast Away", "text": "Cast Away \u00e8 un film statunitense del 2000 diretto da Robert Zemeckis.\n\u00c8 la seconda collaborazione tra il regista e l'attore Tom Hanks dopo \"Forrest Gump\" (1994).\nTrama.\nChuck Noland \u00e8 un dirigente operativo della FedEx. L'uomo vive a Memphis con la fidanzata Kelly. Un giorno un'urgenza di lavoro lo porta a recarsi in Malesia, in pieno periodo natalizio. Durante il viaggio, l'aereo della FedEx su cui viaggia precipita nell'Oceano Pacifico, ma Chuck riesce a salvarsi approdando su un'isola deserta, dove riesce a sopravvivere bevendo acqua di cocco, mangiando granchi e imparando ad accendere il fuoco con mezzi di fortuna. Tra i detriti dell'aereo caduto portati dal mare sull'isola c'\u00e8 un pallone su cui, servendosi dell'impronta insanguinata della sua mano, disegna un volto e che chiama con il nome impresso della marca, \"Wilson\", rendendolo il compagno con cui parlare e confidarsi per non impazzire. In breve tempo la solitudine diventa terribile da sopportare; il tempo trascorre inesorabile e nessuno sembra cercarlo, tanto che Chuck pensa addirittura al suicidio.\nQuattro anni dopo, il mare porta sulla spiaggia un detrito di vetroresina: due pareti ad angolo appartenute a un ex bagno chimico. Notando la sua resistenza al vento, Chuck ha l'idea di utilizzarlo su una zattera come vela da dispiegare per superare la forte risacca marina, dovuta alla barriera corallina che circonda l'isola, per poi dirigersi in mare aperto alla ricerca di soccorsi. Dopo il primo tentativo fallito, il secondo ha successo. Tuttavia, egli dovr\u00e0 andare alla deriva sulla precaria zattera per molti giorni, senza pi\u00f9 cibo n\u00e9 acqua. Inoltre, dopo una tempesta, cade dalla zattera in mare aperto \"l'amico Wilson\", che Chuck tenta disperatamente e inutilmente di salvare, rischiando di affogare. Ormai giunto allo stremo delle forze, una nave portacontainer incrocia la zattera e finalmente lo raccoglie, riportandolo a casa.\nKelly, persa da tempo ogni speranza in un suo ritorno, si \u00e8 nel frattempo sposata con il suo dentista e ha avuto una bambina. In un momento di emotivit\u00e0, ella stessa sceglie di seguire Chuck, ma \u00e8 lui a farle capire che non sarebbe giusto abbandonare la sua famiglia e, pur a malincuore, esce dalla sua vita per sempre.\nQuando si trovava sull'isola, Chuck aveva conservato uno dei pacchi FedEx che si trovava sull'aereo, senza mai aprirlo. Il pacco lo aveva incuriosito per le due ali dorate raffigurate sulla scatola e, come sua promessa personale, lo aveva conservato anche sulla zattera, per consegnarlo al legittimo destinatario se fosse ritornato salvo negli Stati Uniti. Quando va per la consegna per\u00f2, non trova nessuno a casa del destinatario: lascia quindi il pacco sulla porta con un biglietto con scritto \"Questo pacco mi ha salvato la vita\", dopodich\u00e9 si allontana.\nFermatosi all'incrocio di quattro strade in mezzo al nulla, Chuck incontra una giovane donna in un che si ferma e gli d\u00e0 indicazioni. Quando ormai la donna riparte, Chuck nota sul retro del camioncino un'ala dipinta molto simile a quella del pacco.\nProduzione.\nRiprese.\nIl film venne girato tra il 1998 e il 2000 ma non consecutivamente, bens\u00ec in due periodi di tempo separati da diversi mesi. Hanks ingrass\u00f2 di circa 23\u00a0kg (50 libbre) durante la pre-produzione per interpretare il ruolo di un uomo grassoccio e di mezza et\u00e0 dalla vita sedentaria. La prima sessione di riprese inizi\u00f2 nel dicembre 1998, dove vennero effettuate tutte le scene nella vita \"civile\". Quindi si dovette attendere che Tom Hanks dimagrisse, perdendo circa 25\u00a0kg di peso corporeo (55 libbre), per interpretare la parte del sopravvissuto. In questo intervallo di tempo, il regista Robert Zemeckis ebbe modo di dirigere un altro film, \"Le verit\u00e0 nascoste\". Le scene sull'isola di Monuriki nelle Figi furono quindi riprese nel gennaio del 2000, e l'intera pellicola fu conclusa il 7 maggio dello stesso anno. Il film usc\u00ec nelle sale cinematografiche degli Stati Uniti il 22 dicembre 2000.\nLocation: l'isola di Monuriki.\nNella parte finale del film, Kelly racconta che le ricerche del naufrago furono effettuate nei dintorni di un'ipotetica isola a circa 600 miglia nautiche a sud delle Isole Cook, dove, nella realt\u00e0, c'\u00e8 solo il Pacifico meridionale. Tuttavia, il film fu effettivamente girato non molto distante da quei luoghi, ovvero nelle Isole Figi, ed esattamente sull'isola di Monuriki. L'isola \u00e8 realmente disabitata ed \u00e8 a pochissime miglia nautiche da \"Monu\", \"Yanuaya\" e \"Tokoriki\" (quest'ultima abitata), facente parte dell'arcipelago delle Mamanuca, relativamente vicine alla civilt\u00e0, a circa 18 miglia nautiche da Viti Levu, l'isola maggiore delle Figi. Gli anni successivi alla pellicola hanno reso Monuriki, ancora disabitata, protetta e ricca di un prezioso patrimonio floristico e faunistico, un'interessante meta turistica.\nFedEx.\nLa FedEx forn\u00ec supporto logistico e l'accesso ai propri magazzini di smistamento (Memphis, Los Angeles e Mosca) e anche l'utilizzo dei loro aeroplani, camion e uniformi. Un team di esperti di marketing della FedEx supervision\u00f2 la produzione del film per oltre due anni. L'amministratore delegato della FedEx Fred Smith appare nel ruolo di se stesso in un cameo nella scena della festa per il bentornato di Chuck. Al principio, l'idea di una storia basata su un aereo FedEx che precipita non fu bene accolta dalla dirigenza, ma poi i valori della storia furono ritenuti positivi per l'azienda. Del resto lo stesso personaggio interpretato da Tom Hanks, un alto dirigente della societ\u00e0, simboleggiava lo spirito di servizio di chi presta la sua opera nella FedEx, al punto di voler consegnare al destinatario un pacco recuperato dall'incidente aereo. La FedEx, che non pag\u00f2 nulla per far apparire il proprio logo nel film, guadagn\u00f2 molta visibilit\u00e0 in Asia ed Europa dopo l'uscita della pellicola.\nAccoglienza.\nIncassi.\nProdotto con un budget di 90 milioni di dollari, il film debutt\u00f2 al primo posto del botteghino nordamericano con un incasso di oltre 28 milioni nel suo primo weekend. Divenne un successo finanziario, incassando 233.632.142 nei soli Stati Uniti e 196.000.000 all'estero, per un totale di 429.632.142 in tutto il mondo. Fu il secondo maggior successo dell'anno negli Stati Uniti dietro \"Il Grinch\", e il terzo complessivo in tutto il mondo dopo \"\" e \"Il gladiatore\".\nCritica.\nIl film fu accolto ottimamente dalla critica. Il sito Rotten Tomatoes gli ha dato una valutazione pari a 90% basandosi su 154 recensioni, con un punteggio medio di 7.4/10. Su Metacritic ha invece un punteggio di 73/100 basato su 32 recensioni."}
{"id": "83759", "revid": "113819679", "url": "https://it.wikipedia.org/wiki?curid=83759", "title": "I vitelli dei romani sono belli", "text": "I vitelli dei romani sono belli \u00e8 un'espressione italiana che corrisponde a una frase grammaticalmente corretta della lingua latina: \"I, Vitelli, dei Romani sono belli\" (\"Va', o Vitellio, al suono di guerra del dio romano\"). Il gioco di parole \u00e8 apprezzabile in relazione alla profonda differenza tra significato italiano e latino, nonostante l'identit\u00e0 della frase nelle due lingue.\n\u00c8 una frase trabocchetto, spesso usata per indovinelli e scherzi dagli studenti di latino, come altre dello stesso genere: Cane Nero magna bella Persica (\"Canta, o Nerone, le grandi guerre persiane\"), Soli soli soli (\"All'unico sole della terra\"), Caesar ac Cato in foro (\"Cesare e Catone in piazza\"), Vate, lustrales carpe (\"Vate, raccogli le acque lustrali\").\nUna variazione sul tema \u00e8 rappresentata dalle frasi che hanno un'apparente traduzione che non corrisponde a quella corretta, come per esempio Magis ter meus asinus est o Mala mala mala sunt bona.\nDiverso \u00e8 il caso di quelle frasi \"bilingui\" che si possono leggere (col medesimo significato) tanto come frasi latine quanto come frasi italiane. Per esempio, di Gabriello Chiabrera: \"In mare irato, in subita procella, invoco Te, nostra benigna Stella\". Insigni autori \"bilingui\" in questo senso, sono stati Mattia Butturini e Anacleto Bendazzi."}
{"id": "83763", "revid": "14", "url": "https://it.wikipedia.org/wiki?curid=83763", "title": "Variabile casuale di Benford", "text": ""}
{"id": "83768", "revid": "6912", "url": "https://it.wikipedia.org/wiki?curid=83768", "title": "Larice comune", "text": ""}
{"id": "83770", "revid": "599013", "url": "https://it.wikipedia.org/wiki?curid=83770", "title": "Anita Wold", "text": "Biografia.\nOriginaria di Trondheim e attiva negli anni settanta, nel 1973 Anita Wold riusc\u00ec a battere il record del mondo femminile di Johanne Kolstad, imbattuto dal 1938: raggiunse gli 80 metri (contro i 72 del primato precedente) sul Kl\u00f8vsteinbakken di Meldal. Negli anni successivi miglior\u00f2 ulteriormente il primato, prima a \u0160trbsk\u00e9 Pleso nel 1974 (94 metri), poi a Sapporo nel 1976 (97,5 metri).\nI suoi risultati riscossero vasta eco in Norvegia sebbene non fossero omologati dalla Federazione Internazionale Sci perch\u00e9 all'epoca il salto con gli sci era ufficialmente riservato solo agli uomini, quindi non venivano registrati i risultati delle donne. . Fu chiamata in tale veste nella gara di Holmenkollen, prima donna a saltare dal celebre trampolino, ."}
{"id": "83774", "revid": "6912", "url": "https://it.wikipedia.org/wiki?curid=83774", "title": "Pinacee", "text": ""}
{"id": "83776", "revid": "599013", "url": "https://it.wikipedia.org/wiki?curid=83776", "title": "Amenemhat III", "text": "Biografia.\nFiglio di Sesostri (III) per questo sovrano non \u00e8 documentata alcuna coreggenza con il padre.\nSulla durata del suo regno le fonti storiche sono discordanti: Manetone gli attribuisce 18 anni di regno mentre il Canone Reale ne attesta almeno 40. La data pi\u00f9 alta confermata da ritrovamenti archeologici \u00e8 il 45\u00ba anno di regno.\nIl regno di Amenemhat (III) pu\u00f2 essere considerato il momento di massimo splendore e potenza del Regno Medio. Per l'Egitto fu un periodo di pace caratterizzato da un notevole sviluppo del commercio anche con l'estero (sicuramente con le citt\u00e0 di Biblo e Ugarit, mentre sono supposti ma non comprovati i contatti con Creta).\nUna grande quantit\u00e0 di informazioni su questo periodo vengono dalle iscrizioni rinvenute nelle varie localit\u00e0 ove si trovavano cave di pietra, confermando cos\u00ec la notevole attivit\u00e0 edilizia del sovrano.\nImpresa di grande rilevanza attribuita ad Amenemhat (III) fu la bonifica del Fayyum e l'utilizzo del lago Qarun come bacino di controllo delle acque del Nilo. Anche se preceduto in tali opere da altri sovrani della XII dinastia la vastit\u00e0, e l'importanza, dell'opera di Amenemhat fu tale che ancora in epoca romana il sovrano aveva un culto proprio nel Fayyum.\nSembra probabile che pur mantenendo la capitale a Ity Tawy (el-Lisht), Amenemhat abbia trasferito la Residenza, ossia il suo palazzo, e sede del governo effettivo, a Shedet.\nNon sono noti i motivi per cui a questo sovrano sembrano appartenere due piramidi, una a Dahshur e l'altra a Hawara. Nei pressi della seconda sorgeva anche un complesso edificio, di cui rimangono scarsissime tracce, di cui Manetone dice: \"... egli costru\u00ec il Labirinto nel nomo di Crocodilopoli, come tomba per s\u00e9.\"\nMogli di Amenemhat (III) furono Khnemet-nefer-hedjet \"Aat\" e Khnemet-nefer-hedjet \"Hetepti\"."}
{"id": "83777", "revid": "111288455", "url": "https://it.wikipedia.org/wiki?curid=83777", "title": "Discordianesimo", "text": "Il discordianesimo \u00e8 una religione satirica o parodistica fondata nel 1963 da Gregory Hill e Kerry Thornley, incentrata sul culto di Eris, dea Greca del caos nota ai latini come Discordia. \nLa religione parte dall'idea che il caos sia tutto ci\u00f2 che esiste, e che sia il disordine sia l'ordine siano illusioni imposte su di esso. A queste ci si riferisce, rispettivamente, come alle illusioni \"eristiche\" ed \"aneristiche\".\nSi tratta in definitiva di un gioco goliardico che non ha alcun intento di perseguire una qualche \"verit\u00e0 rivelata\" o di rapporto con la spiritualit\u00e0 intesa come \"natura trascendente\" e non intende offendere o denigrare in nessun modo l'autentico spirito di ricerca del Sacro dell'uomo.\n\u00c8 stato chiamato \"Zen per occidentali\", sulla base delle similarit\u00e0 con le interpretazioni assurdiste della scuola di Rinzai. Il Discordianesimo riconosce il caos, la discordia ed il dissenso come qualit\u00e0 valide e desiderabili, in contrasto con la maggior parte delle religioni, che idealizzano l'armonia e l'ordine.\nStoria.\nIl discordianesimo \u00e8 stato fondato da Gregory Hill (con gli pseudonimi di Malaclypse il Giovane o Mal-2 o L'omnibenevolo polipadre della verginit\u00e0 in oro o OPOVIG, The Omnibenevolent Polyfather of Virginity in Gold) e Kerry Thornley (chiamato anche Lord Omar Khayyam Ravenhurst). I \"Principia Discordia\" di Hill sono il documento fondante del Discordianesimo. Hill ha dichiarato di essersi rifatto ad un immaginario testo precedente, \"L'Onesto libro della verit\u00e0\", che sarebbe stato preso da un raccoglitore d'immondizia, secondo una citazione a pagina 00030 del \"Principia\". L'intento dissacrante della religione discordiana ha preso le forme di una bizzarra collezione di testi.\nMolte religioni adorano i principi di armonia e ordine nell'Universo, mentre il discordianesimo pu\u00f2 essere interpretato come l'accettazione del fatto che la disarmonia e il caos sono aspetti della realt\u00e0 altrettanto cogenti. I \"Principia Discordia\" suggeriscono spesso che il Discordianesimo sia stato fondato come antitesi dialettica alle pi\u00f9 popolari religioni basate sull'ordine.\nLa divinit\u00e0 matrona del discordianesimo \u00e8 stata indicata in Eris, la dea della discordia della mitologia greca, che la mitologia romana identifica con la dea Discordia.\nTanto Eric Steven Raymond che lo scrittore newyorkese Peter Lamborn Wilson (nato nel 1945), meglio conosciuto come Hakim Bey, nel suo scritto \"Zone temporaneamente autonome\" (\"Temporary Autonomous Zone\") del 1991, fanno riferimento al Discordianesimo come ad una religione praticata da \"hacker\" e menti inquiete in genere. Grande visibilit\u00e0 \u00e8 stata data al Discordianesimo da diversi riferimenti contenuti nei romanzi di fantascienza \"The Illuminatus! Trilogy\", testo base dell'esoterismo \"hacker\" scritto dallo scrittore di Brooklyn Robert Anton Wilson (1932-2007) e dal giornalista newyorkese Robert Shea (1933-1994). Importante contributo alla diffusione delle idee discordiane \u00e8 stato dato anche dalle numerose conferenze che Wilson ha tenuto in giro per il mondo. \"The Illuminatus! Trilogy\" racconta della lotta ingaggiata dalla societ\u00e0 segreta degli Illuminati, che governa il mondo pur restando nell'ombra, contro una anarchica resistenza di discordiani.\nOrganizzazione.\nL'insieme dei credenti discordiani \u00e8 detto \"La societ\u00e0 discordiana\", la cui definizione \u00e8 \"La societ\u00e0 discordiana non ha definizione\".\nI discordiani che non formano una propria setta, che appartengano alla setta di qualcun altro o meno, formano la \"Legione della Discordia Dinamica\" e possono essere chiamati \"legionari\". Per chi vuole diventare discordiano, pagina 00032 del \"Principia\" dice:\nAnaloga libert\u00e0 teorica \u00e8 lasciata al fedele discordiano: nei \"Principia Discordia\" si fa riferimento al \"k\u014dan\" zen delle \"tre libbre di lino\", con cui il maestro zen Dongshan Shouchu (morto nel 900) cercava di opporsi al tentativo razionale da parte di un allievo di comprendere l'insegnamento del Buddha e la sua intima essenza: nei \"Principia\", la risposta \"Cinque tonnellate di lino\" (\"Five tons of flax\") \u00e8 indicata come risposta alla domanda \"Quale \u00e8 il significato di POEE?\". I discordiani sono quindi soliti usare questa frase come slogan giocoso o come risposta a domande filosofiche.\nPOEE.\nLa setta del discordianesimo fondata da Malaclypse il Giovane e Omar Khayyam Ravenhurst \u00e8 conosciuta come \"L'ordine parateo-anametamistico dell'esoterica di Eris\" (POEE, dall'inglese \"Paratheo-anametamystikhood Of Eris Esoteric\"); i \"Principia Discordia\" parlano specificatamente di POEE, oltre che del discordianesimo in generale.\nPer esempio, pagina 00022 contiene \u2013 oltre che una citazione di Lichtenberg: \"Questo libro \u00e8 uno specchio. Quando una scimmia guarda dentro, nessun apostolo guarda fuori.\" \u2013 alcuni dettagli sulla struttura di POEE. In particolare POEE si comporrebbe di cinque gradi:\nI legionari discepoli POEE sono autorizzati a iniziare altri come legionari della societ\u00e0 discordiana. I sacerdoti nominano i propri diaconi. Il polipadre consacra i sacerdoti. Dalla pagina 00036 dei \"Principia Discordia\" si apprende che \"un papa \u00e8 colui che non \u00e8 sotto l'autorit\u00e0 delle autorit\u00e0\" e che \"Ogni uomo, donna e bambino su questa Terra \u00e8 un genuino e autorizzato Papa\".\nSecondo i \"Principia Discordia\" \u00e8 una trib\u00f9 di filosofi, teologi, maghi, scienziati, artisti, pagliacci e simili maniaci, intrigati dalla dea della confusione Eris e dalle sue azioni.\nFilosofia.\nAlle pagine 00049 e 00050 del \"Principia Discordia\" appare un sommario della filosofia discordiana.\nCao.\nLa parola \"Cao\" \u00e8 stata coniata come singolare di \"caos\". Nella religione discordiana, il cao \u00e8 il simbolo della natura patafisica della realt\u00e0; istanze singolari di caos che sono alla base della teoria patafisica.\nIl Sacro Cao \u00e8 un simbolo usato dai discordiani per illustrare la correlazione tra ordine e disordine. Assomiglia ad un simbolo yin yang, ma secondo i \"Principia Discordia\":\nLa scelta del pentagono come simbolo del Principio Aneristico sarebbe in parte collegata al Pentagono di Washington DC e in parte alla Legge dei Cinque. La Mela dorata della Discordia \u00e8 quella menzionata nella storia dell'Affronto Originale (il celebre pomo della discordia).\nLa legge dei Cinque.\nLa legge dei Cinque \u00e8 riassunta a pagina 00016 del \"Principia Discordia\":\nCome buona parte del discordianesimo, la Legge dei Cinque appare come uno scherzo perverso, un esempio di bizzarro sovrannaturalismo.\nL'appendice Beth della \"Trilogia degli Illuminati\" di R. A. Wilson discute di parte della numerologia del discordianesimo e si domanda cosa succederebbe alla Legge dei Cinque se ognuno avesse sei dita in ogni mano.\nLa maledizione di Grigiaghigna.\nLa \"maledizione di Grigiaghigna\" \u00e8 una delle parti pi\u00f9 importanti del discordianesimo. Si pu\u00f2 trovare alle pagine 00042 e 00063 dei \"Principia Discordia\". Il metodo per combattere la maledizione si trova invece alle pagine 00063 e 00074. Secondo i \"Principia\", Grigiaghigna (conosciuto dagli anglosassoni come \"Greyface\") fu un uomo che visse nel 1166 a.C. e insegn\u00f2 che la vita \u00e8 seria e il gioco \u00e8 peccato. La maledizione \u00e8 lo sbilanciamento psicologico e spirituale che risulta da queste credenze.\nAccettando la vita come seria e ordinata, i seguaci di Grigiaghigna finiscono per dividere tutte le cose secondo ordine e disordine. In questo sistema l'ordine viene preferito a tutti i costi al disordine; questo porterebbe ad accettare sia l'ordine costruttivo che l'ordine distruttivo.\nLegge dell'Escalation Eristica.\nI \"Principia Discordia\" contengono, alla pagina 00046, la Legge dell'Escalation Eristica. Questa legge afferma l'equazione \"Imposizione dell'Ordine = Escalation del Caos\".\nIl Pentaconato.\nIl Pentaconato \u00e8 un insieme di cinque doveri sacri del discordiano. I \"Principia\" cos\u00ec li elencano:\nLa quinta legge \u00e8 un avvertimento verso ogni fede rivelata: bench\u00e9 le parole possano ispirare un credo, non dovrebbero esserne la fonte. La quarta legge stabilisce un dogma religioso, ma la terza istruisce a rifiutarlo, fornendo esempi di dogmi di altre religioni. La seconda legge mostra la futilit\u00e0 dei dogmi: il Sistema discordiano ufficiale di numerazione dei documenti non \u00e8 spiegato nel Pentaconato. In accordo con i principi del caos, le parole non possono definire un credo condiviso da tutti; ogni persona interpreter\u00e0 la scrittura diversamente. Alcuni suppongono che il \"Sistema discordiano ufficiale di numerazione dei documenti\" della seconda legge sacra abbia qualcosa a che vedere col fatto che tutti i numeri di pagina del libro sono formati esattamente da cinque cifre.\nLa ghiandola pineale.\n\"Consulta la tua ghiandola pineale\" \u00e8 un comune modo di dire discordiano. Alcuni discordiani considerano la ghiandola pineale la fonte delle risposte alle domande pi\u00f9 difficili della vita."}
{"id": "83779", "revid": "1546219", "url": "https://it.wikipedia.org/wiki?curid=83779", "title": "In vino veritas", "text": "In vino veritas () \u00e8 un proverbio latino che letteralmente significa: \u00abnel vino \u00e8 la verit\u00e0\u00bb.\nCi\u00f2 significa che quando una persona \u00e8 alticcia ha i freni inibitori rilassati e pu\u00f2 facilmente rivelare fatti e pensieri veritieri che da sobrio non direbbe mai. Come scrive Orazio, \u00abche cosa non rivela l'ebbrezza? Essa mostra le cose nascoste\u00bb e altrove scrive che i re \u00abtorturano con il vino colui che essi non sanno se sia degno di amicizia\u00bb.\nNei \"Dipnosofisti\" Ateneo cita Filocoro, il quale afferma che chi si abbandona al vino non solo si scopre, ma d\u00e0 anche l'occasione agli altri di farsi conoscere per la libert\u00e0 che il vino ispira: \u00abDi qui il proverbio il vino \u00e8 verit\u00e0. Teognide ha anche detto che il vino scopre il pensiero dell'uomo\u00bb.\nNella sua variante greca il proverbio \u00e8 anche citato da Diogeniano e Zenobio. Nella variante latina \u00e8 citato da Plinio il Vecchio.\nD'altra parte il proverbio \u00e8 contraddetto dal fatto che l'eccesso di vino pu\u00f2 fare concepire false opinioni. A questo proposito nell'inserire questo antico detto nei suoi \"Adagia\" Erasmo da Rotterdam commenta che \u00abnon sempre la verit\u00e0 si contrappone alla menzogna, ma talvolta si contrappone alla simulazione\u00bb e perci\u00f2 accade che si dicano in buona fede cose false, aggiungendo anche che si dicano verit\u00e0 pur parlando in modo insincero. Pertanto occorrerebbe distinguere un'ubriachezza sfrenata, che generalmente falsifica la corretta visione della realt\u00e0, da una moderata ebbrezza che \u00abelimina la simulazione e l'ipocrisia\u00bb.\nUna filosofia di vita e insieme uno scherzoso paralogismo che l'umanista Sabba da Castiglione attribu\u00ec a un non meglio identificato \u00abgran filosofo tedesco\u00bb di Basilea, \u00ab\"qui erat maximus doctor potavinus\"\u00bb, reciterebbe: \u00ab\"Qui bene bibit et bene comedit, bene dormit, qui bene dormit, non peccat, qui non peccat vadit in paradisum. Ergo si volumus ire in paradisum, bibamus et comedamus egregie\"\u00bb."}
{"id": "83780", "revid": "1026903", "url": "https://it.wikipedia.org/wiki?curid=83780", "title": "Lucrezia Borgia (opera)", "text": "Lucrezia Borgia \u00e8 un'opera di Gaetano Donizetti, su libretto di Felice Romani, tratto dall'omonima tragedia di Victor Hugo. La prima rappresentazione dell'opera inaugur\u00f2 la stagione di Carnevale del Teatro alla Scala di Milano il 26 dicembre 1833.\nLe prime rappresentazioni e la censura.\n\"Lucrezia Borgia\" segna l'incrinatura dei rapporti tra Donizetti e Romani, che collaboravano insieme dall'anno dello sfortunato debutto del compositore alla Scala, con \"Chiara e Serafina\" nel 1822: in seguito i due avevano conosciuto sia indiscussi trionfi (\"Anna Bolena\", 1830, e \"L'elisir d'amore\", 1832) sia altri clamorosi insuccessi (\"Ugo, Conte di Parigi\", 1832). L'opera, adattata da Romani a pochi mesi dal debutto sulle scene del dramma di Hugo, viene tuttavia consegnata dal librettista al compositore con notevole ritardo rispetto alla prassi, appena un mese prima del debutto sulle scene. La vedova di Romani, Emilia Branca, attribuisce le cause del ritardo della stesura del libretto sia ai problemi della censura, sia a quelli relativi alla primadonna, Henriette M\u00e9ric-Lalande, che pretendeva di chiudere l'opera con un'aria di bravura. Tuttavia i resoconti di Emilia Branca tuttora vengono ritenuti poco affidabili, sia per quanto riguarda i capricci del soprano, sia per quanto riguarda la censura, che invece colpir\u00e0 l'opera negli altri teatri e non a Milano. &lt;br&gt; \nIl debutto fu funestato da un'indisposizione della primadonna, che si rimise solo nelle successive serate: nonostante il grande successo di pubblico, testimoniato dalle trentatr\u00e9 repliche totalizzate in tre mesi, la critica si scagli\u00f2 ferocemente sia contro il soggetto scabroso e scandaloso, sia contro la penuria di arie solistiche secondo la \"tradizione italiana\". Fu questo uno dei motivi che spinse Donizetti a rimaneggiare pi\u00f9 volte la partitura dell'opera, soprattutto il brano finale riservato alla protagonista, gi\u00e0 privato del \"da capo\" a partire dalla prima ripresa dell'opera avvenuta a Firenze nel 1836, con protagonista Luigia Boccabadati. Altre modifiche furono le nuove arie concepite per i tenori Nikolaj Ivanov e Mario.&lt;br&gt;\nAccanto alle questioni musicali, Donizetti si scontr\u00f2 con quelli relativi alla censura: quando l'opera fu rappresentata a Parigi il 27 ottobre 1840 al Th\u00e9\u00e2tre des Italiens con Giulia Grisi nel ruolo del titolo, Hugo si oppose all'utilizzo del titolo originale e ottenne un'ingiunzione contro ulteriori rappresentazioni. Il libretto venne quindi riscritto e reintitolato \"La Rinnegata\" per il 31 ottobre, con i personaggi italiani cambiati in turchi. Il soggetto, per l'epoca assai scabroso, aveva d'altronde gi\u00e0 subito pesanti interventi censori in Italia, che comportarono modifiche sostanziali al titolo, ai versi e alla trama. Di volta in volta \"Lucrezia Borgia\" fu rappresentata con altri titoli e con ambientazioni diverse: \"Alfonso, duca di Ferrara\", \"Dalinda\", \"Elisa da Fosco\", \"Eustorgia da Romano\", \"Giovanna I di Napoli\", \"Nizza de Grenade\".&lt;br&gt;\nNonostante i problemi degli adattamenti, \"Lucrezia Borgia\" divenne una delle opere pi\u00f9 popolari di Donizetti, tanto da sopravvivere lungamente nel repertorio fino alla fine del XIX Secolo. Dopo qualche decennio di oblio, \u00e8 stata riscoperta in tempi moderni grazie alla \"ripresa\" del 24 aprile 1933 nell'ambito del Maggio Musicale Fiorentino. Nel secondo Novecento l'opera \u00e8 stata un cavallo di battaglia di Leyla Gencer, Montserrat Caball\u00e9, Joan Sutherland, Ren\u00e9e Fleming, Edita Gruberov\u00e1 e Mariella Devia.\nTrama.\nPrologo.\nA Venezia, si festeggia il Carnevale presso Palazzo Grimani: tra gli invitati figurano alcuni diplomatici ferraresi, capeggiati dal serioso Gennaro e dall'esuberante Maffio Orsini. Un altro invitato, tale Gubetta, si unisce all'elogio della bella vita veneziana lodando l'ospitalit\u00e0 di un'altra signoria italiana: quella degli Estensi, guidati da Alfonso e dalla consorte, Lucrezia Borgia. Al solo nominare quest'ultima, l'intera sala si raggela: la maggior parte degli invitati ha sub\u00ecto ogni sorta di angheria dalla donna e dalla sua potente e pericolosa famiglia, e Maffio giustifica il suo odio contro di lei: dopo una battaglia a Rimini, era stato salvato da Gennaro, e i due, riparatisi in un bosco, avevano ascoltato l'oracolo di un vecchio indovino che li esortava a fuggire Lucrezia, pena la morte (\"Nella fatal di Rimini\"). Gli amici esortano Maffio a non pensare a quella vicenda cos\u00ec lugubre in un clima di festa, e si allontanano nel palazzo a festeggiare. &lt;br&gt;\nGennaro, addormentatosi durante il racconto di Maffio, rimane solo, e viene vegliato da una misteriosa donna appena giunta in gondola: \u00e8 Lucrezia Borgia stessa, da tempo interessata al giovane Gennaro. Gubetta, suo informatore, tenta di metterla in guardia, dato che a Venezia \u00e8 piena di nemici, ma lei non vi bada, e lo allontana, volendo rimanere sola a contemplare il giovane ancora addormentato, incurante di essere spiata da altre due figue mascherate (\"Com'\u00e8 bello, quale incanto\"). Gennaro si sveglia, e rimane colpito dalla bellezza della dama misteriosa, verso la quale professa un immediato e ardente amore; il giovane, tuttavia, si corregge, affermando che il suo amore \u00e8 diretto verso un'altra donna: sua madre, che tuttavia non ha mai conosciuto. Lucrezia, incuriosita dalle sue parole, lo invita a proseguire, e Gennaro le racconta la storia della sua vita: non ha mai conosciuto sua madre, adottato da un pescatore, finch\u00e9 un giorno un cavaliere gli aveva recato una lettera firmata dalla madre tanto ricercata, la quale, temendo per le loro vite, non ha voluto palesargli il nome (\"Di pescatore ignobile\"). Al racconto, Lucrezia si commuove, rassicurandolo che un giorno potr\u00e0 incontrare la donna che cerca. &lt;br&gt;\nImprovvisamente sopraggiungono gli amici di Gennaro, che, inorriditi, riconoscono la Borgia, e rivelano la sua identit\u00e0 all'amico incredulo, svelandone i delitti e insultandola (\"Maffio Orsini, signora, son io\"): Gennaro si allontana, disgustato.\nAtto Primo.\nA Ferrara, sotto la casa di Gennaro, viene rivelata l'identit\u00e0 delle due maschere che spiavano Lucrezia e Gennaro: nientemeno che il Duca Alfonso stesso, con il suo scherano Rustighello. Stanco e umiliato dalle continue tresche della moglie, il Duca ha deciso di eliminare l'ennesimo rivale (\"Vieni, la mia vendetta\"). &lt;br&gt;\nAlfonso e Rustighello si ritirano quando escono dalla casa Gennaro e i suoi amici. Maffio e gli altri continuano a stuzzicarlo per l'avventura \"galante\" con la Borgia, che abita proprio di fronte a Gennaro: il giovane, infastidito dai loro scherzi, per provare ai loro occhi il suo odio verso la donna, sfregia lo stemma del suo palazzo (col pugnale rimuove la \"B\" della scritta \"Borgia\", risultando, cos\u00ec, \"orgia\"). Gli amici si ritirano, ed entra, assieme a Rustighello, Astolfo, scherano di Lucrezia. Il primo vuole portare Gennaro da Alfonso, a sicura morte; il secondo da Lucrezia, per una festa: Rustighello e i suoi hanno la meglio su Astolfo, che fugge, mentre gli scherani del Duca entrano in casa di Gennaro. &lt;br&gt;\nA Palazzo Ducale, Alfonso riceve Lucrezia, infuriata per l'affronto sub\u00ecto: alla moglie il Duca risponde di aver gi\u00e0 catturato il vandalo, che lei vuole morto, e gode nel vedere il suo terrore, quando le viene presentato Gennaro. Lucrezia allora, rimasta ancora sola col marito, chiede la grazia per il giovane: Alfonso rifiuta, e getta la maschera, rinfacciandole i tradimenti e manifestandole la sua volont\u00e0 di vendicarsi (\"Soli noi siamo\"). Lucrezia viene costretta dal feroce marito, che finge di accordare il perdono a Gennaro, a versargli una coppa di vino avvelenato; ma la donna, appena uscito il marito, intima a Gennaro di fuggire subito tramite una porta segreta, non prima di avergli fatto bere un antidoto ed avergli ordinato di allontanarsi da Ferrara (\"Infelice! Il veleno bevesti\").\nAtto Secondo.\nRustighello e i suoi hanno seguito Gennaro, ritornato a casa, e lo spiano mentre ha un colloquio con Maffio: Gennaro, dopo quanto successo al palazzo dei duchi, ha intenzione di lasciare Ferrara, ma l'amico riesce a farlo desistere, e lo invita a una festa presso la casa della principessa Negroni (\"Minacciata \u00e8 la mia vita\"). I due amici partono, ma non vengono seguiti dagli scherani del Duca: Rustighello sa che alla festa della Negroni c'\u00e8 una trappola mortale tesa dalla stessa Lucrezia. &lt;br&gt;\nAlla festa della Negroni, Gennaro, Maffio e i loro amici bevono e brindano in onore all'ospite di casa: Gubetta, tuttavia, complice di Lucrezia nella sua vendetta, provoca Maffio, e ne segue una lite che fa fuggire le donne, lasciando soli gli invitati. Sedata la rissa, un coppiere porta del vino di Siracusa, bevuto da tutti, meno che Gubetta: Gennaro solo se ne accorge. Mentre Maffio intona un brindisi (\"Il segreto per esser felici\"), da fuori scena risuonano dei lugubri canti che si avvicinano: gli invitati, con orrore, scoprono tutte le porte della casa bloccate, ed appare Lucrezia, trionfante. La donna comunica agli invitati di essersi vendicata per l'affronto sub\u00ecto a Venezia avvelenando il vino che poco fa hanno bevuto, e mostra loro le bare gi\u00e0 pronte: Gennaro allora avanza, affermando che ve ne servir\u00e0 una in pi\u00f9. Lucrezia, sconvolta, fa uscire tutti quanti per rimanere sola con Gennaro: la donna rimprovera al giovane di averle disobbedito, ma Gennaro le mostra l'antidoto che gli \u00e8 rimasto. Lucrezia si rasserena, ma quando Gennaro afferma di volerlo dividere con gli amici lo informa che quel che gli \u00e8 rimasto gli basta appena per salvarsi: Gennaro, allora, si prepara ad ucciderla, per vendicare gli amici. La donna per fermarlo gli rivela la verit\u00e0: egli \u00e8 un Borgia, e per di pi\u00f9 il suo stesso figlio (\"M'odi, ah, m'odi\"). Gennaro, dapprima inorridito dalla notizia, in punto di morte cerca il conforto della madre che non ha mai conosciuto fino ad allora (\"Madre, se ognor lontano\"), e muore. Rientra Alfonso con tutta la corte, esultante per la morte del \"rivale\", ma Lucrezia lo mette al corrente della verit\u00e0, implorando per s\u00e9 stessa la vendetta di Dio (\"Era desso il figlio mio\") quindi sviene."}
{"id": "83782", "revid": "484362", "url": "https://it.wikipedia.org/wiki?curid=83782", "title": "In diebus illis", "text": "In diebus illis \u00e8 un'espressione tardo-latina usata nei Vangeli, dal significato letterale: \"in quei giorni\".\nTale espressione, come anche \"in illo tempore\" (\"in quel tempo\"), cominciava spesso i brani del Vangelo declamati durante la Messa in latino. \u00c8 inoltre l'origine della parola scherzosa \"busillis\".\nAmbedue le formule, comunque, non appartengono al latino classico, in cui l'indicazione temporale si esprime con l'ablativo semplice."}
{"id": "83783", "revid": "181699", "url": "https://it.wikipedia.org/wiki?curid=83783", "title": "Cane Nero magna bella Persica", "text": "Cane Nero magna bella Persica (traduzione dal latino: \"Canta, o Nerone, le grandi guerre persiane\"; traduzione dal romanesco: \"Cane nero mangia bella pesca\") non \u00e8 propriamente un proverbio latino, ma \u00e8 una frase che sia in italiano (o, meglio, in dialetto romanesco), sia in latino ha un significato, anche se i due significati sono profondamente discordanti tra loro.\n\u00c8 una frase trabocchetto spesso usata per indovinelli e scherzi dagli studenti di latino, come l'altra famosa frase trabocchetto: I vitelli dei romani sono belli. Un'interessante variazione sul tema \u00e8 rappresentata dalle frasi che hanno un'apparente traduzione, che non corrisponde a quella corretta: per esempio Magis ter meus asinus est o Mala mala mala sunt bona.\nDiverso \u00e8 il caso di quelle frasi \"bilingui\", che si possono leggere (col medesimo significato) tanto come frasi latine quanto come frasi italiane, come: \"In mare irato, in subita procella, invoco Te, nostra Divina Stella\". Autori di riferimento: Mattia Butturini e Anacleto Bendazzi."}
{"id": "83784", "revid": "10501", "url": "https://it.wikipedia.org/wiki?curid=83784", "title": "Interdum dormitat bonus Homerus", "text": ""}
{"id": "83787", "revid": "6826", "url": "https://it.wikipedia.org/wiki?curid=83787", "title": "Juan Domingo Per\u00f3n Sosa", "text": ""}
{"id": "83793", "revid": "118260068", "url": "https://it.wikipedia.org/wiki?curid=83793", "title": "In camera caritatis", "text": "In camera caritatis \u00e8 una locuzione latina, dal significato letterale di \"nella camera di carit\u00e0\", con significato traslato di \"in un posto dove nessuno possa sentire\". Il detto \u00e8 di origine medievale: la camera identifica il luogo in cui si esercitava il potere, e la caritas, da intendersi in senso cristiano, rimanda ad un atteggiamento di amore verso il prossimo quindi antitetico all'intransigenza tipica della legge. Per questo motivo il detto \u00e8 spesso usato in relazione ad un rimprovero che vuole essere esposto solo all'interessato.\nL'espressione viene anche usata quando si vuole confidare qualcosa che non deve per\u00f2 diventare di dominio pubblico; se una persona afferma: \"in camera caritatis, questo l'ho fatto io\", significa che effettivamente ha fatto quella cosa, ma che negher\u00e0 ufficialmente, con tutte le sue forze, di averla fatta."}
{"id": "83796", "revid": "251174", "url": "https://it.wikipedia.org/wiki?curid=83796", "title": "Blocco di Berlino", "text": "Il blocco di Berlino (24 giugno 1948 - 11 maggio 1949) fu una delle crisi pi\u00f9 importanti della guerra fredda e consistette nel blocco da parte dell'Unione Sovietica di tutti gli accessi stradali e ferroviari a Berlino Ovest.\nLa crisi inizi\u00f2 a risolversi quando l'Unione Sovietica non fece nulla per fermare il ponte aereo per Berlino, ovvero i voli umanitari statunitensi, britannici e francesi che trasportavano cibo ed altre forniture per i settori occidentali di Berlino. Il blocco di Berlino fu uno dei pi\u00f9 grandi blocchi attorno ad una citt\u00e0 della storia moderna.\nPremesse.\nDopo la fine della seconda guerra mondiale, le potenze alleate conclusero l'accordo di Potsdam, dividendo la sconfitta Germania in quattro zone di occupazione. Anche Berlino fu divisa in quattro zone, ma essendo la citt\u00e0 all'interno della porzione di Germania occupata dai sovietici, i settori statunitense, britannico e francese, poi conosciuti come Berlino Ovest, formarono un'exclave di quella che poi sarebbe stata la Repubblica Federale Tedesca all'interno del territorio della Germania Est.\nLa disputa su Berlino.\nI sovietici spingevano affinch\u00e9 la Germania Ovest, che poi sarebbe diventata la Repubblica Federale Tedesca, pagasse loro danni di guerra, bench\u00e9 questo non fosse stato concordato. Il presidente statunitense Harry S. Truman rifiut\u00f2 e il 18 giugno 1948 introdusse il nuovo marco tedesco al posto della valuta d'occupazione nei tre settori occidentali della Germania, riunificati sotto il controllo statunitense dopo che Francia e Regno Unito avevano deciso di ritirarsi, una per le perdite subite nella guerra d'Indocina e l'altra per via del governo laburista concentrato sul welfare interno, e che il 23 maggio 1949 furono trasformate nella Repubblica Federale Tedesca. Era questa una misura di pressione su Stalin per porre fine all'occupazione e riunificare la Germania. I sovietici obiettarono che, essendo stati invasi due volte da uno Stato tedesco negli ultimi trent'anni, volevano una Germania smilitarizzata, come il Giappone, prima che si potesse parlare di riunificazione. Cos\u00ec Stalin rispose, il 7 ottobre 1949, trasformando la zona d'occupazione sovietica della Germania in uno Stato \"indipendente\", ma egemonizzato dall'URSS, la Repubblica Democratica Tedesca, nonostante fosse riluttante alla creazione di due Germanie, preferendo avere influenza in tutto lo Stato tedesco piuttosto che il controllo totale della sola parte sovietica.\nI sovietici volevano che gli occidentali, che occupavano Berlino Ovest (situata all'interno della zona di occupazione sovietica), se ne andassero, cos\u00ec da poterne avere il controllo.\nIl ponte aereo.\nIl 24 giugno 1948 l'URSS blocc\u00f2 gli accessi ai tre settori occupati dalle truppe di USA, Regno Unito e Francia a Berlino, tagliando tutti i collegamenti stradali e ferroviari che giocoforza attraversavano la parte di Germania sotto controllo sovietico. D'altra parte le tre potenze alleate non avevano mai contrattato un diritto di passo. Le parti occidentali della citt\u00e0 furono anche scollegate dalla rete elettrica, anch'essa sotto controllo sovietico. Berlino Ovest divenne una buia citt\u00e0 assediata, senza viveri n\u00e9 medicinali.\nIl comandante delle truppe d'occupazione statunitensi, generale Lucius D. Clay, propose di inviare una grossa colonna corazzata attraverso le strade che collegavano la Germania occidentale a Berlino. La colonna avrebbe marciato pacificamente per scortare gli aiuti umanitari, ma sarebbe stata pronta a rispondere al fuoco se bloccata o attaccata. Il presidente Harry S. Truman reput\u00f2 la proposta foriera di un inaccettabile rischio di guerra e dette incarico al generale Albert Wedemeyer, comandante dell'aviazione statunitense in Europa, di studiare la fattibilit\u00e0 di un ponte aereo.\nIl 25 giugno, il giorno dopo l'inizio del blocco, fu iniziato un enorme ponte aereo, che poi durer\u00e0 ben 462 giorni. Centinaia e centinaia di aeroplani, chiamati affettuosamente \"Rosinenbomber\" (bombardieri d'uva passa) dalla popolazione locale, trasportarono un'enorme variet\u00e0 di provviste, da interi container pieni di viveri, carbone e medicinali a piccoli pacchetti di caramelle con attaccato un minuscolo paracadute individuale per i bambini (i pacchetti di caramelle paracadutati furono ideati dal pilota Gail Halvorsen). Gli ammalati gravi ed i bambini venivano evacuati dalla citt\u00e0 con gli stessi aerei.\nGli aeromobili vennero forniti e volarono dagli Stati Uniti, dal Regno Unito e dalla Francia, ma gli equipaggi furono forniti anche dall'Australia, dal Sudafrica e dalla Nuova Zelanda. Furono in totale effettuati 278.228 voli, trasportando 2.326.406 tonnellate di cibo e altre forniture, tra cui 1.500.000 tonnellate di carbone per riscaldamento e produzione di energia elettrica, dando vita al pi\u00f9 grande trasporto umanitario della storia. All'apice dell'operazione atterravano a Berlino 1.398 voli ogni 24 ore, trasportando 12.940 tonnellate di viveri, carbone e macchinari.\nL'Unione Sovietica tolse il blocco a mezzanotte del 12 maggio 1949. Il ponte aereo continu\u00f2 comunque fino al 30 settembre, in quanto era intenzione delle potenze occidentali costituire a Berlino sufficienti scorte per far fronte all'ipotesi che i sovietici bloccassero di nuovo la citt\u00e0."}
{"id": "83797", "revid": "287204", "url": "https://it.wikipedia.org/wiki?curid=83797", "title": "Cevio", "text": "Cevio () \u00e8 un comune svizzero di 1\u00a0177 abitanti del Cantone Ticino, nel distretto di Vallemaggia del quale \u00e8 capoluogo.\nGeografia fisica.\nCevio \u00e8 situato al centro della Valle Maggia. La regione gode d'un buon soleggiamento con un numero moderato di precipitazioni annue.\nStoria.\nDal suo territorio nel 1858 \u00e8 stata scorporata la localit\u00e0 di Linescio, divenuta comune autonomo; il 2006 Cevio ha inglobato i comuni soppressi di Bignasco e Cavergno.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella (fino al 1850 con Linescio):\nCultura.\nA Cevio sono presenti l'unica scuola media della Valle Maggia e il Museo etnografico di Valle Maggia, allestito nel 1963 nel palazzo Franzoni.\nInfrastrutture e trasporti.\nDal 1907 al 1965 \u00e8 stato congiunto con Locarno con la ferrovia Locarno-Ponte Brolla-Bignasco a trazione elettrica, attraverso le stazioni di Cevio e di Cevio Ospedale.\nCevio \u00e8 servito da un servizio di autobus, \u00e8 collegato alla rete di trasporto pubblico dalla linea 315 della FART, Locarno - Cavergno. \u00c8 anche il punto di partenza delle autolinee Cevio - Bosco Gurin e Cevio - Cimalmotto. La strada da Locarno alla Vallemaggia \u00e8 sicura per l'inverno\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune. ."}
{"id": "83798", "revid": "1123126", "url": "https://it.wikipedia.org/wiki?curid=83798", "title": "Anno liturgico", "text": "Nelle chiese cristiane, l'anno liturgico \u00e8 composto dal ciclo delle stagioni liturgiche, le quali determinano le feste da osservare, le celebrazioni dei Santi, e i passi delle Sacre scritture da leggersi nelle celebrazioni.\nTempi diversi all'interno di uno stesso anno liturgico presentano differenze nei contenuti teologici, nella liturgia e nei colori liturgici usati nelle celebrazioni.\nDefinizione dell'anno liturgico.\nL'anno liturgico esprime in sommo grado l'accezione liturgica del concetto cristiano di temporalit\u00e0 e, in tale funzione, \u00e8 innanzitutto il segno liturgico della signoria di Ges\u00f9 Cristo sulla temporalit\u00e0: a tale signoria \u00e8 associato sia l'uomo sia, in particolare, il cristiano con il culto della vita, il cui presupposto \u00e8 la fede, virt\u00f9 teologale strettamente collegata al tempo nel cui ambito si esplica. La teologia cristiana \u00e8 concorde nel riconoscere l'interdipendenza tra la fede e il tempo in quanto al di fuori del tempo non esiste la fede ma la visione.\nConsiderato il legame tra l'anno liturgico e il concetto di temporalit\u00e0, e tenuto conto che tale ultimo concetto nel Cristianesimo \u00e8 anche una categoria teologica e, per ci\u00f2 che concerne la temporalit\u00e0 dopo Cristo, assume specificatamente\nsia una valenza soteriologica, per cui la temporalit\u00e0 deve intendersi come la categoria in cui si incontra il Mistero di Cristo e si attua la salvezza, sia una valenza escatologica per cui la temporalit\u00e0 deve intendersi teleologicamente, ossia nel senso degli \"ultimi tempi\" inaugurati dalla pentecoste e culminanti nella parusia. Perci\u00f2, essendo l'anno liturgico il segno liturgico della temporalit\u00e0 intesa quale ambito sia di salvezza sia dell'attesa degli \"ultimi tempi\", ne consegue rispettivamente che:\nL'anno liturgico \u00e8, infine, la fase temporale in cui vengono officiate le celebrazioni cultuali di ogni confessione cristiana le quali, a loro volta, sono congiunte tra loro in periodi, detti solitamente \"tempi liturgici\", che insieme costituiscono l'anno liturgico.\nPanoramica generale sull'anno liturgico.\nNonostante la cadenza annuale, l'anno liturgico non corrisponde perfettamente all'anno civile e, fatta eccezione per alcuni riti orientali, ha una durata variabile in quanto le date di inizio e fine sono mobili. Da ci\u00f2 consegue che non esiste per tutto il Cristianesimo un unico anno liturgico in quanto lo stesso varia:\nPertanto si pu\u00f2 affermare che:\nPur se timidamente, comincia a diffondersi nel linguaggio comune l'espressione \"Anno liturgico Cristiano\" dove, in contrasto con quanto sopra riportato, viene affermata l'esistenza di un solo anno liturgico e si sottintende l'esistenza di un solo rito cristiano.\nTra i vari anni liturgici permangono diversi elementi comuni, tanto maggiori quanto pi\u00f9 ragguardevoli sono i fattori comuni tra le singole Confessioni cristiane.\nStruttura dell'anno liturgico.\nIn tutti gli anni liturgici, normalmente, si alternano due calendari distinti:\nIn alcuni anni liturgici, fra cui tutti quelli latini, il primo calendario ha prodotto la nascita del ciclo denominato Temporale, mentre il secondo calendario ha prodotto la nascita del ciclo denominato Santorale. Non vi \u00e8 per\u00f2 piena corrispondenza tra il primo calendario e il Temporale da un lato, e tra il secondo Calendario e il Santorale dall'altro lato; infatti, per motivi storici, alcune celebrazioni inerenti all'uso del primo calendario appartengono al Santorale e, viceversa, alcune celebrazioni inerenti al secondo calendario appartengono al Temporale. Per esempio, nella forma ordinaria dell'anno liturgico romano,\nIn tutti gli anni liturgici l'appartenenza di una ricorrenza al Temporale o al Santorale non necessariamente \u00e8 un fatto univoco o acquisito. Per esempio, nell'anno liturgico romano, il tema della \"Divina Maternit\u00e0 di Maria\":\nCiclo delle letture.\nL'anno liturgico scandisce anche la sequenza delle letture bibliche nelle celebrazioni eucaristiche.\nNella Chiesa cattolica il percorso \u00e8 strutturato, per le messe festive, su un ciclo triennale (anni A, B e C). Ogni anno ha come tema conduttore uno dei vangeli sinottici: Matteo per l'anno A, Marco per il B e Luca per il C, mentre il Vangelo secondo Giovanni viene letto in determinati periodi di ogni anno.\nPer le celebrazioni feriali il ciclo \u00e8 invece biennale (I per gli anni dispari, II per i pari).\nOrganizzazione dei due calendari.\nConsiderato che nei due calendari, compresi i due cicli da essi derivati, possono sovrapporsi varie celebrazioni, particolarmente a causa delle coincidenza temporale di ricorrenze previste sia dal calendario universale sia da uno o pi\u00f9 calendari particolari, e tenuto conto che i due calendari, compresi i due citati cicli, si alternano cronologicamente sovrapponendosi a loro volta, la loro officiatura \u00e8 organizzata in tutti gli anni liturgici cristiani secondo principi pi\u00f9 o meno rigidi, disciplinati da criteri pi\u00f9 o meno fissi. Tali principi e criteri sono particolarmente rigidi negli anni liturgici cattolici e ortodossi; per esempio, negli anni liturgici latini l'officiatura \u00e8 esplicitata normalmente in una tavola, detta nell'anno liturgico romano Tabella dei giorni liturgici, organizzata secondo i principi della \"Concorrenza\" e dell'\"Occorrenza\", altres\u00ec disciplinati secondo il criterio della \"Precedenza\".\nLa regolazione pratica dei due calendari, cicli compresi, normalmente unica, avviene in molti riti cristiani tramite uno strumento generalmente denominato calendario liturgico, che \u00e8 l'ordinamento che scandisce le ricorrenze dell'anno liturgico. La differenza tra anno liturgico e calendario liturgico, normalmente non percepita nell'opinione comune, \u00e8 motivo di sottigliezza dottrinale ed \u00e8 tenue o inesistente al di fuori delle chiese cattolica e ortodossa.\nComposizione generica dell'anno liturgico.\nConsiderata l'origine unica del Cristianesimo, esistono degli elementi comuni nella strutturazione dei vari anni liturgici come descritti nello schema sottostante. La successione dei cicli, tempi e periodi proposta nello schema rispecchia in linea generale quanto accade in tutti gli anni liturgici; come inizio del singolo anno liturgico, non essendo questo univoco, per ragioni di maggiore diffusione si \u00e8 scelto l'inizio degli anni liturgici latini.\nIn questo schema si \u00e8 scelto di presentare due cicli, perch\u00e9 in tutti i riti vi sono due cicli. In molti riti, per\u00f2, vi \u00e8 almeno un ulteriore ciclo legato a ragioni proprie del rito e/o alla scomparsa o all'attenuazione di alcuni legami con i due cicli comuni a tutti i riti. Ne consegue che, in base alla strutturazione dell'ulteriore ciclo, pu\u00f2 diminuire la durata del tempo intermedio.\nCiascuno dei due cicli \u00e8 composto da due tempi, di cui il secondo immediatamente successivo al primo, anche se in alcuni riti il ciclo pasquale \u00e8 composto da un ulteriore tempo, compreso tra i tempi indicati nello schema: ne consegue che i tre tempi sono cronologicamente congiunti. Il criterio per individuare se un determinato anno liturgico possegga un ciclo pasquale composto da due o tre tempi risiede nella durata della Pasqua annuale la quale:\nNello schema si \u00e8 scelto di presentare due tempi del ciclo pasquale, perch\u00e9 questa \u00e8 la situazione esistente nella maggioranza dei riti, anche se il pi\u00f9 diffuso tra i riti cristiani, il rito romano, adotta limitatamente alla sua forma ordinaria la soluzione dei tre tempi.\nDallo schema si evince inoltre l'esistenza di un tempo intermedio, collocato in posizione extra ciclo e i cui due periodi non sono cronologicamente congiunti. I primi anni liturgici, per\u00f2, nella loro formazione iniziale non conoscevano un tempo intermedio ma soltanto i due cicli, manifestativo e pasquale, attorno ai quali originariamente si sono strutturati: infatti, il primo periodo del tempo intermedio si forma quale continuazione tematica del ciclo manifestativo con particolare riferimento all'Epifania, mentre il secondo periodo del tempo intermedio si forma quale continuazione tematica del ciclo pasquale con particolare riferimento alla Pentecoste.\nIl legame tra il primo periodo del tempo intermedio e l'Epifania e tra il secondo periodo del tempo intermedio e la Pentecoste in alcuni riti \u00e8 rimasto, in altri \u00e8 divenuto solo ideale, e in altri ancora \u00e8 scomparso. In qualche documento di alcuni riti, dove \u00e8 scomparso il legame tra il tempo extra ciclo e l'Epifania e la Pentecoste, l'intero tempo intermedio viene presentato come un terzo ciclo.\nElementi fondanti l'anno liturgico.\nL'anno liturgico si \u00e8 formato, in modo graduale e non sempre secondo linee evolutive predeterminate, in alcuni riti ortodossi e cattolici: da essi gli altri riti, anche quelli non ortodossi e non cattolici, pi\u00f9 o meno direttamente mutuano la nozione di anno liturgico, che in questi altri riti continuer\u00e0 a formarsi secondo linee evolutive proprie.\nAla base di questa formazione originaria si ritrovano due elementi fondanti, cui la nozione di anno liturgico \u00e8 strettamente connessa e che sono presenti tra l'altro in tutti i riti cristiani, ossia i concetti di Pasqua e di anno. Infatti, la Pasqua sta all'anno liturgico in un rapporto di origine a originato, mentre l'anno sta all'anno liturgico in un rapporto di prototipo a copia.\nPer tali ragioni si pu\u00f2 affermare sia che senza l'elemento anno la nozione di anno liturgico avrebbe una configurazione temporale diversa, sia che senza l'elemento Pasqua non esisterebbe la nozione di anno liturgico quand'anche fosse configurata temporalmente in modo non annuale.\nConcetto di Pasqua.\nAi fini della presente analisi, il concetto di Pasqua deve essere inteso nel senso di celebrazione del \"Mistero pasquale del Signore Ges\u00f9 Cristo\" che costituisce il momento centrale di tutto il \"Mistero di Cristo\": ne consegue che celebrare il \"Mistero pasquale\" significhi anche celebrare tutto ci\u00f2 che \u00e8 ordinato a tale mistero, sia nel senso che porti allo stesso o che da esso dipenda; in definitiva, con la Pasqua viene certamente celebrato tutto il \"Mistero di Cristo\".\nCos\u00ec come nell'esperienza dell'antico testamento tutte le manifestazioni di fede sono unite da Pesach, la \"vecchia Pasqua\" secondo la concezione cristiana, nel cristianesimo la nuova Pasqua, cui la vecchia cede il posto, svolge una simile funzione, in quanto essa \u00e8 sommamente importante, sia teologicamente che storicamente, per l'anno liturgico: siccome finalit\u00e0 ultima del Cristianesimo \u00e8 la salvezza per cui scopo della liturgia cristiana \u00e8 che la Pasqua del Signore Ges\u00f9 Cristo diventi anche la Pasqua della Chiesa e del singolo fedele, ne consegue che la Pasqua sia il momento iniziale e finale della liturgia e, quindi, anche dell'anno liturgico.\nAi fini della presente analisi, la ricorrenza di Pasqua deve essere intesa nel suo duplice aspetto celebrativo: settimanale e annuale. La celebrazione settimanale della ricorrenza pasquale viene concordemente denominata domenica: addirittura il rito romano ama denominarla anche come \"Pasqua della Settimana\".\nLa celebrazione annuale della ricorrenza pasquale viene denominata:\nNesso tra la Pasqua e l'anno liturgico.\nIl nesso esistente tra la Pasqua e l'anno liturgico viene abitudinariamente manifestato tramite delle peculiari espressioni di cui, di seguito, vengono citate e spiegate quelle pi\u00f9 comuni.\nNell'ambito di tutti i riti cristiani:\nNell'ambito della forma ordinaria del rito romano:\nIl rito romano nella sua forma ordinaria si spinge ben oltre gli altri riti; ma le espressioni \"culmine dell'anno liturgico\" e \"fonte dell'anno liturgico\" possono essere comprese nella loro specificit\u00e0 solo se distinte dall'espressione \"centro dell'anno liturgico\": ci\u00f2 pu\u00f2 succedere dove la Pasqua annuale non \u00e8 esaustivamente compresa nel solo giorno della Domenica di Pasqua.\nConcetto di anno.\nAi fini della presente analisi, il concetto di anno deve essere inteso in due accezioni: originariamente secondo il Calendario ebraico e poi, a partire dalla stessa et\u00e0 apostolica, secondo i computi cronologici presenti negli altri popoli, sia quelli coevi e non sottoposti o sottoposti formalmente o direttamente all'autorit\u00e0 imperiale romano-bizantina sia quelli successivi, ovviamente almeno raggiunti dalla predicazione cristiana. Nell'ambito delle due citate accezioni bisogna considerare anche i periodi, non presenti in tutti i luoghi e comunque non identici quanto a intensit\u00e0 e durata, in cui vi \u00e8 stata un'unificazione delle esigenze civili e religiose in un unico computo cronologico, cio\u00e8 un unico anno che possiede aspetti civili e religiosi congiunti: tale unificazione degli aspetti del computo non impedisce di distinguere nella riflessione dei contemporanei l'aspetto religioso dell'anno da quello civile come, ad esempio, la nozione di \"Anno ecclesiastico\" quando la stessa comincia a formarsi nel tardo periodo dell'Impero romano quale aspetto religioso dell'unico anno per poi svilupparsi soprattutto nell'ambito dell'Impero bizantino anche in direzione di altre accezioni.\nIn qualunque modo venga computato, il concetto di anno sin dalle origini del Cristianesimo, come ad esempio i computi cronologici in uso presso il tardo Impero romano prima e presso l'Impero bizantino dopo, ha avuto sempre sulla nozione di anno liturgico una particolare influenza che continua anche nell'epoca attuale specialmente con l'anno civile: basti pensare a come il Capodanno e le singole feste nazionali sono recepite nelle singole regioni dove i vari anni liturgici sono osservati. Il concetto di anno non si limita a influenzare l'anno liturgico ma giunge sinanche al rito liturgico, \nFormazione dell'anno liturgico.\nNello schema sottostante, in modo riassuntivo sono elencate le principali tappe evolutive, allo stato degli studi delle scienze liturgiche. I dati storici sono stati semplificati per ragioni di sintesi: essi sono disposti in successione cronologica, ordinata in modo crescente, limitatamente alle origini delle varie et\u00e0 e stadi. Nulla si dice in ordine alla conclusione della formazione delle suddette et\u00e0 e stadi.\nOrigini del sistema celebrativo.\nCome attestato dallo schema soprastante, agli inizi del Cristianesimo esisteva certamente la sola celebrazione del primo giorno della settimana, ossia il giorno dopo il sabato. Tale situazione \u00e8 biblicamente attestata e viene fatta risalire a Ges\u00f9 Cristo stesso che, come testimoniato da , dopo essere apparso agli apostoli e ai discepoli il giorno della sua risurrezione, riappare agli stessi otto giorni dopo quando invita l'apostolo Tommaso, assente nella precedente apparizione, a verificare che egli sia effettivamente risorto affinch\u00e9 Tommaso stesso possa credere. Questa \u00e8 la prima testimonianza dell'appuntamento settimanale al quale la Chiesa avverte immediatamente di essere tenuta: l'osservanza di questo impegno porta subito la Chiesa a rispettare la cadenza di questo giorno e ad approfondirne il mistero. Questo giorno diviene prestissimo il giorno della festa, l'ottavo giorno e giorno del Signore: da quest'ultima denominazione, biblicamente attestata in , deriver\u00e0 poi il nome di \"domenica\" (\"Dies Dominica\"). Il primo sistema cronologico che viene utilizzato ai fini liturgici non \u00e8 l'anno ma la settimana.\nAccanto a questo sistema di tipo settimanale si sviluppa velocemente un sistema celebrativo di tipo quotidiano poich\u00e9 anche l'alternarsi del giorno e della notte viene considerato in prospettiva cristiana: la successione delle ore viene legata al mistero di Cristo e da qui scaturisce il senso della preghiera oraria e la consequenziale e successiva configurazione ritualistica di tali momenti nelle cosiddette ore canoniche. Cos\u00ec anche nel primo cristianesimo, mentre l'alternarsi dei giorni converge verso il giorno del Signore, ognuno di questi singoli giorni convergenti diventa occasione liturgica di conformazione al mistero di Cristo: ne consegue che il sistema celebrativo quotidiano non solo non si oppone a quello settimanale ma si struttura in dipendenza di quest'ultimo sia come preparazione al giorno del Signore sia come estensione, almeno tematica, del mistero di Cristo come celebrato nel giorno del Signore.\nSistema celebrativo acronologico.\nAlla Pasqua settimanale, ben presto, si aggiunse la celebrazione della Pasqua annuale, inizialmente consistente nella sola Veglia pasquale, il cui gaudio venne poi protratto per 50 giorni determinando la formazione del tempo pasquale e il sorgere della Solennit\u00e0 di Pentecoste: secondo lo studioso statunitense Jonathan Z. Smith, nei primi tre secoli si sviluppa un sistema celebrativo, fondamentalmente domenicale, con una caratteristica acronologica la quale, secondo Dom Gregory Dix e altri studiosi, sarebbe la diretta conseguenza di un originario assetto teologico in prospettiva esclusivamente escatologica. Si verifica, praticamente, che in ciascuna delle domeniche e nella Pasqua annuale era celebrato tutto quanto attualmente viene celebrato nell'intero anno liturgico anche se in alcune Chiese, nell'arco dei primi tre secoli, si celebravano gi\u00e0 determinate ricorrenze legate a specifici luoghi fisici come accadeva ad esempio nella Chiesa di Gerusalemme, in cui si officiavano delle ricorrenze legate ai luoghi santi come la casa dell'annunciazione a Nazareth, la grotta della nativit\u00e0 a Betlemme, la sala dell'ultima cena, il monte degli ulivi, il Golgota e il Santo Sepolcro a Gerusalemme. In ragione del fatto che in alcune chiese il sistema celebrativo acronologico era affiancato da alcune ricorrenze specifiche, il liturgista episcopaliano Thomas J. Talley ha affermato che la concezione escatologica dei primi tre secoli, che secondo alcuni sarebbe la ragione del sistema celebrativo acronologico, non si oppone a un sistema celebrativo basato su specifiche ricorrenze e, quindi, con caratteristiche spiccatamente cronologiche anzi, fin dal I sec., lo stesso fa notare come i due sistemi si intersechino.\nSistema celebrativo cronologico.\nSul finire del IV secolo, secondo il liturgista tedesco Hansj\u00f6rg Auf Der Maur, lo stadio locale del ritmo celebrativo comincia a essere abbandonato a favore di uno stadio regionale per poi pervenire ad uno stadio universale. Pi\u00f9 specificatamente nello stesso periodo, si verifica che le ricorrenze legate ai luoghi, e particolarmente ci\u00f2 vale per quelle della Chiesa di Gerusalemme, per dare la possibilit\u00e0 ad altre chiese di celebrarle, vengono estese altrove e fissate in determinati giorni della settimana e/o dell'anno: in tal modo, si traspongono determinate strutture celebrative da una dimensione geografica locale a una dimensione temporale generando un nuovo sistema celebrativo, che pu\u00f2 essere definito cronologico, che comunque nelle chiese dove viene importato deve fondersi con il precedente sistema celebrativo locale spiccatamente acronologico. In parole pi\u00f9 tecniche, avviene un lento passaggio dalle ricorrenze \"aptae loco\", adatte al luogo, alle ricorrenze \"aptae loco et diei\", adatte al luogo e al giorno, per giungere alle ricorrenze \"aptae diei\", adatte al giorno. La motivazione della diffusione del sistema celebrativo cronologico, secondo alcuni studiosi che si rifanno a Dom Gregory Dix, risiederebbe nell'evoluzione dell'assetto teologico in prospettiva escatologica in ordine a una reinterpretazione circa l'imminenza della parusia che avrebbe condotto a un affievolimento dell'influenza del sistema celebrativo acronologico: \u00e8 evidente che gli studiosi che si rifanno a Thomas J. Talley rifiutano tale motivazione in quanto ritengono che gi\u00e0 nei primi tre secoli l'aspetto escatologico, sotteso al sistema celebrativo acronologico, e il sistema celebrativo cronologico in alcune chiese sono presenti e si intersecano tra loro.\nFrazionamento del sistema celebrativo.\nSi perviene, quindi, verso la fine del IV secolo alla diffusione dell'applicazione del criterio della storicizzazione della Pasqua che porter\u00e0 gradualmente al cosiddetto \"Frazionamento del Mistero di Cristo\" nel corso dell'anno: l'evento Cristo comincia a essere distribuito sui computi temporali a carattere stagionale, lunare e solare, e da tale processo avr\u00e0 origine la strutturazione vera e propria in cicli, tempi, periodi, ricorrenze e celebrazioni dell'anno liturgico pur rimanendo come punto di riferimento dello stesso la Pasqua: tale strutturazione non considerer\u00e0 affatto la cadenza mensile dell'anno che sar\u00e0 in seguito ripresa solo a vari fini computistici e meramente rubricali, cio\u00e8 per indicare il raggruppamento delle ricorrenze liturgiche cadenti in un dato mese. Il concetto di mese nel culto cattolico sar\u00e0 ripreso dalla piet\u00e0 popolare: maggio quale mese mariano, giugno quale mese dedicato al Sacro Cuore, luglio quale mese dedicato al Divin Sangue, novembre quale mese dei morti ecc.\nSecondo il liturgista Don Matias Aug\u00e9 il detto frazionamento \u00e8 un procedimento quasi universale e naturale da un punto di vista antropologico, eppure \u00e8 singolare che ci\u00f2 cominci a verificarsi su scala integrale solo dalla fine del IV secolo considerato che si potevano trovare negli scritti del Nuovo Testamento gli elementi utili a una tale operazione. Il detto processo di frazionamento, particolarmente negli anni liturgici ortodossi e cattolici, indica la celebrazione dei diversi eventi e, talvolta, aspetti del Mistero di Cristo dispiegati in modo progressivo durante l'anno ma uniti alla celebrazione intregrale del mistero pasquale di Cristo in ogni celebrazione eucaristica: il concetto di frazionamento esclude, pertanto, l'idea di una suddivisione del mistero di Cristo in quanto permette di contemplare singoli eventi o aspetti salvici ma sempre nell'ottica dell'unico disegno redentore culminante nella Pasqua. Infatti, tutta la narrazione biblica che si svolge dalla genesi all'apocalisse con eventi e parole intimamente connessi tra loro, dall'intero anno liturgico viene ripresa non come semplice riproduzione ma nell'ottica cristica al fine di informare della salvezza tutte le coordinate storiche soprattutto l'oggi il quale ontologicamente permette di sperimentare il proprio carattere escatologico in quanto \"viene sacralmente vissuto come al futuro anteriore: la storia perviene alla sua verit\u00e0, a partire da ci\u00f2 che in seguito diventer\u00e0.\" Ecco perch\u00e9 ogni confessione cristiana riconosce essere fondamentale un'adeguata pastorale dell'anno liturgico anche se poi praticamente non sempre viene applicata o addirittura seguita.\nNesso tra gli anni ecclesiastico e liturgico.\nUn po' complesso \u00e8 il rapporto tra la nozione di \"anno liturgico\" e la nozione di \"anno ecclesiastico\" di cui \u00e8 gi\u00e0 stato fatto cenno.\nLa nozione di \"anno ecclesiastico\", gi\u00e0 distinta dall'aspetto civile del computo cronologico, comincia a essere separata dall'anno civile quando il capodanno civile non corrisponde pi\u00f9 al capodanno ecclesiastico ossia quando i due computi, quello civile e quello ecclesiastico, non sono pi\u00f9 identici: ci\u00f2 capita sia per ragioni di praticit\u00e0 nei territori appartenuti all'impero bizantino quando questo ne perde la sovranit\u00e0 per poi cessare definitivamente di esistere sia, per simili o diverse ragioni, nei territori non appartenuti direttamente all'impero bizantino. \nAppena l'anno ecclesiastico comincia a essere distinto dall'anno civile inizia, altres\u00ec, un processo di separazione tra i vari riti nella comprensione di tale nozione, e infatti:\n- nei riti cristiani non cattolici e non ortodossi e nei riti cattolici latini, le due espressioni saranno utilizzate come equivalenti per diverso tempo , e\n- nei riti cattolici orientali e nei riti ortodossi, una volta cessato l'impero bizantino e quindi terminata l'esigenza pratica, si assiste sempre pi\u00f9 sia alla diffusione di un orientamento verso la distinzione tra le nozioni di \"anno liturgico\" e \"anno ecclesiastico\" sia a una mutazione dell'accezione in questione di \"anno ecclesiastico\" e cio\u00e8 da anno civile a computo residuale del passato, anche se non tutti gli studiosi e gli operatori liturgici sono favorevoli alla suddetta distinzione pur accettando la sopraddetta mutazione dell'accezione di \"anno ecclesiastico\", e\n- sia con espressioni generiche come ad esempio \"anno ecclesiastico\" comune a diversi riti; \"anno pastorale\", comune a diversi riti particolarmente quelli cattolici e anglicani; \"anno ecclesiale\" molto comune nei riti evangelicali, compresi quelli luterani, e che, limitatamente ad alcuni di questi ultimi ambiti, sembra di nuovo confondersi con l'anno liturgico e/o con lo stesso anno civile; ecc, e\n- sia con espressioni settoriali come ad esempio \"anno catechistico\", comune a diversi riti, particolarmente quelli cattolici dove \u00e8 entrata nell'uso liturgico.\nTematica liturgica.\nUn altro concetto complesso \u00e8 quello della tematica liturgica, ossia il filo conduttore logico sotteso a una celebrazione intesa, quest'ultima, sia come singolo atto cultuale che come ricorrenza. In realt\u00e0, una stessa tematica liturgica pu\u00f2 essere sottesa a pi\u00f9 celebrazioni, cronologicamente susseguenti o meno, sia se trattasi di singoli atti di culto sia di ricorrenze: pu\u00f2, quindi, verificarsi che una tematica liturgica riguardi tempi e periodi dell'anno liturgico. Infine, si verifica che anche in una singola celebrazione confluiscano pi\u00f9 tematiche liturgiche richiamate,:\nRapporto tra l'anno liturgico e la societ\u00e0.\nL'anno liturgico in qualunque rito cristiano ha sempre influenzato la vita quotidiana, ossia il cosiddetto anno sociale ma anche l'anno civile. Anche se tale influenza era pi\u00f9 intensa nel passato, essa \u00e8 tutt'oggi efficace: basti pensare non solo agli aspetti sociali ma anche al riconoscimento civile che alcune ricorrenze religiose, in primis Pasqua e Natale, hanno in vari ordinamenti statali.\nSi verifica pure, anche se in misura minore, che l'anno sociale influenzi l'anno liturgico: si pensi ad esempio al ruolo che gli viene ufficialmente riconosciuto, sia pur tramite il concetto di \"anno pastorale\", presso il calendario plenario ambrosiano.\nDi seguito uno schema illustra la situazione del riconoscimento civile di alcune ricorrenze cristiane in vari stati. Sono inserite solo le ricorrenze effettivamente comuni a tutte le confessioni cristiane."}
{"id": "83799", "revid": "6923", "url": "https://it.wikipedia.org/wiki?curid=83799", "title": "J\u014dichi It\u014d", "text": "Biografia.\nIt\u014d \u00e8 nato a Ky\u014dto, Giappone, e si \u00e8 trasferito con la famiglia nel Michigan (Stati Uniti) all'et\u00e0 di quattro anni. A 14 anni fa ritorno in Giappone, quando la madre diventa presidente della sussidiaria giapponese della Energy Conversion Devices, Inc. It\u014d \u00e8 vicepresidente della divisione \"International Business and Mobile Devices\" della Technorati, Presidente di Six Apart Japan, e presidente di Creative Commons e Socialtext. It\u014d \u00e8 inoltre fondatore e CEO della societ\u00e0 di venture capital Neoteny Co., Ltd. Nell'ottobre del 2004, \u00e8 stato nominato nel consiglio di amministrazione dell'ICANN con un mandato di tre anni a decorrere dal dicembre 2004. Ha ricevuto molti riconoscimenti per il suo ruolo di imprenditore focalizzato su Internet e le compagnie tecnologiche, ed ha fondato, tra le altre, PSINet Japan, Digital Garage e Infoseek Japan. Mantiene un blog, un wiki, un canale IRC e contribuisce al Tokyo Metroblog.\nIt\u014d ritorna negli USA per frequentare il corso di informatica alla Tufts University di Boston, dove incontra tra gli altri Pierre Omidyar, in seguito fondatore di eBay. Trovando il suo corso di studi troppo rigido e ritenendo che \"studiare informatica a scuola era stupido\", It\u014d abbandona la Tufts per frequentare l'Universit\u00e0 di Chicago come studente di fisica. Abbandona anche qui avendo scoperto, a suo parere, che il programma era pi\u00f9 orientato verso la produzione di ingegneri pratici e non verso l'insegnamento della fisica con lo scopo di formare una comprensione intuitiva della scienza. It\u014d sta tentando, nuovamente, di istruirsi e frequenta la scuola di specializzazione post-laurea in \"International Corporate Strategy\" (\"Strategie Aziendali Internazionali\") dell'Universit\u00e0 Hitotsubashi, come candidato per il Dottorato in \"Business Administration\", concentrandosi sull'economia della condivisione. It\u014d si \u00e8 fatto portavoce della democrazia emergente e dell'economia della condivisione.\nVive nella Prefettura di Chiba, in Giappone, con la sua compagna Mizuka. La sorella di It\u014d, Mizuko, \u00e8 una \"antropologa culturale che studia l'uso della tecnologia dei media, in particolare il modo in cui i media digitali stanno cambiando relazioni, identit\u00e0 e comunit\u00e0\" all'\"Annenberg Center for Communication\" dell'University of Southern California."}
{"id": "83801", "revid": "287204", "url": "https://it.wikipedia.org/wiki?curid=83801", "title": "Joichi Ito", "text": ""}
{"id": "83802", "revid": "123644372", "url": "https://it.wikipedia.org/wiki?curid=83802", "title": "Cuius regio, eius religio", "text": "Cuius regio, eius religio (\"Di chi [\u00e8] il regno, di lui [sia] la religione\", cio\u00e8 i sudditi seguano la religione del proprio governante) \u00e8 un'espressione latina che ebbe grande rilevanza all'epoca della riforma protestante e anche nei secoli successivi. Indica l'obbligo del suddito di conformarsi alla confessione del principe del suo Stato, sia essa protestante o cattolica. Comunemente, la si intende riferita alla storia europea del XVI e XVII secolo.\nStoria.\nFu definito nel trattato conseguente alla Pace di Augusta del 1555 dall'imperatore del Sacro Romano Impero Carlo V d'Asburgo e dalle forze della Lega di Smalcalda per determinare la religione dell'Impero come coesistenza tra il luteranesimo e il cattolicesimo. Il principio sancito ad Augusta significava che i principi e le citt\u00e0 libere avevano la facolt\u00e0 di introdurre la fede luterana (lo \"jus reformandi\") nel loro territorio, pur godendo degli stessi diritti degli stati cattolici all'interno dell'Impero. La popolazione di confessione diversa da quella del principe, sia che fosse cattolica oppure protestante, doveva adattarsi alla confessione del principe oppure emigrare.\nEsiste anche la variante Cuius regio, eius et religio, nella quale il termine \"et\" ha in questo caso funzione rafforzativa (nel senso di \"anche\").\nValenza politica.\nIn senso lato, il principio del \"cuius regio, eius religio\" implica l'inviolabilit\u00e0 della sovranit\u00e0 nazionale (una nuova concezione di sovranit\u00e0, che emerge in seno al processo di territorializzazione di un popolo e della sua cultura) e la non ingerenza nella giurisdizione domestica degli stati-nazione. Non a caso tale principio pot\u00e9 affermarsi definitivamente con la pace di Vestfalia del 1648, tappa importante per la costituzione dello stato-nazione moderno.\nIl principio, bench\u00e9 criticato perch\u00e9 legittimava la compressione della libert\u00e0 religiosa individuale, fu comunque introdotto per far cessare le guerre di religione. Di fatto, la pace di Augusta non fu sufficiente ad affermarlo, viste le tensioni sempre latenti e considerato che esso non fu un principio condiviso, ma quasi un espediente; tuttavia, dopo le devastazioni di circa un secolo di guerre fra cattolici e protestanti dalla met\u00e0 del Cinquecento - col picco della Guerra dei trent'anni 1618-1648 - al momento della pace di Westfalia del 1648 fu universalmente accettato e riusc\u00ec ad essere accettato tra le nazioni europee."}
{"id": "83804", "revid": "287204", "url": "https://it.wikipedia.org/wiki?curid=83804", "title": "Lavizzara", "text": "Lavizzara \u00e8 un comune svizzero di 569 abitanti del Cantone Ticino, nel distretto di Vallemaggia.\nGeografia fisica.\nLavizzara, attraverso il passo del Campolungo, \u00e8 collegato alla valle Leventina.\nStoria.\nIl comune \u00e8 stato istituito il 2004 con la fusione dei comuni soppressi di Broglio, Brontallo, Fusio, Menzonio, Peccia e Prato-Sornico (a sua volta istituito nel 1864 con la fusione dei comuni soppressi di Prato e Sornico); capoluogo comunale \u00e8 Prato-Sornico.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:"}
{"id": "83805", "revid": "1903739", "url": "https://it.wikipedia.org/wiki?curid=83805", "title": "Il libro dei cinque anelli", "text": ", scritto da nel 1645, \u00e8 considerato un classico dei trattati sulla strategia militare, spesso paragonato a \"L'arte della guerra\" di S\u016bnz\u01d0.\nIl libro \u00e8 conosciuto anche come Il libro degli elementi o Il libro dei cinque elementi, dato che ognuno dei cinque capitoli del libro ha il nome di uno degli elementi che secondo l'autore costituivano il mondo. I cinque anelli sono gli elementi costitutivi dell'universo secondo la cultura Taoista: terra, acqua, fuoco, aria e vuoto.\nOgni elemento rappresenta un differente aspetto della strategia e si presume che il guerriero che sia in grado di padroneggiare perfettamente i cinque elementi sia un guerriero invincibile.\nQuando \u00e8 stata presentata la prima traduzione in inglese il libro ha riscosso subito un notevole successo tra i manager che interpretavano gli insegnamenti del maestro nell'ottica della competizione economica. Per i membri della Hyoho Niten Ichi-ryu invece \u00e8 solamente un manuale della strategia e della filosofia del combattimento.\nNell'introduzione, Musashi dice \u00absiamo nei primi dieci giorni del decimo mese nel ventesimo anno di Kanei\u00bb, il che fa datare il libro al 1645. Un paragone quasi obbligato, \u00e8 confrontare questo con lo \"Hagakure\" (lett. \"Nascosto fra le foglie\"), l'altro testo relativo all'etica dei , posteriore di 70 anni (1716), scritto da Yamamoto Tsunetomo.\nStrettamente legato al \"LIbro dei cinque anelli\" \u00e8 il , un breve saggio scritto da Miyamoto Musashi il 12 maggio del 1645, una settimana prima della sua morte, che raccoglie 19 o 21 precetti (i precetti 4 e 20 mancano nella prima versione) base per la vita di un samurai."}
{"id": "83807", "revid": "287204", "url": "https://it.wikipedia.org/wiki?curid=83807", "title": "Costantino (nome)", "text": "Origine e diffusione.\nAd oggi, viene spesso considerato un diminutivo o comunque una variante dei nomi Costante e Costanzo e usato come tale; tuttavia ha radici pi\u00f9 antiche. Risale infatti al latino \"Constantinus\", un derivato del nome \"Constans\", per la precisione un patronimico avente il significato di \"appartenente a Costante\", \"relativo a Costante\". Deve la sua diffusione alla fama di Costantino, l'imperatore romano che, nel 313, coll'editto di Milano concesse ai cristiani e agli adepti d'altre fedi la libert\u00e0 di culto, e che \u00e8 venerato come santo dalla Chiesa ortodossa, ma venne portato anche da diversi altri imperatori romani e bizantini, oltre che da altri personaggi storici.\nIn Gran Bretagna, specie fra le popolazioni celtiche, il nome \u00e8 in uso sin dai tempi romani, ed \u00e8 stato portato da diversi sovrani locali, mentre nel Medioevo in inglese era diffuso nella forma \"Costin\", maggiormente attestata nel Devon e in Cornovaglia.\nIn passato, inoltre, il nome veniva usato per tradurre in inglese i nomi irlandesi \"Conn\" e \"Conchobhar\", mentre a tutt'oggi in Ungheria viene talvolta tradotto con il nome \"Szil\u00e1rd\" (che ha lo stesso significato di Costante).\nOnomastico.\nL'onomastico pu\u00f2 essere festeggiato in memoria di pi\u00f9 santi, alle date seguenti:"}
{"id": "83810", "revid": "834", "url": "https://it.wikipedia.org/wiki?curid=83810", "title": "Campionato mondiale di atletica leggera", "text": ""}
{"id": "83811", "revid": "834", "url": "https://it.wikipedia.org/wiki?curid=83811", "title": "Mondiali di atletica leggera", "text": ""}
{"id": "83813", "revid": "120738268", "url": "https://it.wikipedia.org/wiki?curid=83813", "title": "Premi Oscar 2001", "text": "La 73\u00aa edizione della cerimonia di premiazione degli Oscar si \u00e8 tenuta il 25 marzo 2001 allo \"Shrine Auditorium\" di Los Angeles. Il conduttore della serata \u00e8 stato l'attore statunitense Steve Martin.\nLe \"nomination\" dei film in concorso - che, in base al regolamento, sono stati immessi sul circuito cinematografico nell'anno precedente, il 2000 - erano state rese pubbliche il 13 febbraio 2001.\nVincitori e candidati.\nVengono di seguito indicati in grassetto i vincitori. \nOve ricorrente e disponibile, viene indicato il titolo in lingua italiana e quello in lingua originale tra parentesi.\nPremio alla carriera.\nA Ernest Lehman, in apprezzamento ad una quantit\u00e0 di variegate e durature opere.\nA Jack Cardiff, maestro delle luci e del colore.\nPremio alla memoria Irving G. Thalberg.\nA Dino De Laurentiis"}
{"id": "83815", "revid": "207192", "url": "https://it.wikipedia.org/wiki?curid=83815", "title": "Coppa del mondo di calcio del 1994", "text": ""}
{"id": "83817", "revid": "78273", "url": "https://it.wikipedia.org/wiki?curid=83817", "title": "Coppa Italia di calcio", "text": ""}
{"id": "83818", "revid": "287204", "url": "https://it.wikipedia.org/wiki?curid=83818", "title": "La fisica di Star Trek", "text": "La fisica di Star Trek \u00e8 un saggio del 1995 scritto dal fisico statunitense Lawrence M. Krauss. In questo libro di divulgazione scientifica l'autore analizza con dovizia di particolari e spiegazioni tecniche l'ipotetica tecnologia dell'universo fantascientifico delle serie televisive e dei film di \"Star Trek\" e, basandosi sulle pi\u00f9 moderne teorie nel campo della fisica, cerca di scoprire quali delle tecnologie della Flotta Stellare sarebbero potenzialmente realizzabili o comunque ipotizzabili e quali invece sono solo frutto della fantasia degli sceneggiatori delle serie televisive.\nL'autore, utilizzando tutta la documentazione ufficiale disponibile su \"Star Trek\", analizza con dovizia di particolari tutte le tecnologie fondamentali di una nave stellare e ne sviscera il funzionamento con un linguaggio semplice e lineare. Nel libro si passa dalla descrizione del teletrasporto alla discussione di quale legge fisica possa permettere il funzionamento dei motori a curvatura (\"warp\"). Il libro si sofferma anche sugli errori commessi dalla produzione durante la realizzazione dei telefilm e spesso l'autore spiega i principi fisici che permettono o vietano il manifestarsi di un particolare fenomeno. In molti casi i creatori di Star Trek anticiparono principi fisici e tecnologie, coniando anche una terminologia appropriata."}
{"id": "83819", "revid": "224230", "url": "https://it.wikipedia.org/wiki?curid=83819", "title": "Natura abhorret a vacuo", "text": "Natura abhorret a vacuo (traduzione: \"la natura rifiuta il vuoto\") \u00e8 una frase latina usata in ambito filosofico, impropriamente attribuita al filosofo e matematico francese Ren\u00e9 Descartes.\nTeoria della materia.\nCon questa frase si esprimeva la concezione della materia nella visione della scuola aristotelica. In pratica, Aristotele negava la possibilit\u00e0 dell'esistenza del vuoto in aperto contrasto con la rivoluzionaria concezione degli atomisti legata a Leucippo e a Democrito.\nNella frase si pu\u00f2 chiaramente denotare la visione filosofica che contraddistinse tutto il pensiero occidentale fino a Galileo Galilei, quindi, l'abbandono di una visione deterministica a favore di una finalistica dei fenomeni naturali. In pratica, mentre Democrito aveva anticipato la concezione della struttura molecolare della materia ammettendo atomi, vuoto e moto degli atomi (il termine \"atomo\" venne coniato proprio da Democrito), Aristotele neg\u00f2 tale visione imponendone una diversa, frutto di conseguenze logiche e filosofiche."}
{"id": "83821", "revid": "1543377", "url": "https://it.wikipedia.org/wiki?curid=83821", "title": "Nemesis (Asimov)", "text": "Nemesis \u00e8 un romanzo di fantascienza del 1989 scritto da Isaac Asimov. Non \u00e8 ambientato nel suo famoso ciclo della Fondazione n\u00e9 in quello dei robot. \u00c8 una storia a s\u00e9 stante, ma alcune citazioni lo collocano all'inizio della storia futura, agli albori della colonizzazione dello spazio.\nIl nome Nemesis \u00e8 un riferimento ad un'ipotetica stella compagna del Sole, che si troverebbe in un'orbita larghissima: ogni qualche decina di milioni di anni Nemesis passerebbe attraverso la nube di Oort perturbando l'orbita di migliaia di comete, alcune delle quali finirebbero per cadere sulla Terra provocando una catastrofica estinzione di massa. La stella \u00e8 stata proposta per spiegare alcune supposte regolarit\u00e0 nel ripetersi delle estinzioni, ma nessuna stella di questo tipo \u00e8 mai stata osservata, e la regolarit\u00e0 stessa non \u00e8 stata confermata da studi successivi. La Nemesis di Asimov non \u00e8 una stella compagna del Sole, ma pu\u00f2 avere effetti ancora pi\u00f9 funesti.\nTrama.\nIl sistema solare \u00e8 stato in gran parte colonizzato. Lo spazio \u00e8 pieno di colonie spaziali autonome, che si contendono l'accesso alle limitate risorse del sistema e cercano di tenere la propria delicata ecologia al sicuro da influenze esterne. Molte vorrebbero andarsene, ma non esistono sistemi propulsivi all'altezza. La ricerca verte sull'iperspazio, che permetterebbe a chi lo sapesse utilizzare di viaggiare a velocit\u00e0 simili o poco superiori a quella della luce.\nNemesis viene scoperta per caso, una piccola stella (una nana rossa) quasi invisibile molto vicina al Sole (2.5 anni luce) in rotta di collisione col sistema solare, da Eugenia Insigna, astronoma che abita su Rotor, una delle colonie fondate dalla Terra. La scienziata si rivolge subito ad un alto esponente fra i Rotoriani, Janus Pitt, che per\u00f2 le intima di mantenere il silenzio su questa incredibile scoperta: questo perch\u00e9 Pitt sogna di costruire una nuova civilt\u00e0 distaccata dal pianeta natio destinata a conquistare addirittura l'intera galassia. Eugenia, seppure riluttante per il suo orgoglio di astronoma, \u00e8 costretta quindi a tacere a tutti la sua scoperta, anche a suo marito, Crile Fisher. Ci\u00f2 non impedisce all'astronoma di ricevere la possibilit\u00e0 di battezzare la stella appena scoperta, che si chiamer\u00e0 appunto Nemesis, richiamo alla dea greca della giustizia.\nPrima della partenza per\u00f2 Eugenia e Fisher, che hanno avuto una bambina di nome Marlene, hanno un furioso litigio riguardo alla decisione di partire insieme a Rotor verso la nuova stella o ritornare sulla Terra: Fisher, terrestre molto attaccato alla sua patria, si rifiuta di allontanarsi da essa, ma Eugenia, che ha sempre vissuto su Rotor e vede la Terra come un pianeta ormai oppresso dalla corruzione e sull'orlo del declino totale, \u00e8 convinta che sia giusto partire. Per questo la famiglia si disgrega e Fisher, seppur molto riluttante a lasciare la figlia, ritorna sulla Terra. A bordo di Rotor si troveranno quindi Eugenia e una giovanissima Marlene, insieme ad alcune migliaia di persone che hanno aderito al progetto.\nPassati vari anni dalla partenza di Rotor, Marlene, ormai quindicenne, ha sviluppato una dote molto particolare, che si \u00e8 affermata sempre di pi\u00f9 nel tempo: infatti la ragazza riesce, interpretando tutte le sfumature dei comportamenti delle persone, a capire esattamente cosa provano e pensano. Questa caratteristica turba la madre Eugenia, che si vede come un libro aperto di fronte alla figlia ed \u00e8 addirittura costretta a rivelarle la verit\u00e0 sulla separazione di lei e Fisher e che Nemesis \u00e8 effettivamente in rotta di collisione con la Terra, come la figlia sospettava. Grazie a questa dote Marlene inoltre, che sin da piccola aveva provato un vivo interesse verso Eritro, luna di un gigante gassoso chiamato Megas e pianeta praticamente abitabile, riesce a convincere Pitt a mandare lei e sua madre l\u00e0, facendo leva sull'avversione dell'uomo per loro.\nIn una narrazione parallela a questa si scopre che Fisher si era legato ad Eugenia solo per lavoro, e in seguito, in quanto era diventato impossibile rimanere con lei e la figlia, era ritornato in patria, bench\u00e9 fosse restio a lasciare la figlia che gli ricordava la sorella Roseanne, morta a 17 anni vittima di alcuni tumulti che erano avvenuti tempo prima. Inoltre la Terra, con l'aiuto di Fisher, riesce a localizzare Rotor, ma trovando il pianeta troppo lontano per raggiungerlo grazie il comune mezzo dell'iperassistenza, chiede all'uomo di raggiungere la professoressa Tessa Wendel su una delle Colonie, e di convincerla - anche con metodi poco ortodossi quali la seduzione - a venire sulla Terra per approfondire gli studi sul volo ultraluce, teorico mezzo di locomozione nello spazio che arriva ad una velocit\u00e0 molto maggiore di quella della luce. Fisher accetta la proposta e riesce anche nel suo intento: infatti la donna, divorziatasi due volte, trova nell'uomo dapprima un fedele amante, e poi un compagno sicuro. Cos\u00ec Tessa e Fisher tornano sulla Terra, e dopo molti anni la ormai cinquantenne Tessa e Fisher (che mai ha perso la speranza di rivedere la figlia) riescono ad imbarcarsi sull\"'Ultraluce\", nave che sfrutta la velocit\u00e0 ultraluce, appunto. La nave parte quindi per il supposto punto dello spazio dove si trova Rotor, e seppur con qualche complicazione, raggiunge la meta.\nIntanto Marlene e la madre sono arrivate su Eritro e risiedono nella Cupola, centro di ricerche riguardo al pianeta dove quest'ultima incontra un vecchio compagno di studi, Siever Genarr. Genarr, in una situazione analoga a quella di Marlene, da giovane era tanto brutto quanto brillante, e riesce quindi a comprendere la ragazza pi\u00f9 a fondo degli altri, persino di Eugenia stessa (di cui \u00e8 innamorato dai tempi degli studi): infatti capisce che Marlene \u00e8 consapevole (come lui lo era) della sua bruttezza corporea ma anche della sua notevole \"bellezza\" mentale, e si sente afflitta perch\u00e9 la gente si rende conto solo del suo aspetto esteriore, trascurando invece la sua qualit\u00e0 pi\u00f9 importante. Cos\u00ec Genarr riesce quasi subito a conquistare la ragazza, che gli diventa molto legata fino al punto di chiamarlo \"Zio Siever\". Questo legame stretto porta l'uomo a credere sempre di pi\u00f9 nella dote speciale di Marlene, fino al punto di portarla a vedere Eritro fuori dalla Cupola dopo le richieste insistenti della ragazza, seppur con una tuta protettiva speciale: infatti il pianeta si dice essere abitato dal Morbo, \"malattia\" che ha colpito le poche persone che si sono avventurate all'esterno. Marlene, per\u00f2, \u00e8 convinta che il Morbo non la dannegger\u00e0, cos\u00ec i due si avventurano sulla superficie di Eritro. A questo punto accade un inconveniente: Genarr, vedendo la ragazza sul punto di togliersi la tuta protettiva, cerca di fermarla, ma si accorge di non riuscire pi\u00f9 a muoversi. Riportato insieme ad una tranquillissima Marlene nella Cupola, si sospetta subito che entrambi siano stati colpiti dal Morbo, sospetto che si rivela sbagliato. La ragazza in seguito riuscir\u00e0 ad uscire all'aperto sul pianeta senza Genarr o tuta protettiva, anche se solo dopo numerosi tentativi di calmare l'ansiosa madre. In uno dei suoi viaggi su Eritro Marlene scopre una forma di vita costituita dall'insieme di tutte le cellule procariote, e seppur dapprima ne \u00e8 terribilmente spaventata, dopo vari viaggi la conosce meglio e impara ad apprezzarla, fino ad esserne addirittura molto attaccata.\nLe vicende che si sono sviluppate parallelamente infine si congiungono: Fisher sbarca con l'astronave su Eritro. Marlene, sconvolta alla vista del padre, non riesce comunque a perdonarlo, con grande dispiacere dell'uomo. Genarr, Saltade Leverett (un uomo mandato da Pitt poco prima), Fisher e Chao-Li Wu (uno scienziato partito insieme a Fisher e Tessa) si ritrovano a parlare di che cosa decidere riguardo all'inevitabile catastrofe che si abbatter\u00e0 sulla Terra per la futura collisione con Nemesis. Gli uomini sono sul punto di prendere una decisione spiacevole per Eritro, ma Marlene si oppone con tutta la sua forza, e grazie appunto alla forma di vita che abita il pianeta riesce a trovare una soluzione basata su un principio fisico che riguarda una teoria appena formulata da Wu. Fisher e Tessa ritornano cos\u00ec sulla Terra, mentre Eugenia e Genarr (bench\u00e9 Asimov non lo dica esplicitamente) iniziano una nuova storia d'amore.\nCollegamenti con altri romanzi.\nNel finale del libro, Asimov accenna brevemente al suo famoso ciclo della Fondazione: Janus Pitt si chiede infatti \u00abChi avrebbe imparato a interpretare le tendenze e a prevedere il futuro in una galassia brulicante d'umanit\u00e0?\u00bb, un chiaro riferimento alla psicostoria.\nInversamente, un riferimento a questo romanzo \u00e8 presente in \"Fondazione anno zero\": Hari Seldon infatti cita una leggenda che riguarda una giovane donna \u00abcapace di comunicare con un intero pianeta che ruotava attorno ad un sole chiamato Nemesis.\u00bb"}
{"id": "83823", "revid": "1982", "url": "https://it.wikipedia.org/wiki?curid=83823", "title": "Ab Urbe condita", "text": "L'espressione latina ab Urbe cond\u012dta (\"da quando la Citt\u00e0 \u00e8 stata fondata\") o Anno Urbis condit\u00e6 (\"nell'anno dalla fondazione della Citt\u00e0\") o anche solo anno Urbis, in sigla AUC, AVC, a.U.c. oppure AU, si riferisce ad un sistema di calcolo degli anni che prese piede tra i Romani a partire dalla fine del periodo repubblicano: gli anni venivano computati a partire dal 753 a.C., la presunta data che l'erudito Marco Terenzio Varrone aveva stabilito ai tempi di Giulio Cesare per la fondazione di Roma, l'Urbe, \"la Citt\u00e0\" per eccellenza. \nQuesto computo era pi\u00f9 diffuso in ambienti dotti che nella realt\u00e0 popolare, dove, per misurare gli anni, era preferito l'uso di eponimi con il nome dei due consoli in carica (e questo uso rimontava agli inizi dell'et\u00e0 repubblicana). La cosiddetta \"data varroniana\" era stata ricavata fissando al 509 a.C. il primo anno della Repubblica e attribuendo 35 anni di regno a ciascuno dei sette re di Roma.\nLa storiografia moderna nega la fondazione della citt\u00e0 come atto volontario, privilegiando invece l'ipotesi della progressiva riunione di villaggi pre-urbani sparsi, con un fenomeno di sinecismo urbano ricordato nei miti sulla fondazione stessa e nelle vicende dell'et\u00e0 regia.\nI calendari romani.\nAlmeno due sono le principali riforme del calendario adottate dai Romani: una prima riforma viene attribuita al re Numa Pompilio (calendario romano); una seconda fu stabilita, in epoca storica, da Gaio Giulio Cesare, nella sua qualit\u00e0 di \"Pontifex maximus\". Dal \"nomen\" di Cesare, tale calendario \u00e8 detto giuliano.\nIl calcolo di Varrone.\nLa data tradizionale per la fondazione di Roma (21 aprile 753 a.C., il \"Natale di Roma\") fu definita da Varrone. In effetti, i Romani datavano gli eventi della citt\u00e0 dall'inizio del regno del re in carica e poi, durante il periodo repubblicano, dal nome dei consoli, che duravano in carica solo un anno.\nVarrone doveva avere a disposizione una lista di consoli contenente qualche errore e chiam\u00f2 l'anno in cui si insediarono i primi consoli (Bruto e Collatino) \"245 ab Urbe condita\" (CCXLV a.U.c.), accettando l'intervallo di 244 anni indicato da Dionigi di Alicarnasso per il totale degli anni in cui Roma fu governata dai leggendari sette re. La correttezza del calcolo di Varrone non \u00e8 mai stata provata in modo scientifico (e d'altra parte probabilmente Roma non ha una \"vera\" data di nascita) ma viene ancora universalmente usata.\nCalcoli alternativi.\nSecondo Velleio Patercolo (I, 8, 5) Roma fu fondata 437/438 anni dopo la caduta di Troia (11 giugno 1182 a.C.), mentre Marcio Porcio Catone colloca la fondazione di Roma 432 anni dopo la distruzione di Troia.\nD'altra parte, secondo Lucio Taruzio di Firmum, Romolo e Remo furono concepiti il ventitreesimo giorno del mese egizio di Choiac, al momento di un'eclissi totale di sole. Romolo e Remo, sempre secondo questa tradizione, nacquero il ventunesimo giorno del mese egizio di Toth. Il primo giorno di Toth, in quell'anno, cadeva il 2 marzo. Questo starebbe a significare che la gravidanza di Rea Silvia \u00e8 durata 281 giorni. Roma sarebbe stata fondata nel nono giorno del mese di Pharmuthi, ovvero il 21 aprile.\nSecondo Plutarco, al momento della fondazione di Roma un'eclissi di sole fu osservata dal poeta Antimaco di Teo.\nDionigi di Alicarnasso fissa la fondazione di Roma nel secondo anno di regno di Numitore, 432 anni dopo la presa di Troia, nell'anno della settima Olimpiade, in cui Diocle di Messene vinse la gara di corsa, quindi nel 752 a.C., prendendo a riferimento il 776 a.C., anno in cui \u00e8 tradizionalmente fissata la prima Olimpiade.\nSecondo la tradizione, Romolo scomparve quando aveva 54 anni, alle None di Quintile (luglio), in un giorno in cui il sole era oscurato (ma altri parlano di tempesta). Plutarco pone l'avvenimento nel trentasettesimo anno dalla fondazione, nel giorno che per noi \u00e8 il 5 luglio che allora era chiamato Quintile, alle None Caprotine.\nAnche Tito Livio afferma che Romolo regn\u00f2 per 37 anni dopodich\u00e9 fu trucidato dal Senato o disparve nel trentottesimo anno di regno. La maggior parte delle tradizioni sono state registrate da Plutarco, Floro, Cicerone, Cassio Dione e Dionigi di Alicarnasso.\nSulla base di queste fonti storico-letterarie, e sull'effettivo verificarsi di eclissi solari, come quelle osservate a Roma nel 763 a.C., 745 a.C. e 709 a.C., storici moderni hanno prodotto degli studi tesi a validare le date tramandate dalla tradizione."}
{"id": "83824", "revid": "1543377", "url": "https://it.wikipedia.org/wiki?curid=83824", "title": "Similia similibus curantur", "text": "Similia similibus curantur (o la meno ricorrente similia similibus curentur), \u00e8 una locuzione latina, che, tradotta letteralmente, significa \u00abi simili si curino coi simili\u00bb. Si tratta di un principio da attribuire a Samuel Hahnemann, che ne fece il fondamento dell'omeopatia, da lui teorizzata agli inizi del XIX secolo, in contrapposizione al principio, allora in voga tra i medici del tempo, del \"contraria contrariis curantur\" (\u00abi contrari vengono curati con i contrari\u00bb). \nStoria.\n\u00c8 comunque un concetto molto antico, risalente almeno al medico indiano Sushruta (tra il 1200 a.C. e il 600 a.C.) che affermava \"Samah samam shamayati\" locuzione in lingua sanscrita che significa appunto \u00abil simile si cura col simile\u00bb. Anche Ippocrate e Basilio Valentino dimostravano di conoscere tale principio. Secondo la scienza medica contemporanea si tratta di un principio non dimostrato e privo di fondamento scientifico.\nSecondo Hahnemann, la guarigione consiste nel somministrare al malato l'essenza che a lui manca, essendo questa precipitata nella materia, cio\u00e8 divenuta \u00abgrossolana\u00bb, e cos\u00ec materializzatasi come veleno sul piano corporale. L'effetto venefico non va quindi combattuto con mezzi altrettanto materiali, ma va piuttosto colmato con la medesima essenza, dopo averla riconvertita e innalzata a quel livello vibratorio di cui attualmente il paziente avverte la mancanza.\nGi\u00e0 Paracelso nel Cinquecento aveva sostenuto, nel suo \"Paragranum\", che \u00abnessuna malattia pu\u00f2 guarire per contrapposizione, ma solo grazie al suo simile\u00bb, principio che sfrutt\u00f2 tramite preparazioni alchemiche in grado di convertire il veleno in medicamento.\nAnche secondo Edward Bach, seguace dell'omeopatia e fondatore a sua volta della floriterapia ispirata a principi affini,"}
{"id": "83826", "revid": "278830", "url": "https://it.wikipedia.org/wiki?curid=83826", "title": "Pecunia non olet", "text": "Pecunia non olet \u00e8 una locuzione latina il cui significato letterale \u00e8 \u00abIl denaro non ha odore\u00bb. \n\u00c8 una frase che viene cinicamente usata per indicare che, qualunque sia la sua provenienza, \"il denaro \u00e8 sempre denaro\" o \"il denaro \u00e8 \"solo\" denaro\", nel senso che il mezzo non determina l'intenzione: la provenienza non darebbe alcuna connotazione positiva o negativa al mezzo/strumento che \u00e8 il denaro e il suo utilizzo potrebbe essere positivo o non disdicevole.\nLa tradizione, accolta da Svetonio in \"Vite dei Cesari\" e ripresa poi da Cassio Dione in \"Storia romana\", vuole questa frase attribuita a Vespasiano (9-79), a cui il figlio Tito aveva rimproverato di avere messo una tassa, la \"centesima venalium\", sull'urina raccolta nelle latrine gestite dai privati, popolarmente denominati da allora \"vespasiani\". Dall'urina veniva ricavata l'ammoniaca necessaria alla concia delle pelli e da questa tassazione provenivano cospicue entrate per l'erario.\nAl di l\u00e0 dal significato ultimo di questa espressione, alle orecchie dei romani e dei parlanti latini tale frase forniva sicuramente un'immagine abbastanza curiosa e un po' ossimorica. Infatti l'etimologia della parola \"pecun\u012da(m)\" (\"denaro\") in lingua latina derivava da \"p\u011bcus\", ossia \"bestiame\", perch\u00e9 anticamente gli animali, e soprattutto il bestiame allevato, rappresentavano la ricchezza posseduta e scambiabile dagli esseri umani per il tramite del baratto. Le pecore, i polli, e gli altri animali d'allevamento rappresentavano le banconote di un tempo quando ancora non vigeva l'uso delle monete. Alle orecchie dei romani questa frase non suonava soltanto come \"il denaro non ha odore\", ma anche come \"le pecore non hanno odore\", creando di conseguenza un curioso e per certi versi simpatico gioco di parole se riferito al loro odore caratteristico."}
{"id": "83827", "revid": "287204", "url": "https://it.wikipedia.org/wiki?curid=83827", "title": "I su e gi\u00f9 di Steve Jobs", "text": "I su e gi\u00f9 di Steve Jobs (\"The Second Coming of Steve Jobs\") \u00e8 una biografia non autorizzata del 2001 dell'industriale Steve Jobs, divenuto famoso negli anni ottanta per aver cofondato l'Apple e ritornato agli onori della cronaca nel 2000 come proprietario degli studi di animazione Pixar e per aver risollevato l'Apple Computer grazie al lancio dell'iMac.\nContenuto.\nIl libro racconta la vita di Jobs fin dagli esordi, quando con l'amico Steve Wozniak realizzava i primi affari (talvolta al limite della legalit\u00e0, secondo l'autore). L'autore ripercorre la vita di Jobs dalla fondazione di Apple, la sua successiva defenestrazione, la fondazione della Next Computer, l'acquisto della Pixar e infine il ritorno in Apple con il risanamento della societ\u00e0. Nel libro sono descritti molti retroscena della storia dell'informatica di quegli anni e vengono messi in luce alcuni aspetti del carattere e del comportamento di Jobs non lusinghieri.\nL'autore, oltre ad avere partecipato direttamente alla rivoluzione informatica della Silicon Valley, ha personalmente contattato decine di persone che hanno direttamente collaborato con Jobs nel corso degli anni. Il libro \u00e8 infatti colmo di racconti dei momenti salienti della vita di Jobs e dell'atmosfera che si viveva nelle sue societ\u00e0; questi permettono al lettore di ottenere uno spaccato piuttosto realistico della frenesia durante lo sviluppo del progetto Macintosh e della lenta decadenza della Next Computer, quando verso la fine degli anni novanta era sul punto di fallire. L'autore appare molto puntiglioso, citando sempre le fonti che gli hanno permesso di ricostruire gli avvenimenti salienti (tranne le fonti che hanno espresso il loro desiderio a non essere esplicitamente citate)."}
{"id": "83829", "revid": "212348", "url": "https://it.wikipedia.org/wiki?curid=83829", "title": "Kafka", "text": ""}
{"id": "83830", "revid": "92723", "url": "https://it.wikipedia.org/wiki?curid=83830", "title": "Ab Urbe condita libri", "text": "Ab Urbe condita libri CXLII (cio\u00e8 \"I 142 libri dalla fondazione della Citt\u00e0\", dove \"la Citt\u00e0\", per antonomasia, \u00e8 Roma), o semplicemente Ab Urbe condita, in italiano anche Storia di Roma, e talvolta Historiae (ossia Storie), \u00e8 il titolo, derivato dai codici (vedi \"Ab Urbe condita\"), con cui l'autore, lo storico latino Tito Livio, indica l'estensione e l'argomento della sua opera: la storia narrata a partire dalla fondazione di Roma.\nL'opera comprendeva in origine i 142 libri eponimi, dei quali si sono conservati i libri 1\u201310 e 21\u201345 (l'ultimo mutilo) e scarsi frammenti degli altri (celebri quelli relativi alla morte di Cicerone col giudizio di Livio sull'oratore, tramandati da Seneca il vecchio).\nIl piano dell'opera di Livio.\nScrivendo la sua opera Livio ritorn\u00f2 alla struttura annalistica tipica della storiografia romana, rifiutando l'impianto monografico delle prime opere di Sallustio (\"Bellum Catilinae\", \"Bellum Iugurthinum\", mentre le incompiute \"Historiae\" erano di carattere annalistico, cos\u00ec anche come i celebri \"Annales\" di Ennio, il poema racconta la storia di Roma appunto \"anno per anno\" ). La narrazione di ogni impresa si estende per l'arco di un anno, poi \u00e8 sospesa ed ha inizio la narrazione di altri avvenimenti contemporanei, per l'anno seguente \u00e8 ripresa la narrazione dei fatti lasciati in sospeso alla fine dell'anno precedente.\nLa narrazione iniziava dalle origini mitiche di Roma, ossia con la fuga di Enea da Troia, e arrivava, col libro 142, alla morte di Druso maggiore, figliastro di Augusto, avvenuta in Germania nel 9 a.C., o forse anche fino alla disfatta di Varo nella selva di Teutoburgo, nel 9 d.C. L'opera, interrotta dalla morte di Livio, probabilmente doveva comprendere 150 libri ed arrivare fino alla morte di Augusto, avvenuta nel 14 d.C. Si sono conservati i libri 1-10 (la \"prima decade\"), che arrivano fino alla terza guerra sannitica (293 a.C.) e i libri 21-45 (terza e quarta \"decade\" e met\u00e0 della quinta), che coprono gli avvenimenti dalla seconda guerra punica (218 a.C.) fino al termine della guerra contro la Macedonia, nel 167 a.C. Dei libri perduti si sono conservate (tranne che per i libri 136 e 137) le \"Per\u00ecochae\", brevi riassunti composti fra il III e il IV secolo d.C., forse sulla base di precedenti epitomi (compendi) dell'opera liviana. La perdita di vaste parti dell'opera \u00e8 probabilmente dovuta alla sua suddivisione in gruppi separati di libri, che andarono incontro a diverse vicende.\nAlla divisione in decadi si fa cenno per la prima volta verso la fine del V secolo, ma la presenza di un proemio in apertura della terza decade (seconda guerra punica) fa pensare che la suddivisione in decadi rispecchi le fasi della pubblicazione dell'opera da parte dello stesso Livio, che pubblic\u00f2 l'opera per gruppi di libri comprendenti periodi distinti e premettendo dichiarazioni introduttive ad alcuni dei libri che aprivano un nuovo ciclo. Come molti dei precedenti storici latini, Livio dilata l'ampiezza della propria narrazione man mano che si avvicina alla propria epoca, per soddisfare le attese dei lettori, interessati soprattutto alla narrazione della crisi politico-sociale dalla quale era emerso il principato augusteo.\nA tale interesse del pubblico allude Livio nella \"praefatio\" generale all'opera. Le fonti utilizzate da Livio per la prima decade, contenente la storia pi\u00f9 antica di Roma, furono gli annalisti, specialmente quelli meno antichi come Claudio Quadrigario, Valerio Anziate, Elio Tuberone e Licinio Macro (per alcune descrizioni particolari tenne forse presente addirittura il poema epico di Ennio), mentre per le decadi successive, in cui veniva narrata l'espansione di Roma in Oriente, agli annalisti romani affianc\u00f2 il grande storico greco Polibio, dal quale Livio attinse soprattutto la visione unitaria del mondo mediterraneo; sporadico pare l'uso delle \"Origines\" di Catone.\nContenuto superstite.\nIl contenuto dell'opera di Livio che ci \u00e8 giunto \u00e8 suddiviso in cinque pentadi (ossia gruppi di cinque libri)\nPrima pentade (libri I-V).\nOrigini di Roma con Enea e fondazione di Romolo e Remo (libri I-V).\nIn seguito alla caduta di Troia gli Achei furono molto duri nei confronti dei superstiti ma fecero una eccezione per due di essi, Enea e Antenore, che sostennero sempre la pace e la restituzione di Elena. Antenore, con un nutrito gruppo di Eneti e di Troiani percorsero il mar Adriatico e sbarcati nei pressi dei colli Euganei scacciarono gli Euganei e fondarono un villaggio, Troiano, che assunse poi il nome Padova.\nInvece Enea coi suoi soldati approd\u00f2 nel Lazio nel territorio di Laurento. Qui, secondo alcuni, venne accolto da Latino, re degli Aborigeni, secondo altri, fu costretto a battersi. Il destino vuole che il re italico fosse vinto in battaglia e costretto a fare pace con l'eroe troiano. Si narra, inoltre, che una volta conosciuta la figlia del re, Lavinia, l'eroe e la donzella si innamorassero perdutamente l'uno dell'altra, ma lei era stata promessa in sposa a Turno, re dei Rutuli. L'amore di entrambi costrinse Latino ad assecondare i desideri della giovane figlia ed a permetterle di sposare l'eroe giunto da Troia, pur sapendo che prima o poi avrebbe dovuto affrontare Turno, il quale non aveva accettato che lo straniero venuto da lontano gli fosse preferito. Una volta sposati, Enea decise di fondare una citt\u00e0, dandole il nome di Lavinio (l'odierna Pratica di Mare), in onore della moglie.\nLa guerra che ne segu\u00ec non port\u00f2 nessuna delle due parti a rallegrarsi. I Rutuli furono vinti e Latino, re alleato di Enea, fu ucciso.\nSegue il racconto di Romolo e Remo.\n (secondo alcuni la lupa era forse una prostituta, all'epoca le prostitute erano chiamate anche \"lupae\" (si ritrova oggi traccia nella parola lupanare), e da un picchio (animale sacro per i Latini) che li protegge, entrambi animali sacri ad Ares. In quei pressi portava al pascolo il gregge il pastore Faustolo (porcaro di Amulio) che trova i gemelli e insieme con la moglie Acca Larenzia (secondo alcuni detta \"lupa\" dagli altri pastori, forse in quanto dedita alla prostituzione) li cresce come suoi figli..\nGuerra contro i Sabini: \"Ratto delle Sabine\" (libro I).\nRomolo, divenuto unico re di Roma, decise per prima cosa di fortificare la nuova citt\u00e0, offrendo sacrifici agli d\u00e8i secondo il rito albano e dei Greci in onore di Ercole, cos\u00ec com'erano stati istituiti da Evandro.; successivamente dot\u00f2 la citt\u00e0 del suo prima sistema di leggi e si circond\u00f2 di 12 Littori.\nCon il tempo Roma and\u00f2 ingrandendosi, tanto da apparire secondo Livio \"cos\u00ec potente da poter rivaleggiare militarmente con qualunque popolo dei dintorni\". Erano le donne che scarseggiavano. Questa grandezza era destinata a durare una sola generazione se i Romani non avessero trovato sufficienti mogli con cui procreare nuovi figli per la citt\u00e0, nonostante Romolo, avesse proibito di esporre tutti i figli maschi e la prima tra le figlie, tranne che fossero nati con delle malformazioni.\nLa giovent\u00f9 romana non la prese di buon grado, tanto che la soluzione che and\u00f2 prospettandosi fu quella di usare la forza. Romolo, infatti, decise di dissimulare il proprio risentimento e di allestire dei giochi solenni in onore di Nettuno equestre, che chiam\u00f2 \"Consualia\" (secondo Floro erano dei \"ludi equestri\") e Quindi ordin\u00f2 ai suoi di invitare allo spettacolo i popoli vicini: dai Ceninensi, agli Antemnati, Crustumini e Sabini, questi ultimi stanziati sul vicino colle Quirinale. L'obiettivo era quello di compiere un gigantesco rapimento delle loro donne proprio nel mezzo dello spettacolo. Arriv\u00f2 moltissima gente, con figli e consorti, anche per il desiderio di vedere la citt\u00e0 nuova.\nTerminato lo spettacolo i genitori delle fanciulle scapparono, accusando i Romani di aver violato il patto di ospitalit\u00e0. Romolo riusc\u00ec a placare gli animi delle fanciulle e, con l'andare del tempo, sembra che l'ira delle ragazze and\u00f2 affievolendosi grazie alle attenzioni ed alla passione con cui i Romani le trattarono nei giorni successivi. Anche Romolo trov\u00f2 moglie tra queste fanciulle, il cui nome era Ersilia. Da lei il fondatore della citt\u00e0, ebbe una figlia, di nome Prima ed un figlio, di nome Avilio.\nTutto ci\u00f2 diede origine ad una serie di guerre successive. Dei popoli che avevano subito l'affronto furono i soli Ceninensi ad invadere i territori romani, ma furono battuti dalle schiere ordinate dei Romani. Il comandante nemico, un certo Acrone fu ucciso in duello dallo stesso Romolo, che ne spogli\u00f2 il cadavere e offr\u00ec le sue \"spolia opima\" a Giove Feretrio, fondando sul Campidoglio il primo tempio romano. Eliminato il comandante nemico, Romolo si diresse contro la loro citt\u00e0 che cadde al primo assalto, trasferendone, poi, la cittadinanza a Roma e conferendole pari diritti a quelli dei Romani. Gli stessi Fasti trionfali celebrano per l'anno 752-751 a.C.: \nTale evento era, invece, avvenuto secondo Plutarco, basandosi su quanto raccontato a sua volta da Fabio Pittore, solo tre mesi dopo la fondazione di Roma (nel luglio del 753 a.C.).\nDopo la vittoria sui Ceninensi fu la volta degli Antemnati. La loro citt\u00e0 fu presa d'assalto ed occupata, portando Romolo a celebrare una seconda \"ovatio\". Ancora i Fasti trionfali ricordano, sempre per l'anno 752-751 a.C.: \nRimaneva solo la citt\u00e0 dei Crustumini, la cui resistenza dur\u00f2 ancora meno dei loro alleati. Portate a termine le operazioni militari, il nuovo re di Roma dispose che venissero inviati nei nuovi territori conquistati alcuni coloni, i quali andarono a popolare soprattutto la citt\u00e0 di \"Crustumerium\", che, rispetto alle altre, possedeva terreni pi\u00f9 fertili. Contemporaneamente molte persone dei popoli sottomessi, in particolar modo i genitori ed i parenti delle donne rapite, vennero a stabilirsi a Roma.\nL'ultimo attacco portato a Roma fu quello dei Sabini, nel corso del quale si racconta della vergine vestale, Tarpeia, figlia del comandante della rocca Spurio Tarpeio, la quale fu corrotta con dell'oro (i bracciali che vedeva rilucere alle braccia dei Sabini) da Tito Tazio e fece entrare nella cittadella fortificata sul Campidoglio un drappello di armati con l'inganno. L'occupazione dei Sabini della rocca, port\u00f2 i due eserciti a schierarsi ai piedi dei due colli (Palatino e Campidoglio), dove pi\u00f9 tardi sarebbe sorto il Foro romano, mentre i capi di entrambi gli schieramenti incitavano i propri soldati alla lotta: Mezio Curzio per i Sabini e Ostio Ostilio per i Romani. Quest'ultimo cadde nel corso della battaglia che poco dopo si scaten\u00f2, costringendo le schiere romane a ripiegare presso la vecchia porta del Palatino. Romolo, invocando Giove e promettendo allo stesso in caso di vittoria un tempio a lui dedicato (nel Foro romano), si lanci\u00f2 nel mezzo della battaglia riuscendo a contrattaccare e ad avere la meglio sulle schiere nemiche. Fu in questo momento che le donne sabine, che erano state rapite in precedenza dai Romani, si lanciarono sotto una pioggia di proiettili tra le opposte fazioni per dividere i contendenti e placarne la collera.\nMorte e divinizzazione di Romolo (Libro I).\nDopo trentotto anni di regno, secondo la tradizione (all'et\u00e0 di cinquantaquattro), Romolo venne assunto in cielo durante una tempesta ed un'eclissi, avvolto da una nube, mentre passava in rassegna all'esercito e parlava alle truppe vicino alla \"Palus Caprae\" nel Campo Marzio. L'improvvisa scomparsa del loro fondatore fece s\u00ec che i Romani lo proclamassero dio (con il nome di Quirino, in onore del quale fu edificato un tempio sul colle, chiamato in seguito Quirinale), figlio di un dio (Marte), re e \"pater\" (padre) di Roma. Ancora ai tempi di Plutarco si celebravano molti riti nel giorno della sua scomparsa, avvenuta secondo tradizione il 5 o il 7 luglio del 716 a.C.\nSembra anche che, per dare maggiore credibilit\u00e0 all'accaduto, la tradizione racconta che riapparve al suo vecchio compagno albano Proculo Giulio, il pi\u00f9 antico personaggio noto appartenente alla \"gens\" Iulia. \nOrazi e Curiazi (libro I).\nSecondo la versione riportata da Tito Livio (\"Hist.\" I, 24-25), durante il regno di Tullo Ostilio (VII secolo a.C.), Roma ed Alba Longa entrarono in guerra, affrontandosi con gli eserciti schierati lungo le \"Fossae Cluiliae\" (sull'attuale via Appia Antica), al confine fra i loro territori.\nMa Roma ed Alba Longa condividevano attraverso il mito di Romolo una sacra discendenza che rendeva empia questa guerra, perci\u00f2 i rispettivi sovrani decisero di affidare a due gruppi di rappresentanti le sorti del conflitto fra le due citt\u00e0, evitando ulteriori spargimenti di sangue.\nFurono scelti per Roma gli Orazi, tre figli di Publio Orazio, e per Alba Longa i tre gemelli Curiazi, che si sarebbero affrontati in duello alla spada.\nLivio afferma che gli storici non erano concordi nello stabilire quale delle due triadi fosse quella romana; propende per gli Orazi perch\u00e9 la maggior parte degli studiosi sceglie quella versione.\nIniziato il combattimento, quasi subito due Orazi furono uccisi, mentre due dei Curiazi riportarono inizialmente solo lievi ferite; il terzo Orazio, che non avrebbe potuto affrontare da solo tre nemici, trovandosi in difficolt\u00e0 pens\u00f2 di ricorrere all'astuzia e finse di scappare verso Roma. Come aveva previsto, i tre Curiazi lo inseguirono, ma nel correre si distanziarono fra loro, perch\u00e9 inseguivano a velocit\u00e0 differenti.\nPer primo fu raggiunto dal Curiazio che non era stato ferito e, voltandosi a sorpresa, lo trafisse. Riprese a correre e fu poi raggiunto da ciascuno degli altri due Curiazi, che per\u00f2, essendo feriti, si stancarono notevolmente e gli fu facile, uno alla volta, ucciderli.\nLa vittoria dell'Orazio fu la vittoria di Roma, cui Alba Longa si sottomise.\nCamilla Orazia, sorella dell'Orazio superstite, era promessa sposa di uno dei Curiazi uccisi, e rimprover\u00f2 violentemente del delitto il fratello, tanto che questi la uccise per farla tacere. Per purificarsi, offr\u00ec poi un sacrificio a Giunone Sororia, divinit\u00e0 tutelare della sorella. Inoltre per il processo al delitto di \"perduellio\" (delitto contro le libert\u00e0 del cittadino, reato che in realt\u00e0 fu istituito dopo la fase regia di Roma,) di cui si era macchiato uccidendo Camilla Orazia, la cui vita - essendo ella estranea al duello pattuito - era sacra per legge, Tullo Ostilio istitu\u00ec, secondo la leggenda rielaborata nel tempo, dei giudici appositi: i \"duumviri perduellionis\" (anch'essi da ricondurre, in realt\u00e0, alla successiva fase repubblicana,).\nLe parentele fra Orazi e Curiazi erano ulteriormente intrecciate, secondo versioni successive della leggenda, essendo Sabina - nativa di Alba Longa ma romana d'adozione - sia sorella di uno dei Curiazi che moglie di Marco Orazio.\nCalendario di Numa Pompilio (VI).\nA lui viene ascritta anche una riforma del calendario, basato sui cicli lunari, che pass\u00f2 da 10 a 12 mesi di 355 giorni (secondo Livio inviece lo divise in 10 mesi, mentre in precedenza non esisteva alcun calcolo), con l'aggiunta di gennaio, dedicato a Giano, e febbraio che furono posti alla fine dell'anno, dopo dicembre (l'anno iniziava con il mese di marzo, da notare tuttora la persitenza di somiglianze dei nomi degli ultimi mesi dell'anno con i numeri: settembre, ottobre, novembre, dicembre).\nIl calendario conteneva anche l'indicazione dei giorni fasti e nefasti, durante i quali non era lecito prendere alcuna decisione pubblica. Anche in questo caso, come per tutte le riforme pi\u00f9 difficili, la tradizione racconta che il re segu\u00ec i consigli della ninfa Egeria, sottolineando cos\u00ec il carattere sacrale di queste decisioni.\nL'anno cos\u00ec suddiviso da Numa, non coincideva per\u00f2 con il ciclo lunare, per cui ad annate alterne veniva aggiunto come ultimo mese il mercedonio, composto da 27 giorni, togliendo a febbraio 4 o 5 giorni; era il collegio dei pontefici a decidere queste compensazioni, alle volte anche sulla base di convenienze politiche.\nTarquinio il Superbo e Lucrezia (libro I).\nInvaghitosi della nobildonna romana Lucrezia, moglie di Lucio Tarquinio Collatino, l'avrebbe violentata. L'episodio \u00e8 all'origine della cacciata dei Tarquini da Roma e dell'instaurazione della repubblica romana. Tito Livio racconta che Sesto Tarquinio, invitato a cena da Collatino, conobbe la nobildonna e se ne invagh\u00ec per la bellezza e la provata castit\u00e0. Fu cos\u00ec preso dal desiderio di averla a tutti i costi. Qualche giorno pi\u00f9 tardi, Sesto Tarquinio, all'insaputa di Collatino, and\u00f2 a \"Collatia\" da Lucrezia che lo accolse in modo ospitale, non sapendo quali fossero le sue reali intenzioni. Terminata la cena, and\u00f2 a coricarsi nella stanza degli ospiti. Nel pieno della notte, colto da estrema passione, decise di recarsi nella stanza di Lucrezia con la spada. La immobilizz\u00f2 dicendole:\nLa povera donna, colta da terrore, cap\u00ec che rischiava la morte, mentre Sesto le dichiarava il suo amore, alternando suppliche a minacce. Vedendo che Lucrezia era irremovibile, la minacci\u00f2 che l'avrebbe uccisa e che l'avrebbe disonorata, sgozzando un servo e mettendoglielo nudo accanto. Lucrezia di fronte a una tale minaccia, cedette e acconsent\u00ec ad essere violata nell'onore. Sesto ripart\u00ec soddisfatto di quanto aveva compiuto.\nIn seguito a questi eventi la popolazione di Roma si ribell\u00f2 e cacci\u00f2 i Tarquini.\nTito Livio aggiunge che quando Tarquinio il Superbo, che ancora stava assediando Ardea, venne a sapere di questi avvenimenti, allarmato dal pericolo inatteso, part\u00ec per Roma per reprimere la rivolta. Bruto, allora, informato che il re si stava avvicinando, per evitare l'incontro, fece una breve diversione e raggiunse l'accampamento regio ad Ardea dove fu accolto con entusiasmo da tutti i soldati, i quali espulsero i figli del re, mentre a quest'ultimo venivano chiuse le porte in faccia e comunicata la notizia dell'esilio.\nDue dei figli seguirono il padre in esilio a \"Cere\" (Cerveteri), Sesto Tarquinio invece, partito per Gabii, qui fu assassinato, da coloro che si vendicarono delle stragi e razzie da quello compiute.\nSeconda pentade (libri VI-X).\nSacco di Roma (390 a.C.).\nIl tentativo romano di fermare i Galli a sole undici miglia da Roma, presso la confluenza del Tevere con il fiume Allia (oggi noto col nome di \"Fosso della Bettina\"), un corso d'acqua situato a 18 chilometri lungo la via Salaria, si risolse in una grave sconfitta delle truppe romane. Il giorno dell'amara sconfitta, il \"dies Alliensis\" (18 luglio), divenne sinonimo di sciagura e fu registrato nei calendari imperiali come \"dies nefastus\" (\"giorno infausto\").\nI superstiti, incalzati dai Galli, si ritirarono in ordine sparso entro le mura di Roma, dimenticando di chiuderne le porte, come riportato dallo storico Livio. I Galli misero a ferro e fuoco l'intera citt\u00e0, ivi incluso l'archivio di stato, cosicch\u00e9 tutti gli avvenimenti antecedenti la battaglia risultano in gran parte leggendari e di difficile ricostruzione storica. In questo contesto di caos e distruzione, nel racconto di Tito Livio, si inserisce la figura leggendaria di Lucio Albinio, che, semplice plebeo, aiut\u00f2 le vergini Vestali a mettersi in salvo, fuggendo nella citt\u00e0 di Cere.\nL'irruzione dei Galli in Senato vide i senatori, seduti in modo composto sui propri scranni, tutti barbaramente massacrati. Narra Tito Livio (Ab Urbe Condita libro V, 41) l'episodio del senatore Marco Papirio: un gallo gli tir\u00f2 la barba per vedere se fosse vivo e l'altero vegliardo lo colp\u00ec con lo scettro eburneo; il soldato gallo reag\u00ec, dando cos\u00ec il via al massacro. Solo il Campidoglio resistette e venne posto sotto assedio. Livio narra che i Galli decisero di dividere il proprio esercito, lasciandone una parte ad assediare i romani, e inviando l'altra a razziare le campagne dei dintorni di Roma. Intanto la notizia del sacco di Roma e delle razzie in corso nelle campagne circostanti giunse ad Ardea, dove gli arderatini decisero di affidare il comando dei propri soldati a Marco Furio Camillo, il quale riusc\u00ec a tendere un'imboscata al contingente gallico, uscito da Roma, e ad infliggergli - sempre secondo il racconto di Tito Livio - una sonora sconfitta. Allo stesso modo, anche i soldati romani che si erano ritirati a Veio riuscirono a battere in due scontri campali alcuni contingenti etruschi che, approfittando della situazione in cui versava Roma, ne stavano razziando le campagne pi\u00f9 settentrionali.\nMentre l'assedio dei Galli continua, senza che le reciproche posizioni mutassero, a Veio si decise di inviare un messaggero a Roma, Ponzio Comino, affinch\u00e9 portasse al Senato la proposta di nominare Furio Camillo dittatore. Ponzio riusc\u00ec a rompere l'assedio ed il Senato pot\u00e9 nominare Camillo dittatore per la seconda volta. Subito dopo la leggenda narra che le oche sacre del tempio capitolino di Giunone avvisarono Marco Manlio, console del 392 a.C., del tentativo di ingresso da parte dei Galli assedianti, facendo cos\u00ec fallire il loro piano. Intanto, mentre il dittatore preparava le necessarie operazioni belliche, Roma, ormai allo stremo per la fame, trov\u00f2 un accordo con i Galli, che erano stati colpiti da un'improvvisa epidemia.\nDopo diverse trattative, il tribuno Quinto Sulpicio Longo e il capo dei Galli, Brenno, giunsero ad un accordo, in base al quale i Galli sarebbero ripartiti senza arrecare ulteriori distruzioni in cambio di un riscatto pari a 1.000 libre d'oro puro. In questo contesto si sarebbero verificati i famosi episodi della bilancia truccata da parte dei Galli per ottenere pi\u00f9 oro, con Brenno che fa pesare anche la sua spada in segno di spregio, urlando: \"Vae victis!\" (\"Guai ai vinti!\"). Nel racconto di Livio, Marco Furio Camillo si oppose alla concessione del riscatto, in quanto stabilito illegalmente in sua assenza, e si prepar\u00f2 a dare battaglia ai Galli. \nI Galli, sorpresi dall'evolversi degli avvenimenti, furono sconfitti in due battaglie campali (la seconda lungo la via Gabinia), a seguito delle quali vennero completamente massacrati. Per questa vittoria il dittatore Furio Camillo ottenne il trionfo a Roma. Secondo invece un'autorevole interpretazione moderna di Emilio Gabba, i Galli si ritirarono per fronteggiare gli attacchi dei Veneti, a nord dei loro territori originari, portando via il bottino di guerra.\nPrima guerra sannitica (343-341 a.C.).\nIl casus belli che fece scoppiare la prima guerra tra Sanniti e Romani, fu offerto dalla citt\u00e0 di Capua che, posta sotto l'attacco dei Sanniti, chiese l'aiuto di Roma.\nIl primo anno della campagna militare fu affidata ai due consoli in carica, Marco Valerio Corvo, inviato in Campania, ed Aulo Cornelio Cosso Arvina, inviato nel Sannio.\nMentre Marco Valerio riusc\u00ec ad ottenere due chiare, seppur sofferte, vittorie, nella battaglia del Monte Gauro, primo scontro in campo aperto tra i due popoli, e nella battaglia di Suessula, Aulo Cornelio riusc\u00ec ad uscire da una difficile situazione militare, e a vincere il successivo scontro in campo aperto, grazie al pronto intervento del tribuno militare Publio Decio Mure.\nL'anno successivo, il console Gaio Marcio Rutilo inviato a prendere il comando delle truppe acquartierate vicino Capua a sua difesa, si trov\u00f2 nella necessit\u00e0 di affrontare comportamenti sediziosi dei soldati, che progettavano di prendere con la forza Capua, per impadronirsi delle sue ricchezze.\nDurante quell'anno non ci furono scontri coi Sanniti, e la prima guerra sannitica, si concluse l'anno successivo, nel 341 a.C., quando il console Lucio Emilio Mamercino Privernate, a cui era stata affidata la campagna contro i Sanniti, ne devast\u00f2 le campagne, finch\u00e9 gli ambasciatori Sanniti, inviati a Roma, non ottennero la pace.\nSeconda guerra sannitica (326-304 a.C.).\nCasus belli della seconda guerra sannitica fu una serie di reciproci atti ostili. Cominciarono i Romani fondando nel 328 a.C. una colonia a Fregellae presso l'odierna Ceprano, sulla riva orientale del fiume Liri, cio\u00e8 in un territorio che i Sanniti consideravano propria esclusiva sfera di influenza.\nIn pi\u00f9 i Sanniti vedevano con preoccupazione l'avanzata dei Romani in Campania, cos\u00ec quando Roma dichiar\u00f2 guerra alla citt\u00e0 greca di Napoli, in cui la fazione dei Paleopolitai aveva fatto entrare una guarnigione di Sanniti, questi inviarono 4.000 soldati a difesa della citt\u00e0. I Romani, dal canto loro, accusarono i Sanniti di aver spinto alla ribellione le citt\u00e0 di Formia e Fondi.\nNel 326 a.C., mentre a Lucio Cornelio Lentulo venivano affidati i poteri proconsolari per proseguire le operazioni militari nel Sannio, Roma inviava i feziali a dichiarare guerra ai Sanniti, ottennero poi, senza averlo sollecitato, l'appoggio di Lucani ed Apuli, con i quali furono stipulati trattati di alleanza.\nLo scontro con i Sanniti inizi\u00f2 favorevolmente per i Romani, che, tra il 326 a.C. e il 322 a.C. occuparono Allife, Callife e Rufrio, Napoli, anche grazie all'attivit\u00e0 destabilizzante dei Tarantini, che si adoperarono affinch\u00e9 defezionassero in favore di Roma. Furono poi Cutina e Cingilia ad essere espugnate dai romani, che riportarono anche una serie di vittorie in campo aperto, tra le quali quella nei pressi di Imbrinium.\nPer\u00f2 nel 321 a.C. l'esercito romano, condotto dai consoli Tiberio Veturio Calvino e Spurio Postumio Albino Caudino, sub\u00ec l'umiliante sconfitta alle Forche Caudine (dal latino \"Furculae Caudinae\"). Nonostante i due consoli sconfitti avessero accettato le condizioni di resa, i Romani continuarono la guerra contro i Sanniti, facendo ricadere la responsabilit\u00e0 della resa unicamente sui due comandanti.\nDopo lo scontro a Caudia, la guerra si allarg\u00f2 nelle regioni vicine al Sannio, cos\u00ec nel 320 a.C., lo scontro arriv\u00f2 in Apulia, davanti Lucera, dove i Romani, dopo aver sconfitto i Sanniti in uno scontro in campo aperto, conquistarono la citt\u00e0. Nel 319 a.C. i Romani ripresero il controllo su Satrico e sconfissero i Ferentani, e l'anno successivo conquistarono Canusio e Teano in Apulia, nel 317 a.C. Nerulo in Lucania e nel 315 a.C. Saticola. Sempre quell'anno i due eserciti si scontrarono nella durissima battaglia di Lautulae. Nel 314 a.C., con l'aiuto di traditori, i Romani presero Sora, Ausona, Minturno, Vescia e con le armi Luceria, che si era unita ai Sanniti.\nLa guerra sembrava volgere a favore dei Romani, anche perch\u00e9 nel 313 a.C. questi presero ai Sanniti la citt\u00e0 di Nola, e due anni dopo, 311 a.C., sconfissero i Sanniti davanti alla citt\u00e0 di Cluvie. Quando nel 310 a.C. ripresero le ostilit\u00e0 tra Romani ed Etruschi, i Sanniti ripresero l'iniziativa con pi\u00f9 vigore, sconfiggendo l'esercito romano in una battaglia campale, nella quale rimase ferito lo stesso console Gaio Marcio Rutilo Censorino. Per questo motivo, a Roma fu eletto dittatore Lucio Papirio Cursore, che ottenne una chiara vittoria contro i Sanniti nei pressi di Longula, mentre anche sul fronte etrusco i Romani ottenevano una serie di successi, consolidando il fronte settentrionale, con la resa degli Etruschi nel 309 a.C..\nNel 308 a.C. Quinto Fabio Massimo Rulliano, vincitore degli Etruschi, sconfisse ancora i Sanniti, cui si erano alleati i Marsi e i Peligni. Infine nel 305 a.C. i Romani conseguirono la decisiva vittoria nella battaglia di Boviano a seguito della quale, nel 304 a.C., le trib\u00f9 del Sannio, chiesero la pace a Roma, ponendo fine alla Seconda guerra sannita.\nTerza guerra sannitica (298-290 a.C.).\nNel 298 a.C. i Lucani, il cui territorio era fatto oggetto di saccheggi da parte dei Sanniti, inviarono ambasciatori a Roma, per chiederne la protezione. Roma accett\u00f2 l'alleanza con i Lucani, e dichiar\u00f2 guerra ai Sanniti.\nIl console Gneo Fulvio Massimo Centumalo cui era toccata la campagna contro i Sanniti, guid\u00f2 i Romani alla presa di Boviano e di Aufidena. Tornato a Roma, Gneo ottenne il trionfo. Nel 297 a.C., consoli Quinto Fabio Massimo Rulliano e Publio Decio Mure, gli eserciti romani sconfissero un esercito di Apuli, vicino a Maleventum, impedendo che questi si potessero unire agli alleati Sanniti, e uno Sannita nei pressi di Tifernum.\nL'anno seguente, il 296 a.C.,le operazioni si spostarono in Etruria, dove i Sanniti si erano recati per ottenere l'alleanza degli Etruschi; ma i romani sconfissero l'esercito etrusco-sannita. Nel 295 a.C. i Romani dovettero fronteggiare una coalizione nemica composta da 4 popoli: Sanniti, Etruschi, Galli ed Umbri, nella battaglia di Sentino. Seppure nello scontro fu ucciso il console plebeo Publio Decio Mure, alla fine le schiere romane riportarono una completa vittoria. Sempre quell'anno Lucio Volumnio Flamma Violente, con poteri proconsolari, sconfisse i Sanniti nei pressi di Triferno, e successivamente, raggiunto dalle forze guidate dal proconsole Appio Claudio, sconfisse le forze sannite, fuggite dalla battaglia di Sentino, nei pressi di Caiazia.\nNel 294 a.C., mentre l'esercito romano otteneva importanti vittorie sugli Etruschi, costringendoli a chiedere la pace, fu combattuta una sanguinosa ed incerta battaglia davanti alla citt\u00e0 di Luceria, durata due giorni, alla fine dei quali i Romani risultarono vincitori. Ma la battaglia decisiva fu combattuta nel 293, quando i Romani sconfissero i Sanniti nella battaglia di Aquilonia.\nTerza Decade (libri XXI-XXX).\nSeconda guerra punica (218-202 a.C.).\nFu combattuta tra Roma e Cartagine nel III secolo a.C., dal 218 a.C. al 202 a.C., prima in Europa (per sedici anni) e successivamente in Africa.\nLa guerra cominci\u00f2 per iniziativa dei Cartaginesi, che intendevano recuperare la potenza militare e l'influenza politica perduta dopo la sconfitta subita nella prima guerra punica; \u00e8 stata considerata anche dagli storici antichi il conflitto armato pi\u00f9 importante dell'antichit\u00e0 per il numero delle popolazioni coinvolte, per i suoi costi economici e umani, soprattutto per le decisive conseguenze sul piano storico, politico e quindi sociale dell'intero mondo mediterraneo.\nContrariamente alla prima guerra punica, che fu combattuta e vinta essenzialmente sul mare, la seconda fu caratterizzata soprattutto da grandi battaglie terrestri con movimenti di masse enormi di fanterie, elefanti e cavalieri; le due parti misero in campo anche grandi flotte che tuttavia svolsero principalmente missioni di trasporto di truppe e rifornimenti.\nIl condottiero cartaginese Annibale Barca fu indubbiamente la personalit\u00e0 pi\u00f9 importante della guerra; egli riusc\u00ec ad invadere l'Italia e a infliggere una serie di grandi sconfitte alle legioni romane, rimanendo in campo nella penisola per oltre quindici anni senza essere sconfitto.\nRitratto di Annibale Barca (libro XXI).\nAnnibale \u00e8 descritto da Livio come un uomo spietato e di lucida freddezza, ma anche un condottiero alquanto mirabile per inventiva e tenacia nei combattimenti.\nIl padre Amilcare, dopo la sconfitta di Cartagine nella Prima guerra punica e dopo aver domato la rivolta dei mercenari e dei sudditi libici, era determinato, in contrasto con i propositi conservatori del partito aristocratico di Cartagine, a sviluppare un importante programma di espansione e rafforzamento della citt\u00e0 in funzione anti-romana. Secondo la tradizione storiografica antica egli avrebbe contato in prospettiva per la lotta contro Roma, sul supporto dei suoi tre figli maschi, \"i tre leoncini\" allevati \"per la rovina di Roma\". \nAmilcare riusc\u00ec a convincere il \"Senato\" cartaginese a dargli un esercito per conquistare l'Iberia che alcune fonti indicano come un dominio cartaginese perduto. Cartagine forn\u00ec solo una forza relativamente ristretta e Amilcare accompagnato dal figlio Annibale, che allora aveva nove anni, intraprese nel 237 la marcia lungo le costa del Nord Africa fino alle Colonne d'Ercole. Gli altri due figli, Asdrubale e Magone, restarono a Cartagine. In questo momento si colloca il celebre episodio del giuramento di Annibale bambino. Secondo la tradizione storiografica iniziata da Polibio e perpetuata da altri storici antichi, prima della partenza per la Spagna, Amilcare avrebbe fatto giurare solennemente al figlio che egli non sarebbe mai stato amico di Roma; l'evento, messo in dubbio dagli storici moderni, \u00e8 divenuto esemplare per rappresentare simbolicamente il sentimento di odio eterno di Annibale verso Roma che rimase effettivamente l'elemento dominante della vita del condottiero cartaginese.\nLa campagna di Amilcare in Spagna ebbe successo: pur con poche truppe e pochi finanziamenti, egli sottomise le citt\u00e0 iberiche scegliendo come base operativa la vecchia colonia punica di Gades, l'odierna Cadice. Egli riapr\u00ec le miniere per autofinanziarsi, riorganizz\u00f2 l'esercito e inizi\u00f2 la conquista. Fornendo alla madrepatria convogli di navi cariche di metalli preziosi che aiutarono Cartagine nel pagamento dell'ingente debito di guerra con Roma, Amilcare ottenne grande popolarit\u00e0 in patria. Sfortunatamente rimase ucciso durante l'attraversamento di un fiume. Venne scelto come suo successore il marito di sua figlia, Asdrubale. Per otto anni Asdrubale comand\u00f2 le forze cartaginesi consolidando la presenza punica, edificando una nuova citt\u00e0 (Carthago Nova \u2013 oggi Cartagena). Asdrubale, impegnato nel consolidamento delle conquiste cartaginesi in Iberia, approfitt\u00f2 delle relativa debolezza di Roma che doveva fronteggiare i Galli in Italia e in Provenza per strappare il riconoscimento della sovranit\u00e0 cartaginese a sud del fiume Ebro.\nAsdrubale mor\u00ec nel 221 a.C. pugnalato in circostanze mai veramente chiarite. I soldati, a questo punto, acclamarono loro comandante all'unanimit\u00e0, il giovane Annibale. Aveva ventisei anni e ne aveva passati diciassette lontano da Cartagine. Il governo cartaginese conferm\u00f2 questa scelta. \nAnnibale cominci\u00f2 ad attaccare la popolazione degli Olcadi, che si trovavano a sud dell'Ebro, sottomettendo poco dopo la loro capitale Cartala (l'odierna Orgaz) e costringendoli a pagare un tributo (221 a.C.). L'anno successivo (220 a.C.), dopo aver trascorso l'inverno a Nova Carthago carico di bottino, fu la volta dei Vaccei, che sottomise anch'essi riuscendo ad occupare le loro citt\u00e0 di Hermantica e poi Arbocala (identificabile forse con la moderna Zamora), dopo un lungo assedio. Gli abitanti di \"Hermantica\", in seguito, dopo essersi ricongiunti con il popolo degli Olcadi, riuscirono a convincere i Carpetani a tendere al generale cartaginese una trappola sulla via del ritorno, nei pressi del fiume Tago. Annibale riusc\u00ec per\u00f2 a battere i loro eserciti congiunti, composti da ben 100.000 armati (principalmente Carpetani). Egli infatti riusc\u00ec in un primo momento a evitare l'imboscata che gli avevano teso presso il fiume Tago, e quando le forze nemiche, a loro volta, cercarono di attraversarlo cariche di armi e bagagli per disporsi a muovere battaglia contro i cartaginesi, furono irrimediabilmente sconfitte e sottomesse. Annibale, dopo due anni trascorsi a completare la conquista dell'Iberia a sud dell'Ebro, si sent\u00ec pronto alla guerra contro Roma.\nRitratto di Scipione l'Africano (libri XXV-XXVI).\nNel 216 a.C. fu tra i superstiti della disastrosa battaglia di Canne. Gli storici antichi non dicono se Scipione partecip\u00f2 direttamente alla battaglia. Da Livio sappiamo che ricopriva la carica di tribuno militare. Nello scontro mor\u00ec anche il futuro suocero di Publio, il console Emilio Paolo, che secondo la tradizione polibiana, sarebbe stato contrario ad affrontare la battaglia. Caddero sul campo anche i due consolari Servilio e Minucio che combattevano al centro dello schieramento, novanta ufficiali appartenenti alle grandi famiglie di Roma e delle citt\u00e0 alleate tra consolari, pretori e senatori,; i morti romani totali furono 70.000 e 10.000 prigionieri; altre fonti parlano di 43.000/45.000 caduti e 19.000 prigionieri. Il console superstite, Varrone, ritenuto da Polibio il responsabile della sconfitta, con 10.000 sbandati si rifugi\u00f2 a Venusia. Si salv\u00f2 anche il giovane Publio Cornelio.\nCome tale, dopo la disfatta di Canne si adoper\u00f2 per porre in salvo i pochi e sbandati superstiti delle legioni romane, guidandoli verso Canosa, dove ci fu una prima riorganizzazione dell'esercito romano. Si trattava di un'impresa molto pericolosa, distando la citt\u00e0 solo quattro miglia dal campo di Annibale. In questo frangente fren\u00f2 il desiderio di fuga di numerosi patrizi che volevano fuggire in esilio minacciandoli di fermarli anche col gladio. Per contro si fa raccontare dai superstiti le fasi della battaglia, evidentemente studiando l'insolita tattica dell'avversario. Livio racconta che di fronte alla prospettiva di sbandamento e di ammutinamento seguita alla sconfitta di Canne, Scipione fu l'unico dei capi militari a mostrare fermezza di carattere: alle insistenze degli altri comandanti, indecisi sul da farsi, di riunire un consiglio per deliberare sulla situazione, egli oppone un netto rifiuto dicendo che ci si trovava in un frangente in cui non bisognava discutere bens\u00ec osare e agire.\nRiguardo all'elezione ad edile, nel 213 a.C., quanto narra Tito Livio, i tribuni della plebe si opposero alla sua nomina, accampando la non raggiunta et\u00e0 legale, ma Publio rispose:\nLe trib\u00f9 allora accorsero con tale fervore per dargli il voto, che i tribuni rinunciarono alla loro iniziativa.\nFu cos\u00ec che rivest\u00ec la carica di edile curule, prima dell'et\u00e0 legale richiesta, in genere il gradino (dopo la carica di questore) nel \"cursus honorum\", che aveva come aspirazione massima quella di ricoprire il consolato.\nI \"Ludi Romani\", organizzati insieme all'altro edile, Marco Cornelio Cetego, furono celebrati con grande dispendio, tenendo conto delle scarse possibilit\u00e0 del momento, e vennero rinnovati per un solo giorno. Ad ogni \"vicus\" di Roma vennero concessi cento congi di olio (pari a 327 litri).\nQuarta Decade (libri XXXI-XL).\nPrima guerra macedonica (215-205 a.C.).\nNel 215 a.C. Filippo V, re di Macedonia, intenzionato a procurarsi uno sbocco sul mar Adriatico e imbaldanzito dalla sconfitta subita da Roma a Canne, stipul\u00f2 un'alleanza con il generale cartaginese Annibale. Durante la seconda guerra punica, Roma si trovava in grave difficolt\u00e0, dato che Annibale era penetrato in profondit\u00e0 nel territorio romano. Il patto stretto tra Filippo ed Annibale si proponeva l'espulsione dei romani dal loro protettorato sulle coste orientali dell'Adriatico. Non \u00e8 per\u00f2 escluso che Filippo avesse mire espansionistiche in Italia, idea che spavent\u00f2 i romani, che temettero che il re macedone potesse portare truppe nella penisola in aiuto di Annibale.\nNel 214 a.C. il console Marco Valerio Levino guid\u00f2 un piccolo contingente militare romano sulla costa illirica e poi strinse un'alleanza con la lega etolica, ostile a Filippo, e con Attalo I re di Pergamo (nell'Asia Minore nord-occidentale), che voleva espandere il proprio regno nel mar Egeo a scapito della Macedonia. La coalizione riusc\u00ec cos\u00ec a contenere le mire espansionistiche del re macedone, ma il pericolo rappresentato da Asdrubale costrinse i romani a ritirare parte delle truppe. La guerra si esaur\u00ec da sola e si giunse alla pace di Fenice del 205 a.C., ove Filippo ottenne uno sbocco sull'Adriatico.\nAlleanza tra Filippo e Annibale nella Prima guerra di Macedonia (libro XXXIII).\nSecondo Livio, quindi, le condizioni del trattato erano molto meno precise per quanto riguardava le garanzie per i popoli interessati; entrambi i contraenti avrebbero combattuto senza un vero raccordo tattico e strategico. L'aiuto di Annibale a Filippo sarebbe giunto solo dopo l'eliminazione di Roma. Filippo avrebbe dovuto aiutare Annibale ma, fino alla conquista di Roma, Annibale non avrebbe avuto alcun obbligo verso il re macedone.\nUna volta concluso il trattato, la delegazione intraprese il viaggio di ritorno in Macedonia per far sottoscrivere l'accordo a Filippo. Con Senofane partirono anche i cartaginesi Magone, Gisgone e Bostare. Raggiunta la nave ancora in attesa al tempio di Giunone Lacinia, presero il largo. La nave venne per\u00f2 intercettata e catturata da alcune navi da guerra romane, poste sotto il comando di Valerio Flacco. Senofane ritent\u00f2 con la menzogna della delegazione amica ma i Romani, notati i passeggeri dall'aspetto e dall'abbigliamento punico, approfondirono l'indagine, scoprirono la verit\u00e0 e anche le copie dei trattati. La delegazione venne inviata a Roma con cinque navi veloci sotto il comando di Lucio Valerio Anziate e i prigionieri tenuti lontani l'uno dall'altro per evitare scambi di intese.\nMentre le navi risalivano la costa tirrenica verso Roma, giunte a ridosso della costa campana vennero a loro volta intercettate da altre navi romane. Chiarita la situazione, i prigionieri furono portati a Cuma, dove il console Tiberio Sempronio Gracco era riuscito a resistere all'assedio di Annibale. Dopo un nuovo interrogatorio i prigionieri vennero trasferiti a Roma al cospetto dei senatori.\nIl Senato fece mettere in carcere i prigionieri pi\u00f9 importanti e vendere come schiavi i loro compagni. Vennero armate venticinque navi da aggiungere alle venticinque guidate da Publio Valerio Flacco e alle cinque che avevano portato i prigionieri. La flotta di cinquantacinque navi venne affidata al prefetto Valerio Flacco e inviata da Ostia a Taranto (dove imbarcarono i soldati di Varrone, posti sotto il comando di Lucio Apustio Fullone). Obbiettivo della missione era proteggere il litorale della Puglia e condurre continue ricognizioni lungo le coste orientali dell'Adriatico per controllare le mosse di Filippo.\nLivio riferisce che le spese per la flotta e la guerra macedonica fu impiegato il denaro che era stato inviato ad Appio Claudio perch\u00e9 lo consegnasse a Gerone tiranno di Siracusa.\nUna delle cinque navi prigioniere, per\u00f2 riusc\u00ec a sfuggire ai romani e a tornare in Macedonia ma senza poter fornire a Filippo esatte notizie sui termini dell'accordo presi dalla prima delegazione. Il re macedone dovette inviarne una seconda che, questa volta, riusc\u00ec a portare a termine la missione con successo. Livio ci riporta i nomi degli ambasciatori: Eraclito soprannominato Scotino, Critone Beoto e Magne Sosisteo. Il trattato fu quindi ratificato ma, essendo nel frattempo passata l'estate Filippo e Annibale non riuscirono a iniziare le operazioni. E Roma era stata messa sull'avviso.\nSeconda guerra macedonica (200-196 a.C.).\nNel 203 a.C. Filippo strinse un'alleanza con il re di Siria Antioco III e i due si impossessarono di molti possedimenti egiziani nell'Egeo. Ma nel fare ci\u00f2, Filippo assunse atteggiamenti aggressivi anche verso flotte e citt\u00e0 greche, suscitando l'ira di Rodi, che sent\u00ec minacciate le proprie rotte commerciali.\nRodi si alle\u00f2 con Attalo I, riuscendo a respingere gli attacchi macedoni, ma con gravissime perdite. Fu cos\u00ec che Attalo e i Rodiesi si rivolsero a Roma, che, sebbene si stesse riprendendo dallo sforzo bellico sostenuto contro Cartagine, decise di intervenire perch\u00e9 spaventata dall'alleanza siriano-macedone (201 a.C.).\nNel 200 a.C. Roma invi\u00f2 un ultimatum a Filippo, che lo respinse. Il Senato non os\u00f2 per\u00f2 ordinare una coscrizione, visto che il popolo, ancora stremato dalla seconda guerra punica, si era mostrato riluttante ad accettare l'intervento militare contro Filippo.\nI romani si rivolsero allora agli stati greci, che per\u00f2 non si fidarono molto visto l'atteggiamento tenuto dai romani nel precedente conflitto contro la Macedonia. Solo Atene rispose, ma l'apporto militare che questa citt\u00e0 poteva dare a Roma era praticamente nullo. Roma pot\u00e9 poi contare sui rodiesi e Attalo, dal 199 a.C. sugli etoli e dal 198 a.C. anche sulla Lega achea. Un aiuto comunque di scarsa entit\u00e0. Anche Filippo non navigava in acque migliori: ebbe l'aiuto solo della Tessaglia, nulla invece da Antioco di Siria, che non era obbligato ad aiutarlo. Le prime inconcludenti operazioni militari furono condotte dal console Publio Sulpicio Galba Massimo. Poi passarono a Tito Quinzio Flaminino.\nDopo aver rifiutato delle offerte di pace per lui svantaggiose, Filippo decise di giocarsi il tutto per tutto e si scontr\u00f2 coi romani nel 197 a.C. nella battaglia di Cinocefale (localit\u00e0 della Tessaglia), dove fu sconfitto dopo una battaglia molto dura. A Filippo fu lasciata la Macedonia, ma dovette pagare un'indennit\u00e0 di guerra, comunque modesta, ma soprattutto dovette consegnare tutta la flotta e ritirare guarnigioni e agenti diplomatici dalla Grecia, che fu risistemata nel suo assetto.\nNel 196 a.C. Flaminino proclam\u00f2 la libert\u00e0 della Grecia. Nel 194 a.C. lasci\u00f2 la Grecia insieme alle legioni.\nTerza guerra macedonica (171-168 a.C.).\nInsospettiti dalla politica di potenziamento militare e di interferenza in Grecia di Perseo, figlio di Filippo e nuovo re di Macedonia, i romani gli dichiararono guerra nel 171 a.C. avvisati da Eumene II di Pergamo, prendendo come pretesto degli attacchi sferrati dal sovrano contro trib\u00f9 balcaniche amiche o alleate di Roma. Scoppi\u00f2 cos\u00ec la terza guerra macedone.\nTuttavia la Repubblica romana tergivers\u00f2 e si mostr\u00f2 poco risoluta. In quello stesso anno Perseo sconfisse presso Larissa, in Tessaglia, l'avanguardia romana (Battaglia di Callinicus). Tra alti e bassi, scaramucce e vittorie non decisive, si giunse al 168 a.C.: i romani sferrarono l'attacco sotto la guida del console Lucio Emilio Paolo, che affront\u00f2 e sconfisse la falange macedone di Perseo nella battaglia di Pidna. Dopo la sconfitta, il sovrano, tentata invano la fuga, si consegn\u00f2 al nemico, mentre la Macedonia fu divisa in quattro repubbliche, ognuna delle quali amministrate da un'assemblea composta dai rappresentanti di citt\u00e0 e villaggi. I rapporti possibili tra queste quattro repubbliche furono inoltre fortemente limitati.\nGuerra contro Perseo di Macedonia (libro XLV).\nI sospetti da parte romana contro il tentativo da parte di Perseo di ricostituire l'antico prestigio macedone, divennero pi\u00f9 forti a partire dal 175 a.C., quando, come ci narra Tito Livio (XLI, 19) una delegazione proveniente dal regno dei Dardani accus\u00f2 Perseo di essere il fomentatore\ndei recenti attacchi da parte della popolazione sarmata dei Bastarni. Una delegazione romana, guidata dal console Lucio Postumio Albino, fu inviata per investigare e, sebbene Perseo avesse nel frattempo inviato degli emissari per perorare la sua innocenza di fronte al Senato romano, tuttavia venne da quest'ultimo ritenuto implicitamente colpevole.\nQuesti movimenti preoccuparono il re di Pergamo Eumene II che chiese l'intervento dei Romani. Secondo il racconto di Tito Livio, fu il nobile brindisino Lucio Ramnio che mise in guardia il Senato delle manovre di Perseo, il quale incautamente gli aveva confidato le sue trame. Nel 171 a.C. scoppi\u00f2 cos\u00ec la terza guerra macedonica (171 a.C. - 168 a.C.), decisa dalla battaglia campale di Pidna (Tessaglia) tra l'esercito macedone e quello romano. Lo scontro fu vinto dai Romani, che lasciarono sul campo 20\u02d9000 cadaveri macedoni.\nLa monarchia macedone venne quindi abolita, Perseo detronizzato e la regione divisa in quattro repubbliche autonome. Solo nel 148 a.C., a seguito di una rivolta, la Macedonia fu ridotta definitivamente a provincia romana. Secondo la testimonianza degli storici antichi, Perseo, dopo aver subito il trionfo a Roma, venne deportato ad \"Alba Fucens\" assieme al figlio Alessandro e al suo seguito, dove sarebbe morto due anni dopo. Sempre Livio ci tramanda l'aneddoto secondo il quale alle domande del console Paolo Emilio che chiedeva al re sconfitto cosa l'avesse spinto al conflitto, Perseo rimanesse in silenzio piangendo.\nCatone il Vecchio e la \"lex Oppia\" (libro XXXIV).\nSi trattava di una legge suntuaria, ossia che intendeva limitare il lusso, in questo caso femminile.\nProposta dal tribuno della plebe Gaio Oppio, da cui prese il nome, prevedeva le seguenti limitazioni per le donne: non potevano possedere pi\u00f9 di mezza oncia d'oro, n\u00e9 indossare un abito dai colori troppo vivaci, n\u00e9 andare in carrozza a Roma o in un'altra citt\u00e0, se non per partecipare a una cerimonia religiosa.\nLa legge era stata approvata in momento di particolare difficolt\u00e0 per i Romani, poco dopo la battaglia di Canne, e il suo intento era sia di tipo moralistico, cio\u00e8 sfavorire la tendenza - specie femminile - a cambiare mentalit\u00e0 e costumi di vita, e abitudini di tipo economico, dato che lo stato romano aveva pi\u00f9 che mai bisogno di fondi per combattere la guerra e non poteva permettere che i patrimoni familiari fossero depauperati dalle spese incontrollate o voluttuarie.\nDopo la fine della guerra, la vittoria romana e l'allargamento dei confini, Roma ebbe a disposizione non solo gli strumenti finanziari per risanare la crisi, ma anche un nuovo mondo su cui affacciarsi, quello della Grecia continentale e dell'Oriente.\nNella capitale dell'impero arrivavano di continuo beni di tutti i tipi, idee nuove, modi di vita pi\u00f9 raffinati ed eleganti, e la lex Oppia sembr\u00f2 essere un inutile residuo del passato, cos\u00ec due tribuni della plebe, Marco Fundanio e Lucio Valerio, ne proposero l'abrogazione.\nTra i contrari all'abrogazione vi erano altri due tribuni della plebe: Marco Giunio Bruto e Publio Giunio Bruto, nonch\u00e9 il console Marco Porcio Catone, il quale sostenne che la legge aveva avuto effetti positivi, dato che tutte le donne ora indossavano abiti simili e le povere non avevano ragione di vergognarsi incontrando le ricche, inoltre il naturale desiderio delle donne di spendere, vera e propria malattia dalla quale le donne non possono essere guarite, era stato finalmente mitigato per legge. \nAl contrario, l'abrogazione della legge non avrebbe posto limiti al consumismo femminile.\nDurante la discussione in senato, le donne si riversarono in strada per chiedere ai loro uomini di discutere della proposta nel Foro, dove anche loro avrebbero potuto assistere alla discussione. Il giorno successivo alla discussione, un numero ancora maggiore di donne si rec\u00f2 a casa dei due tribuni contrari all'abrogazione e vi rimase finch\u00e9 i due accolsero le loro richieste.\nIl metodo storiografico e fortuna dell'opera.\nL'opera di Livio fu elogiata dai contemporanei, ma allo stesso tempo criticata da persone influenti come l'imperatore Caligola e gli scrittori Frontone e Quintiliano per mancanza di sobriet\u00e0, per dichiarazioni di parte a favore di Roma e per scarsezza di documentazione sulle fonti. Livio non sempre attua un attento vaglio critico e scientifico delle proprie fonti e non tenta di colmare le lacune della tradizione storiografica con il ricorso a documentazione di altro genere, (manoscritti, iscrizioni ed i risultati delle ricerche degli antiquari della precedente generazione, come Attico o Varrone).\nMancando di un'impostazione storiografica in senso moderno, la sua analisi si arresta al livello del riconoscimento della contradditoriet\u00e0 delle fonti a lui disponibili e all'ammissione della propria incertezza. Non approfondisce le ragioni della contraddizione e privilegia la Tradizione intellettuale e culturale all'indagine critica, che avrebbe potuto minare le basi della tradizione consolidata. Tito Livio rinuncia inoltre, nella maggioranza dei casi, a ricercare le cause, in particolar modo sociali ed economiche, che danno origine agli avvenimenti che descrive.\nSebbene Livio fosse stato criticato nel suo periodo, ebbe comunque una certa fortuna, tanto che alla fine del IV secolo l'influente aristocratico Virio Nicomaco Flaviano cur\u00f2 un'edizione della sua opera; dopo i secoli di oblio del Medioevo (tranne le citazioni di Dante e Boccaccio), nel Rinascimento venne completamente rivalutato grazie ad un saggio di Niccol\u00f2 Machiavelli, i \"Discorsi sopra la prima deca di Tito Livio\", e da gran parte degli umanisti quali l'Alberti, il Guicciardini e Valla. Per la sua ostentazione all'austerit\u00e0 e al severo legame al \"mos maiorum\" romano, Livio fu apprezzato anche dai patrioti dell'Ottocento.\nTito Livio e il regime di Ottaviano Augusto.\nIl regime augusteo non oper\u00f2, nei confronti della storiografia, un tentativo di egemonia simile a quello attuato nei confronti della poesia e Livio non era certamente all'opposizione, ma nemmeno svolgeva una propaganda acritica.\nAristocrazia e tradizione.\nTacito riferisce che Livio, anche in considerazione delle sue origini nell'aristocrazia provinciale, tradizionalista e conservatrice, ammirava Pompeo e ostentava rispetto per altri avversari di Cesare (persino per Bruto e Cassio), tanto che Augusto avrebbe affibbiato allo storico l'epiteto scherzoso di \"pompeiano\", per la nostalgica simpatia verso gli ideali repubblicani e l'egemonia della classe senatoria, naturalmente investita della missione di essere la classe dirigente.\nUn atteggiamento del genere non causava fastidi alla corte augustea, dal momento che Ottaviano Augusto preferiva presentarsi come il restauratore della repubblica piuttosto che come l'erede di Cesare, il quale era apparso pi\u00f9 come il \"grande eversore\" alla ricerca del potere assoluto, che come uno statista della \"res publica\". Augusto proclamava di avere ristabilito la concordia eliminando i partiti e Livio condanna la demagogia, quando narra i conflitti interni dei primi secoli della repubblica, sui quali proietta problematiche legate alle lotte pi\u00f9 recenti (mancano le parti relative alla storia recente).\nRilevanza dell'Etica.\nUn altro fattore di convergenza col principe era costituito dalla politica augustea di restaurazione degli antichi valori morali e religiosi, una tematica cara allo storico patavino, che individua nell'allontanamento dalla tradizione e nella decadenza dei valori etici su cui poggiava lo Stato romano i motivi principali della crisi morale ancor prima che delle istituzioni che aveva squassato l'Urbe.\nConcordando con Gaio Sallustio, la risposta che l'Autore d\u00e0 alla ricerca delle motivazioni della crisi di Roma \u00e8 identificata nella crisi morale. A differenza del filo\"populares\" Sallustio, che attribuisce la maggiore responsabilit\u00e0 alla corruzione dei \"nobiles\", Tito Livio imputa alla societ\u00e0 romana nel suo complesso la decadenza morale, rimanendo su un piano meno concreto dell'autore di et\u00e0 cesariana.\nIl consenso di Livio verso il regime non \u00e8 acritico, infatti, dalla \"praefatio\" generale, traspare un'acuta consapevolezza della recente crisi sociale e politica, che lo storico non considera risolta del tutto. Livio rifiuta quella parte dell'ideologia augustea che presenta il principato come una nuova et\u00e0 dell'oro e non considera il governo di Augusto la panacea contro la corruzione che aveva provocato il declino dello Stato romano. Nell'affermare che la narrazione del passato \u00e8 un rimedio all'inquietudine causata dalla storia recente, Livio \u00e8 polemico nei confronti della storiografia sallustiana, che pone la crisi al centro della propria indagine e, pur riconoscendo il carattere non episodico della crisi, rifiuta di concentrare l'interesse su di essa. Probabilmente, l'esaltazione delle gesta degli antichi \u00e8 dovuta alla tendenza dello storico, deluso dal presente, ad idealizzare il passato."}
{"id": "83832", "revid": "2929", "url": "https://it.wikipedia.org/wiki?curid=83832", "title": "Non olet", "text": ""}
{"id": "83833", "revid": "889336", "url": "https://it.wikipedia.org/wiki?curid=83833", "title": "Piedra del Sol", "text": "La Piedra del Sol (\"Pietra del sole\"), \u00e8 un monolite azteco conservato al Museo nazionale di antropologia di Citt\u00e0 del Messico. Detta anche \"pietra di Tenochtitlan\", ha forma circolare, misura circa 3,60 metri di diametro e pesa 25 tonnellate. Fu ritrovata il 17 dicembre 1790 presso il lato sud nella piazza principale di Citt\u00e0 del Messico (Zocalo), vicino al Palazzo Nazionale. Precedentemente, il 13 luglio dello stesso anno, era stata portato alla luce un altro monolito, la Coatlicue Maxima, dedicata alla divinit\u00e0 della Terra. Il 27 giugno 1964 la Piedra del Sol \u00e8 stata trasferita definitivamente nella Sala Mexica del Museo Nazionale di antropologia.\nCaratteristiche.\nScolpito in un blocco di basalto olivino, il monolito secondo la cronaca scritta da Hernando Alvarado Tezozomoc, proviene dalla Sierra di Cuyuacan ed \u00e8 stato trasportato da migliaia di indios a turno con l'utilizzo di grosse funi, carrelli e chiatte per farlo scivolare sia sul terreno che sull'acqua. Gli Aztechi infatti non conoscevano l'uso della ruota.\nLa Piedra del Sol fu scolpita utilizzando esclusivamente attrezzi di selce molto affilati da un artista chiamato T\u00e9cpatl durante il regno di Axayacatl (1469-1481).\nIn origine era probabilmente dipinta, con colori fortemente simbolici tratti da elementi naturali, soprattutto il giallo ocra ed il rosso, simbolo del sangue. Alcune parti per\u00f2 rimasero grezze per consentire alle componenti cristalline della pietra stessa di brillare sotto i raggi del sole, in sintonia con il volto centrale del dio.\nCollocazione.\n\u00c8 opinione comune tra gli storici che si trattasse di un calendario, ma non \u00e8 certo il luogo esatto in cui fu collocata. \u00c8 molto probabile, vista la sua funzione, che si trovasse nella Plaza Mayor di Tenochtitl\u00e1n, posta sul tempio doppio, il principale, dedicato a due divinit\u00e0: Tlaloc, dio della pioggia e Huitzilopochtli, dio della guerra e personificazione del Sole.\nGli studiosi hanno anche discusso se la sua posizione fosse orizzontale o verticale e propendono per la prima ipotesi.\nDa essa venivano fatti dipendere il destino dei singoli e della comunit\u00e0, i sacrifici umani e le fasi della vita quotidiana.\nComposizione.\nLa Piedra del Sol \u00e8 costituita da una serie di cerchi concentrici che rappresentano vari elementi della cosmologia e della teologia azteca.\nIl centro (Ollin Tonatiuh).\nAl centro \u00e8 scolpita la testa di una divinit\u00e0 che gli studiosi ritengono essere il Quinto Sole, Tonatiuh: circondata da una doppia linea, la figura presenta capelli ben pettinati e la bocca aperta per mettere in evidenza il coltello sacrificale di ossidiana, usato per i sacrifici. Il collo e le orecchie sono ornati rispettivamente da una collana di perle di giada, 3 rotonde e 4 oblunghe, e da orecchini di giada. \u00c8 il simbolo della vitalit\u00e0 del \"movimento immobile\".\nIl primo cerchio (Ollin o \"movimento\").\nVi sono rappresentati i 4 soli generatori del mondo, periodi in cui il genere umano si estinse tragicamente. Leggendo da destra a sinistra abbiamo nella parte superiore il giaguaro (\"nahui ocelot\") o Primo Sole, il vento (\"nahui ehecatl\") o Secondo Sole; nella parte inferiore la pioggia di fuoco (\"nahui qui\u00e0huitl\") o Terzo Sole e l'acqua (\"nahui atl\") o Quarto Sole. Il Quinto Sole \u00e8 la figura centrale di Tonatiuh. Ai lati di queste figure si vedono artigli d'aquila che trattengono un cuore. Appaiono qui i bracci della croce nota come quincunce.\nI 20 giorni.\nIl calendario e le relative conoscenze furono trasmesse agli uomini dal dio Quetzalcoatl, il\n \"dio serpente piumato\", insieme all'agricoltura, alla tecnica, alle scienze. Sono due i sistemi calendarici che scandiscono il tempo presso gli Aztechi: il calendario divinatorio o \"tonalpohualli\" e il calendario solare, civile ed agricolo o \"xiuhpohualli\".\nSecondo quest'ultimo un anno aveva 18 mesi di 20 giorni ciascuno, pi\u00f9 5 giorni chiamati \"memotemi\", vale a dire \"giorni del nulla\". Il totale dei giorni era 365 (366 nell'anno bisestile). La perfetta coincidenza tra i due calendari si verificava ogni 52 anni.\nOgni giorno corrispondeva ad una divinit\u00e0: partendo dall'alto e leggendoli in senso antiorario abbiamo: coccodrillo (\"cipactli\"), vento (\"eh\u00e9catl\"), casa (\"calli\"), lucertola (\"cuetzpallin\"), serpente (\"c\u00f2atl\"), morte (\"miquiztli\"), cervo (\"m\u00e0zatl\"), coniglio (\"tochtli\"), acqua (\"atl\"), cane (\"itzcuintli\"), scimmia (\"ozomatli\"), erba divina (\"malinalli\"), canna (\"\u00e0catl\"), giaguaro (\"oc\u00e9lotl\"), aquila (\"cuauhtl\"), avvoltoio (\"cozcacuauhtli\"), movimento (\"ollin\"), coltello di selce (\"t\u00e9cpatl\"), pioggia (\"quiahuitl\"), fiore (\"xochitl\").\nTerzo e quarto cerchio.\nCompaiono qui 4 grandi raggi solari a forma di angolo sovrapposti ad una fascia in cui sono presenti molti elementi che simbolizzano l'universo, il calore del sole, gocce di sangue, piume di aquila e spine, che a volte venivano usate nei sacrifici per procurarsi lesioni ed offrire cos\u00ec il proprio sangue.\nQuinto cerchio ( i due Xiuhcoatl o \"Serpenti di Fuoco\").\nDue enormi serpenti circondano e delimitano il disco solare; dalle loro fauci aperte emergono i volti di due divinit\u00e0 con aspetto umano, che corrispondono alle armi di Huitzilopochtli, dio del Sole e della Guerra: a destra Xiuhtecutili, dio del fuoco, e Tonatiuh, dio del Sole a sinistra, rispettivamente cielo nottuno e cielo diurno. Le loro spire sono costituite da elementi simili a fiamme inserite in riquadri. L'alto, nel punto in cui le spire si incontrano, \u00e8 inserita una data: \"matlactli omey acatl\", tredici canna, che \u00e8 quella in cui si termin\u00f2 questa grande opera scultorea e che corrisponde all'anno 1479 del calendario gregoriano; il 13 canna \u00e8 anche la data di nascita del quinto Sole, sotto il regno di Axayacatl. Il bordo esterno \u00e8 decorato con una miriade di punti, che rappresengtano le stelle.\nFunzione e significato della Piedra del Sol.\n\u00c8 un monumento dal significato molto complesso e fortemente simbolico che ruota attorno alla figura del Sole, come centro del monolito e centro dell'Universo, mediatore tra gli uomini e il cielo. Da qui si diparte l'energia che si diffonde sulla Terra e che viene messa in relazione con tutti gli altri pianeti, soprattutto Venere. La Piedra del Sol \u00e8 quindi:\nLe conoscenze legate ai calendari, ai misteri del cielo e la capacit\u00e0 di interpretare il destino degli uomini e dell'intero universo erano riservate ai sacerdoti e trasmesse attraverso l'insegnamento della scuola sacra o \"calmecac\", che poteva essere frequentata solo dai membri di alcuni clan che, soli, potevano fornire i capi e i grandi sacerdoti."}
{"id": "83835", "revid": "33888", "url": "https://it.wikipedia.org/wiki?curid=83835", "title": "Il Verri", "text": "Il Verri \u00e8 una rivista letteraria trimestrale fondata a Milano nel 1956 da Luciano Anceschi, che ne fu il primo direttore. Annoverava tra i suoi collaboratori Nanni Balestrini, Giulia Niccolai, Antonio Porta, Giuseppe Pontiggia e altri giovani intellettuali che erano soliti incontrarsi nei caff\u00e8 di Milano.\nIl progetto di lavoro della rivista, che \u00e8 stata negli anni sessanta-settanta ben pi\u00f9 importante di quanto non indichi la tradizionale definizione de \"Il Verri\" come di una rivista della neoavanguardia, era stato delineato da Anceschi nel \"Discorso generale\" del n.1, 1956.\nAnceschi voleva una rivista di letteratura che si collocasse operativamente e problematicamente in un periodo di ristagno culturale, ridando vita a quell'idea fenomenologica della letteratura che caratterizzava il lavoro del critico.\nIn essa si voleva analizzare con razionalismo critico ogni aspetto della realt\u00e0 e pertanto oltre alla letteratura vera e propria, che pertanto privilegiava uno sperimentalismo basato sulla ricerca del linguaggio, essa dava grande importanza al rapporto tra uomo e tecnica e alla evoluzione della scienza aprendosi alla cultura europea.\nInfatti accanto ad una funzione di informazione e di arricchimento dell'orizzonte culturale italiano, la rivista ne sviluppa un'altra che \u00e8 quella formativa e conoscitiva di quelle discipline che stavano sorgendo in Europa, dalla fenomenologia alla psicoanalisi, allo strutturalismo.\nA parte il ruolo di promozione esercitato dalla rivista nei confronti dello sperimentalismo letterario, nelle pagine del periodico, furono pubblicati testi, saggi, interventi quasi sempre caratterizzati dallo sforzo di aggiornamento sui dibattiti e sulle nuove direzioni di ricerca, non solo italiane, nei campi pi\u00f9 diversi, dalla letteratura all'arte, dalla filosofia alla linguistica.\nAlla rivista collaborarono, tra gli altri, Edoardo Sanguineti, Elio Pagliarani, Alfredo Giuliani, Antonio Porta e Nanni Balestrini, i cinque poeti rappresentati nell'antologia \"I Novissimi. Poesie per gli anni '60\" uscita nel 1961.\nCostoro formarono il primo nucleo della neoavanguardia (Gruppo 63), che nacque in seguito al congresso tenutosi a Palermo nell'ottobre del 1963.\nDal 1959 al 1961, Umberto Eco cur\u00f2 la rubrica \"Diario minimo\" che raccoglieva osservazioni di costume e parodie letterarie, e a cui contribuirono Gillo Dorfles, Luciano Erba, Giuseppe Pontiggia, Furio Colombo, Fausto Curi, Andrea Bruno Mosetti, Alfredo Giuliani, Edoardo Sanguineti, Sandro Bajini, Giorgio Mannacio, Giovanni Giudici, Folco Portinari, Attilio Veraldi, Alfeo Bertin e Bruno Munari.\nDella rivista sono uscite 9 serie. Dal 1989 \u00e8 divenuta quadrimestrale. Gli indici 1956-1988 sono nel n. 9 del 1989. Gli editori sono stati Mantovani (Milano), Feltrinelli (Milano), Mucchi (Modena), Edizioni del Verri (Mantova, poi Bologna) e Monogramma (Milano).\nDagli anni '90 fino al 2020 (anno della sua scomparsa) la rivista \u00e8 stata diretta da Milli Graffi. affiancata da un consiglio di direzione composto da accademici e scrittori internazionali. La rivista \u00e8 stata riconosciuta dall'ANVUR come pubblicazione di fascia A per i settori di ricerca di letteratura italiana contemporanea, filologia/linguistica, storia dell'arte, letteratura italiana generale, critica letteraria e letterature comparate. Le rifondate edizioni del Verri hanno avviato, dal 2012, due collane: la \"collana rossa\" di scrittura e invenzione e la collana \"pastore elettrico\", che diffonde studi e ricerche originali."}
{"id": "83837", "revid": "95592122", "url": "https://it.wikipedia.org/wiki?curid=83837", "title": "Coppa dei Campioni (disambigua)", "text": "L'espressione Coppa dei Campioni era usata, sino agli anni '90, per indicare la massima competizione continentale in sport di squadra: generalmente strutturata con l'eliminazione diretta, vedeva la partecipazione delle squadre campioni nazionali. La vittoria del torneo conferiva il titolo continentale; in tempi pi\u00f9 recenti, la manifestazione \u00e8 stata sostituita dalla Champions League.\nIl termine \u00e8 stato usato nelle seguenti competizioni:"}
{"id": "83838", "revid": "74173", "url": "https://it.wikipedia.org/wiki?curid=83838", "title": "Officina (rivista letteraria)", "text": "Officina fu una rivista bimestrale di poesia fondata nel 1955 a Bologna. \nStoria.\nNacque nel maggio del 1955 dall'iniziativa di Francesco Leonetti, Pier Paolo Pasolini e Roberto Roversi, e vide due serie stampate dalle Arti Grafiche Calderini di Bologna: la prima composta da dodici numeri che termin\u00f2 nell'aprile del 1958 e la seconda, edita da Bompiani, iniziata nel marzo-aprile del 1959 che termin\u00f2, dopo soli due numeri, alla fine dell'aprile-maggio del '59.\nAi redattori della prima serie, Leonetti, Pasolini, Roversi, si affiancarono come collaboratori fissi, Gianni Scalia, Angelo Roman\u00f2 e Franco Fortini, che entrarono nella redazione con la seconda serie. L'amministrazione della rivista era affidata alla Libreria Palmaverde di Bologna che apparteneva a Roversi, mentre responsabile per la legge era Otello Masetti, capocommeso alla libreria Cappelli di Bologna, amico di Roversi.\nL'esperienza di \"Officina\" nasce da un lavoro di personalit\u00e0 e tendenze diverse fra loro e cerca di organizzarsi fin dall'inizio \"come gruppo culturale, pi\u00f9 che configurarsi come sodalizio letterario\", finendo per oscillare tra le due tendenze dando alla rivista una connotazione dalla quale deriver\u00e0 la ricchezza e la molteplicit\u00e0 degli interventi, ma anche l'eclettismo del periodico, cos\u00ec che sar\u00e0 l'acuirsi delle divergenze e delle contraddizioni a provocarne la fine.\n\"Officina\" si impegna nella revisione della tradizione ermetico-novecentesca, conducendo una forte polemica contro il neonovecentismo e il neorealismo, alla ricerca di una nuova definizione della poesia, forte della credenza di un'idea di cultura intesa come forza motrice del rinnovamento della societ\u00e0.\nLa rivista, che era divisa in quattro sezioni titolate \"La nostra storia\", \"Testi e allegati\", \"La cultura italiana\", \"Appendice\" che nella seconda serie diventarono \"Il nuovo impegno\", \"Discorso critico\", \"Testi e note\", proponeva, oltre ai testi dei suoi redattori e dei collaboratori, testi di Bertolucci, Gadda, Caproni, Luzi, Bassani, Volponi, Penna, Pagliarani, Erba, Ungaretti, Calvino, Rebora."}
{"id": "83839", "revid": "228587", "url": "https://it.wikipedia.org/wiki?curid=83839", "title": "Coppa delle Coppe (disambigua)", "text": ""}
{"id": "83840", "revid": "6912", "url": "https://it.wikipedia.org/wiki?curid=83840", "title": "Bagolaro", "text": ""}
{"id": "83841", "revid": "1534511", "url": "https://it.wikipedia.org/wiki?curid=83841", "title": "Officina", "text": ""}
{"id": "83843", "revid": "1222", "url": "https://it.wikipedia.org/wiki?curid=83843", "title": "Pioppo", "text": ""}
{"id": "83844", "revid": "1305772", "url": "https://it.wikipedia.org/wiki?curid=83844", "title": "Champions League (disambigua)", "text": "La Champions League (\"Lega dei Campioni\" in inglese) \u00e8 la massima competizione continentale in sport di squadra, che assegna alla formazione vincente il titolo di campione del continente. Solitamente organizzata in gironi eliminatori e successivi scontri diretti, ha sostituito - dagli anni '90 - la storica Coppa dei Campioni che era generalmente basata sull'eliminazione diretta.\nIl termine \u00e8 preceduto dalla sigla che identifica la federazione organizzatrice:"}
{"id": "83845", "revid": "436907", "url": "https://it.wikipedia.org/wiki?curid=83845", "title": "Mike Shinoda", "text": "Shinoda \u00e8 stato inserito alla 72\u00aa posizione nella classifica dei 100 miglior cantanti metal di sempre stilata da \"Hit Parader\".\nBiografia.\nCresciuto nel sobborgo losangelino di Agoura Hills, Shinoda ha origini giapponesi dal lato paterno e russe da quello materno.\nShinoda decise di diventare musicista grazie ad un concerto eseguito in contemporanea dagli Anthrax e dai Public Enemy, a cui assistette nei primi anni novanta. Incoraggiato anche dalla madre, dopo quel concerto inizi\u00f2 a seguire lezioni di pianoforte cominciando con la musica classica, per poi passare successivamente al jazz e infine all'hip hop; all'et\u00e0 di 14 anni inizi\u00f2 a suonare la chitarra elettrica, oltre a praticare anche il rapping.\nIl 10 maggio 2003 Shinoda si \u00e8 sposato con Anna Marie Hillinger, con la quale ha avuto due figli.\nCarriera.\nLinkin Park.\nAlla Agoura High School Shinoda fece la conoscenza di Mark Wakefield, con il quale form\u00f2 gli Xero, incidendo i primi demo agli inizi del 1997. Alla formazione si aggiunsero anche il chitarrista Brad Delson, il batterista Rob Bourdon, il DJ Joe Hahn (conosciuto da Shinoda durante gli studi di illustrazione e disegno grafico presso lArt Center College of Design di Pasadena) e il bassista Phoenix.\nTerminati gli studi, Shinoda si laure\u00f2 nel 1998 in illustrazione e divenne graphic designer. Poco prima della sua laurea il rapper contatt\u00f2 il manager Jeff Blue per la ricerca del sostituto di Wakefield (che abbandon\u00f2 il gruppo nel 1998 per divenire successivamente il manager dei Taproot): la scelta ricadde su Chester Bennington, ex cantante dei Grey Daze. Una volta confermato come nuovo cantante degli Xero, nel 1999 il gruppo cambi\u00f2 successivamente nome in Hybrid Theory, realizzando l'EP omonimo nello stesso anno, e successivamente tennero alcuni showcase per sei etichette discografiche, ottenendo un contratto discografico con la Warner Bros. Records verso la fine di tale anno. Tuttavia, a causa dell'omonimia con i britannici Hybrid, gli Hybrid Theory cambiarono nome in Linkin Park.\nIl 24 ottobre 2000 il gruppo pubblic\u00f2 l'album di debutto \"Hybrid Theory\", prodotto da Don Gilmore e con una copertina disegnata dallo stesso Shinoda, che illustra un soldato con ali di libellula simboleggiante il carattere appunto \"ibrido\" della musica dei Linkin Park: il soldato rappresenta l'aggressivit\u00e0 e la dinamica del rock, le ali di libellula la leggerezza e l'orecchiabilit\u00e0 dell'hip hop. L'album divenne quello di maggior successo commerciale del genere nu metal, vendendo 27 milioni di copie nel mondo. Nel 2002 ha ricoperto il ruolo di produttore dell'album di remix \"Reanimation\", pubblicato oltrech\u00e9 dalla Warner Bros. anche dalla Machine Shop Recordings, etichetta discografica da lui creata insieme a Delson; nello stesso anno inoltre collabor\u00f2 insieme a Hahn con gli X-Ecutioners al singolo \"It's Goin' Down\".\nShinoda si \u00e8 occupato della produzione di tutti gli EP pubblicati dal fan club LP Underground e di tutti gli album in studio del gruppo a partire da \"Minutes to Midnight\" (2007).\nAttivit\u00e0 solista.\nNel 2004 Shinoda ha collaborato con i Depeche Mode alla realizzazione di un remix per il singolo \"Enjoy the Silence\", estratto successivamente come unico singolo dalla raccolta \"Remixes 81-04\". Intorno allo stesso anno ha annunciato la fondazione del progetto parallelo hip hop Fort Minor, con il quale ha pubblicato l'album \"The Rising Tied\". Uscito nel 2005, il disco ha visto la partecipazione di svariati artisti hip hop e non, quali Styles of Beyond, Black Thought, John Legend e Holly Brook. Sempre nel 2005, il rapper, insieme a Lil Jon, fu invitato a condurre gli MTV Video Music Awards, evento per il quale incise nove brevi brani strumentali. Uno di questi, intitolato \"Hive\", sarebbe stato rielaborato e divenuto \"100 Degrees\", seconda traccia del mixtape \"\" (2005). Nel 2009 ha realizzato un remix del brano \"Death to Analog\" dei Julien-K, incluso nell'edizione speciale dell'album omonimo, mentre l'anno dopo ha collaborato con i Cypress Hill come produttore e cantante al brano \"Carry Me Away\", presente in \"Rise Up\".\nNel settembre 2011, insieme a Joseph Trapanese, ha composto la statunitense del film \"The Raid - Redenzione\", uscito nelle sale cinematografiche statunitensi nel 2012. Tra il 2013 e il 2014 ha invece composto con la partecipazione di Chester Bennington, Phoenix e Joe Hahn dei Linkin Park e con Alec Puro la colonna sonora del film \"Mall\", diretto da Hahn e distribuito nel 2014. Nel 2015 ha pubblicato il singolo inedito \"Welcome\" a nome Fort Minor, promosso da un breve tour in Europa nell'estate dello stesso anno.\nIl 25 gennaio 2018 il rapper ha pubblicato il suo primo EP da solista, \"Post Traumatic EP\", contenente tre brani incentrati sul suo trascorso in seguito al suicidio di Bennington avvenuto nel luglio 2017. L'8 marzo dello stesso anno Shinoda ha confermato di essere al lavoro sul suo album di debutto e ha presentato un brano inedito ad alcuni fan che hanno preso parte al relativo video musicale, girato nello stesso giorno a Hollywood, rivelatosi essere \"Crossing a Line\". Quest'ultimo \u00e8 stato pubblicato il 29 marzo come doppio singolo insieme a \"Nothing Makes Sense Anymore\", rappresentando la prima anticipazione all'album di debutto dell'artista, intitolato \"Post Traumatic\". Pubblicato il 15 giugno dello stesso anno, l'album si compone di sedici brani e rappresenta, secondo le parole dello stesso Shinoda, \u00abun viaggio fuori dal dolore e dalle tenebre, non nel dolore e nelle tenebre. Se qualche persona ha attraversato qualcosa di simile, spero che si senta meno sola. Se non ci \u00e8 passata attraverso, spero si senta grata\u00bb. Il disco \u00e8 stato promosso da un'estesa tourn\u00e9e tra il 2018 e il 2019, durante la quale Shinoda si \u00e8 esibito tra Europa, Stati Uniti d'America e Asia.\nIl 1\u00ba novembre 2019 Shinoda ha pubblicato il singolo \"Fine\", composto per il film \"The Blackout\" diretto da Egor Baranov. L'anno seguente ha pubblicato il secondo album \"Dropped Frames Vol. 1\", interamente strumentale e frutto della collaborazione dello stesso con i fan attraverso Twitch. Sempre nel 2020 sono usciti gli altri due volumi della trilogia, \"Dropped Frames Vol. 2\" e \"Dropped Frames 3\", rispettivamente il 31 luglio e il 18 settembre. Nello stesso anno, inoltre, Shinoda ha realizzato un remix del brano \"Passenger\" dei Deftones, incluso nella riedizione del loro terzo album \"White Pony\" commercializzata nel mese di dicembre; il remix ha in seguito ricevuto una candidatura ai Grammy Awards 2022 nella categoria Best Remixed Recording.\nIl 19 febbraio 2021 ha pubblicato il singolo \"Happy Endings\", realizzato con la collaborazione di Iann Dior e Upsahl; per esso \u00e8 stato realizzato anche un video musicale, presentato l'11 marzo seguente. Il 4 giugno dello stesso ha invece reso disponibile per l'ascolto su \"Calm\" il brano \"Cognition\", composizione ambient strumentale nata durante le sessioni su Twitch. Il 3 dicembre \u00e8 uscito il mixtape \"Ziggurats\", composto da quattro brani.\nAltri progetti.\nOltre alle attivit\u00e0 di musicista, Shinoda \u00e8 anche un pittore: nel 2008 inaugur\u00f2 presso il Japanese American National Museum una sua mostra intitolata \"Glorious Excess\", suddivisa in due parti: la prima \"Born\" aperta al pubblico dal 12 luglio al 3 agosto e la seconda \"Dies\" dal 30 agosto al 4 ottobre 2009. A tale mostra Shinoda ha presentato anche le nuove scarpe della DC Shoes con la sua grafica. Nel 2009 ricevette una Laurea honoris causa in lettere dall'Art Center College of Design.\nNell'aprile 2010 Shinoda ha vinto il premio Visionary Award.\nInfluenze.\nDal lato musicale Shinoda cita come propri ispiratori U2, The Police, Boogie Down Productions, Led Zeppelin, Nine Inch Nails, Dr. Dre e Depeche Mode. Proprio per questi ultimi nel 2004 realizz\u00f2 un remix di \"Enjoy the Silence\".\nDal punto di vista pittorico invece dichiara di ispirarsi a Mark Ryden, Corey Sandelius e Banksy."}
{"id": "83847", "revid": "478814", "url": "https://it.wikipedia.org/wiki?curid=83847", "title": "Carolina Kostner", "text": "Vincitrice della medaglia di bronzo ai Giochi olimpici invernali di , campionessa mondiale 2012, medagliata altre cinque volte ai Campionati del mondo (2008 e 2013 argento; 2005, 2011 e 2014 bronzo), cinque volte campionessa europea (2007, 2008, 2010, 2012, 2013), medagliata altre sei volte ai Campionati europei (argento nel 2009 e nel 2011, bronzo nel 2006, 2014, 2017 e 2018), vincitrice della Finale del Grand Prix di pattinaggio di figura 2011, medaglia di bronzo ai Campionati mondiali juniores del 2003, e nove volte campionessa italiana (2003, 2005, 2006, 2007, 2009, 2011, 2013, 2017 e 2018), Carolina ha anche concluso tre stagioni consecutive (2010-2011, 2011-2012 e 2012-2013) come prima al mondo nella classifica dell'ISU.\nCarriera sportiva.\nGli esordi.\nCarolina Kostner ha iniziato a pattinare all'et\u00e0 di 4 anni. In un'intervista ha dichiarato: \"Met\u00e0 della mia famiglia, dalla parte di mio padre, \u00e8 nel mondo dello sport, mentre dal lato di mia madre c'\u00e8 pi\u00f9 affinit\u00e0 con le arti. Per me il pattinaggio artistico era un buon mix delle due cose\". Nonostante il passato della madre, pattinatrice a livello nazionale negli anni settanta, Carolina inizialmente aveva in realt\u00e0 cominciato a praticare lo sci alpino e a gareggiare nella specialit\u00e0 della discesa libera, come sua cugina, Isolde Kostner. Carolina ha detto che in un primo momento ha iniziato a pattinare \"solo per divertimento\" e ha praticato sia lo sci sia il pattinaggio fino all'et\u00e0 di 12 anni, quando ha dovuto scegliere fra i due sport. Ha commentato: \"Lo sci mi piaceva pi\u00f9 per divertimento e cos\u00ec ho scelto il pattinaggio\".\nQuando la pista di pattinaggio della sua citt\u00e0 (il Palasetil di Ortisei) \u00e8 stata chiusa nel 1999 a causa dei danni causati da una frana, dal 2001 Carolina ha scelto di lavorare con Michael Huth a Oberstdorf, in Germania, distante circa quattro ore di macchina dalla sua casa di Ortisei. La Kostner ha spiegato che non poteva rimanere a casa sua se voleva continuare a pattinare e che se non si fosse spostata avrebbe dovuto smettere. Ha raccontato: \"Mio padre mi ha detto che se volevo andare da qualche parte per pattinare avrei davvero dovuto prendere la decisione giusta circa il posto. Sono andata a Oberstdorf e ho capito che quello era davvero il posto giusto\".\nNelle stagioni 2000-2001 e 2001-2002 ha gareggiato soltanto nella categoria Junior, prendendo parte anche ad alcune competizioni dello Junior Grand Prix e ai mondiali juniores. In particolare nella stagione 2000-2001 ha conquistato il titolo nazionale juniores.\nCarolina ha debuttato nella categoria Senior, pur continuando a competere anche nella Junior.\nDopo aver vinto l'evento dello Junior Grand Prix in Francia, la Kostner \u00e8 stata convocata per la prima volta alla Finale di tale circuito di competizioni, nella quale ha ottenuto il secondo posto. \u00c8 inoltre diventata la prima pattinatrice italiana a vincere una medaglia ai campionati mondiali juniores, in quanto ha conquistato la medaglia di bronzo.\nA livello Senior, invece, Carolina ha conquistato il suo primo titolo nazionale e ha poi partecipato per la prima volta sia ai campionati europei sia ai campionati mondiali, concludendo tali competizioni rispettivamente al 4\u00ba e al 10\u00ba posto.\nStagioni 2003-2004, 2004-2005 e 2005-2006.\nNella stagione 2003-2004, la Kostner ha partecipato per la prima volta al Grand Prix. I due eventi ai quali \u00e8 stata convocata sono stati Skate America, dove si \u00e8 classificata nona, e la Cup of Russia, dove ha vinto la medaglia d'argento. Si \u00e8 poi classificata quinta sia agli europei sia ai mondiali del 2004.\nNella stagione 2004-2005, ha preso parte a tre competizioni del Grand Prix: Skate Canada, Cup of Russia e Troph\u00e9e Eric Bompard. Nella prima di esse si \u00e8 classificata quinta, mentre ha concluso l'evento in Russia in settima posizione e quello in Francia con un secondo posto. Agli europei del 2005 si \u00e8 classificata settima; poi ha partecipato ai mondiali del 2005 a Mosca, dove, nonostante si fosse classificata quarta sia nel programma corto sia nel libero, grazie al punteggio del turno di qualificazione \u00e8 riuscita a superare di alcuni decimi la statunitense Michelle Kwan, terza in entrambi i segmenti di gara, e quindi a vincere la medaglia di bronzo, suo primo podio iridato, con 200,56 punti totali.\nIl 22 novembre 2005 \u00e8 stata nominata dal presidente del CONI quale portabandiera dell'Italia nella cerimonia di apertura dei Giochi Olimpici di Torino 2006. Nonostante le critiche mosse da molti alla decisione di scegliere come alfiere un'atleta giovane, alla sua prima Olimpiade e che non viveva n\u00e9 si allenava in Italia, Carolina si \u00e8 detta \"onoratissima di rappresentare l'Italia, perch\u00e9 io mi sento molto italiana\". Ha aggiunto inoltre di ritenere che con lei avesse \"vinto la giovent\u00f9\".\nNella stagione 2005-2006 la Kostner ha partecipato a Skate Canada, classificandosi settima, e all'NHK Trophy, concluso in sesta posizione. Ha poi vinto la sua prima medaglia europea conquistando il bronzo a Lione, in Francia. Infine, ha partecipato alle Olimpiadi invernali di Torino. Il 9 febbraio ha ricevuto dal presidente della Repubblica Carlo Azeglio Ciampi il tricolore, che il giorno successivo avrebbe portato all'interno dello stadio olimpico durante la cerimonia della sfilata delle nazioni. Nella competizione olimpica Carolina si \u00e8 classificata nona, anche a causa di una caduta sulla combinazione triplo flip-triplo toe-loop nel programma corto. Il mese successivo, a Calgary, in Canada, ha concluso la stagione con il dodicesimo posto ai campionati del mondo del 2006.\nStagioni 2006-2007 e 2007-2008.\nNell'autunno del 2006, Carolina si \u00e8 infortunata alla gamba sinistra e di conseguenza non ha potuto partecipare ad alcun evento del Grand Prix della stagione 2006-2007. Nonostante ci\u00f2, ha vinto il titolo nazionale; in seguito, al campionato europeo di Varsavia del 2007, ha guadagnato il suo primo titolo continentale, ottenuto con un totale di 174,79 punti. Con questo risultato \u00e8 stata inoltre la prima italiana a ottenere la medaglia d'oro agli europei. Ai mondiali del 2007 di Tokio, in Giappone, con 67,15 punti ha totalizzato un record personale nel punteggio del programma corto, nel quale si \u00e8 classificata terza al seguito della coreana Yu-Na Kim e della giapponese Miki And\u014d. Per\u00f2, a causa di una caduta, si \u00e8 classificata soltanto nona nel programma libero, concludendo la gara al sesto posto con 168,92 punti totali.\nDurante la stagione 2007-2008, Carolina Kostner ha partecipato nuovamente al Grand Prix, essendo stata convocata per la Cup of China 2007 e per l'NHK Trophy 2007. Nella prima delle due competizioni, a Pechino, si \u00e8 classificata prima nel programma corto e quarta nel libero, e ha cos\u00ec vinto la medaglia di bronzo con 143,86 punti. Nella gara giapponese, invece, ha concluso il primo segmento di gara in prima posizione e, nonostante il secondo posto nel programma libero, \u00e8 riuscita a vincere la medaglia d'oro con 164,69 punti. Grazie a questi risultati, si \u00e8 qualificata per la prima volta nella sua carriera per partecipare alla finale del Grand Prix, svoltasi a Torino. Ha preso parte a tale evento e si \u00e8 classificata terza con 178,93 punti totali, preceduta da Yu-Na Kim e della giapponese Mao Asada.\nAgli europei di Zagabria del 2008, Carolina, classificandosi prima nel programma corto e seconda nel successivo segmento di gara, \u00e8 riuscita comunque a vincere, come l'anno precedente, il titolo continentale con 171,28 punti, seguita dalla svizzera Sarah Meier e dalla finlandese Laura Lepist\u00f6. Ai mondiali del 2008 a G\u00f6teborg, in Svezia, ha terminato la prima sezione di gara in prima posizione, ma si \u00e8 trovata al terzo posto nel programma libero, ha quindi vinto la medaglia d'argento con 184,68 punti, preceduta da Mao Asada.\nStagioni 2008-2009 e 2009-2010.\nNella stagione 2008-2009, la Kostner \u00e8 stata invitata a partecipare a Skate Canada 2008 e alla Cup of Russia 2008, due eventi del Grand Prix. Nel primo di essi, dopo la settima posizione nel programma corto e la quarta nel libero, si \u00e8 classificata quarta con 152,76 punti. Nella competizione di Mosca, invece, ha vinto la medaglia d'oro con 170,72 punti, dopo un secondo posto nel primo segmento di gara e la vittoria nel programma libero. Si \u00e8 qualificata per la finale del circuito, in cui si \u00e8 classificata quarta in entrambe le sezioni di gara, ma ha comunque ottenuto la medaglia di bronzo con 168,01 punti.\nCarolina ha poi vinto il suo quinto titolo nazionale nella categoria Senior. Ai campionati europei di Helsinki, non \u00e8 per\u00f2 riuscita a difendere il proprio titolo, ceduto a Laura Lepist\u00f6; infatti, nonostante il primo posto nella classifica del programma libero, ha concluso la competizione sul secondo gradino del podio a causa della terza posizione nel programma corto, con un totale di 165,42 punti.\nAi mondiali di Los Angeles del 2009, Carolina si classifica quinta nel programma corto, ma non riesce a eseguire correttamente nessun salto triplo nel programma libero, in cui si classifica 15\u00ba. Ottiene quindi soltanto la dodicesima posizione, non sufficiente per permettere all'Italia di presentare pi\u00f9 di un'atleta alle Olimpiadi del 2010.\nNell'estate del 2009, dopo essere stata seguita per otto anni da Michael Huth, la Kostner ha annunciato di aver deciso di cambiare allenatore e si \u00e8 trasferita a El Segundo, vicino a Los Angeles, in California, per iniziare a lavorare con Frank Carroll e Christa Fassi, vedova del pattinatore Carlo Fassi. Dopo il crollo emotivo subito ai mondiali di Los Angeles, Carolina ha inoltre iniziato a essere seguita dallo psicologo sportivo Daniele Popolizio, il quale aveva in precedenza gi\u00e0 collaborato con Federica Pellegrini. La pattinatrice ha per\u00f2 in seguito dichiarato di non aver trovato giovamento nelle consulenze con lo psicologo e di essere stata aiutata principalmente dai familiari e dal suo fidanzato Alex Schwazer, i quali hanno tutti svolto attivit\u00e0 sportiva ad alti livelli. Per i suoi allenamenti in Italia \u00e8 stata seguita tecnicamente da Edoardo De Bernardis giovane allenatore torinese di alto livello internazionale che l'ha accompagnata ai Mondiali di Torino.\nAll'inizio della stagione 2009-2010, Carolina Kostner \u00e8 stata assegnata al Troph\u00e9e Eric Bompard 2009 e alla Cup of China 2009. Nella competizione parigina si \u00e8 classificata sesta con 147,63 punti, dopo un settimo posto nel programmo corto e un quarto posto nel libero. Anche nella gara cinese ha ottenuto il sesto posto, ma con 154,18 punti, dopo la terza posizione nel corto e la settima nel libero.\nNel dicembre del 2009, Carolina ha perso il titolo di campionessa italiana, conquistato invece da Valentina Marchei, in competizione con l'atleta altoatesina soprattutto per l'ottenimento dell'unico posto disponibile alle Olimpiadi di Vancouver. Agli europei di gennaio 2010 a Tallinn, in Estonia, la Kostner \u00e8 per\u00f2 riuscita a conquistare la medaglia d'oro e con essa la possibilit\u00e0 di partecipare ai Giochi Olimpici del 2010. In particolare, ha ottenuto il primo posto in entrambi i segmenti di gara e un punteggio totale pari a 173,46 punti.\nIn Canada, per\u00f2, Carolina ha ottenuto soltanto la sedicesima posizione a causa di numerose cadute sugli elementi di salto nel programma libero. Dopo il settimo posto nel programma corto con 63,02 punti, infatti, la pattinatrice ha commesso una serie di errori che non le hanno permesso di ottenere, nella seconda sezione della gara, un punteggio superiore a 88,88, per un totale di 151,90 punti, contro i 228,56 della vincitrice Yu-Na Kim. Durante la competizione olimpica, \u00e8 inoltre divenuto chiaro come negli Stati Uniti la Kostner fosse seguita unicamente da Christa Fassi e non da Frank Carroll, il quale ha dichiarato di non considerare l'atleta italiana come una sua allieva. Questo fatto, unito ai risultati deludenti della pattinatrice di Ortisei, ha suscitato delle polemiche a proposito dei soldi spesi dal CONI e dalla FISG per permettere a Carolina di allenarsi in America, e altre sono state suscitate dal presidente del CONI, Gianni Petrucci, il quale, deluso dai risultati azzurri, ha affermato che \"forse la Kostner non \u00e8 una campionessa\" e si \u00e8 detto pentito dei fondi spesi per sostenerla. In seguito, nel 2011, Carolina ha detto che la sua esperienza negativa alle Olimpiadi l'aveva portata a domandarsi se avrebbe dovuto o meno continuare a pattinare, ma che, dopo essersi presa una pausa, aveva infine compreso di amare il pattinaggio e di voler continuare.\nLa Kostner ha poi concluso la stagione con il sesto posto ai Mondiali di Torino, ottenuto con 177,31 punti totali dopo essersi classificata quarta nel programma corto e quinta nel libero. Al termine dell'evento, la pattinatrice altoatesina ha affermato in una intervista di essere contenta del risultato della gara perch\u00e9 per lei era importante rispondere in qualche modo alle critiche subite dopo i giochi di Vancouver e che di essersi riscattata grazie anche al lavoro svolto a Pinerolo con Edoardo De Bernardis.\nStagione 2010-2011.\nNel luglio del 2010, Carolina ha deciso di tornare a Oberstdorf per riprendere ad allenarsi con Michael Huth. Ha detto infatti di aver capito, dopo un anno in America, che le condizioni nelle quali si era sempre allenata prima di lasciare l'Europa erano in realt\u00e0 le migliori per lei. Ha per\u00f2 anche ammesso di aver sentito molto, durante la sua permanenza in California, la lontananza della propria famiglia, degli amici e dei luoghi nei quali \u00e8 cresciuta.\nPer il Gran Prix della stagione 2010-2011, Carolina Kostner \u00e8 stata assegnata all'NHK Trophy 2010 e a Skate America 2010. All'inizio della stagione si \u00e8 per\u00f2 infortunata al ginocchio sinistro e non ha quindi eseguito n\u00e9 il lutz n\u00e9 il flip fino al termine del 2010, nemmeno in allenamento. Nonostante ci\u00f2, ha vinto prima la medaglia d'oro all'NHK Trophy per la seconda volta nella propria carriera, con 164,61 punti totali; poi ha conquistato la medaglia di bronzo all'evento statunitense con 154,87 punti. \nQuesti risultati le hanno permesso di qualificarsi per la finale, dove si \u00e8 classificata seconda nel programma corto e poi quarta nel libero, ed \u00e8 cos\u00ec riuscita a vincere la medaglia d'argento con 178,60 punti.\nAi Campionati europei di pattinaggio di figura 2011, tenutisi a Berna, in Svizzera, Carolina si \u00e8 classificata sesta al termine del primo segmento di gara e poi prima nel programma libero, in cui ha eseguito correttamente una combinazione doppio axel-triplo toe-loop, due tripli salchow e un altro doppio axel, pur avendo anche commesso alcuni errori sul triplo flip e sul triplo rittberger. Ha cos\u00ec vinto la medaglia d'argento con 168,54 punti, preceduta dalla svizzera Sarah Meier.\nPrima di prendere parte ai Campionati mondiali del 2011, la Kostner ha partecipato al Gardena Spring Trophy, che ha vinto.\nI mondiali 2011 si sarebbero dovuto svolgere in Giappone, ma sono stati spostati a Mosca dopo il terremoto di Sendai. Carolina ha ottenuto il sesto posto al termine del programma corto, ma ha vinto la medaglia di bronzo dopo aver migliorato il proprio record personale nel programma libero. Nella seconda porzione di gara, infatti, ha ottenuto 124,93 punti, raggiungendo cos\u00ec il totale di 184,68 che le ha permesso di salire sul podio al seguito della giapponese Miki And\u014d e della sudcoreana Yu-Na Kim. Questo \u00e8 stato il suo primo podio mondiale dal 2008 e il terzo nella sua carriera; aveva infatti vinto la sua prima medaglia mondiale, anch'essa un bronzo, proprio a Mosca sei anni prima. Per questo, la pattinatrice ha commentato: \"Avevo gareggiato qui nel 2005 vincendo il bronzo, quindi posso dire che per me \u00e8 una buona cosa competere a Mosca\".\nDopo aver vinto una medaglia in ciascuno dei suoi eventi, la Kostner ha concluso la stagione al primo posto nel ranking mondiale. Si \u00e8 poi sottoposta a fisioterapia e ha fatto una pausa di due mesi e mezzo dal pattinaggio per potersi riprendere completamente dell'infortunio al ginocchio, tornando ad allenarsi a met\u00e0 luglio.\nStagione 2011-2012.\nEssendo fra le prime sei classificate ai mondiali 2011, Carolina ha potuto scegliere di prendere parte a tre eventi del Grand Prix nel 2011 ed \u00e8 stata assegnata a Skate America 2011, Cup of China 2011 e Troph\u00e9e Eric Bompard 2011.\nA Skate America si \u00e8 classificata seconda, preceduta dalla statunitense Alissa Czisny, dopo aver ottenuto il secondo posto nel programma corto e il primo nel libero, per un totale di 177,35 punti. Ha poi preso parte alla Cup of China, che ha vinto con 182,14 punti totali dopo aver conquistato il primo posto in entrambi i segmenti di gara. Con questa vittoria \u00e8 stata la prima pattinatrice a qualificarsi per la finale del Grand Prix. Infine, ha partecipato al Troph\u00e9e Eric Bompard, in cui ha ottenuto un secondo posto nel programma corto e un terzo posto nel libero, vincendo la medaglia d'argento con 179,32 punti, al seguito della russa Elizaveta Tuktamisheva. In una intervista dopo l'evento, la pattinatrice altoatesina ha detto di essersi completamente ripresa dall'infortunio al ginocchio e di avere come obiettivo il riuscire a eseguire salti pi\u00f9 complessi nei campionati ISU del 2012.\nNella finale del Grand Prix a Qu\u00e9bec, in Canada, la Kostner ha segnato il proprio record personale di stagione nel punteggio sia del programma corto, con 66,43 punti, sia del libero, con 121,05 punti, e ha vinto la medaglia d'oro per la prima volta nella propria carriera in tale competizione. Il suo punteggio complessivo di 187,48 punti \u00e8 diventato inoltre il suo nuovo record personale. \u00c8 stata la prima italiana a vincere la finale del Grand Prix nella specialit\u00e0 individuale e la seconda in assoluto, dopo la vittoria di Barbara Fusar-Poli e Maurizio Margaglio nella finale delle coppie di danza del 2000.\nA gennaio 2012, a Sheffield, Carolina ha vinto gli europei, ottenendo il titolo continentale per la quarta volta su un totale di 10 partecipazioni a tale evento. Ha infatti ottenuto il primo posto in entrambe le frazioni della competizione, guadagnando un totale di 183,55 punti.\nLa sua competizione successiva \u00e8 stata la Challenge Cup 2012 a L'Aia, dove ha vinto la medaglia d'oro con pi\u00f9 di 26 punti di distacco dalla connazionale Valentina Marchei. Si \u00e8 infatti classificata prima sia nel programma corto (64,89 punti) sia nel libero, incrementando il proprio record personale sia nella seconda sezione di gara (132,84 punti) sia nel totale, pari a 197,73 punti.\nAi mondiali del 2012 di Nizza, in Francia, che si sono svolti presso il Palais des Expositions Acropolis, Carolina ha concluso in terza posizione il programma corto, preceduta dalla russa Al\u00ebna Leonova e dalla giapponese Kanako Murakami. Il 31 marzo, nel programma libero, si \u00e8 invece classificata prima, segnando il proprio nuovo record personale e vincendo la medaglia d'oro con 189,94 punti. \u00c8 inoltre divenuta la prima pattinatrice italiana nella storia a vincere l'oro iridato nella specialit\u00e0 del pattinaggio di figura singolo e la seconda italiana in assoluto, dopo Barbara Fusar-Poli e Maurizio Margaglio, che hanno vinto i campionati mondiali del 2001 a Vancouver nella specialit\u00e0 della danza su ghiaccio.\nL'ultimo evento della stagione per Carolina \u00e8 stato il World Team Trophy 2012 di Tokyo, in Giappone, al quale ha partecipato in quanto facente parte della squadra italiana. Questa competizione prevede la partecipazione soltanto di sei squadre nazionali, scelte sulla base dei risultati delle gare precedenti, e l'Italia \u00e8 risultata quinta nella selezione. La pattinatrice gardenese si \u00e8 classificata prima nel programma corto, stabilendo anche un nuovo record personale con 69,48 punti. Nel programma libero si \u00e8 per\u00f2 classificata terza, anche a causa di una caduta sul triplo toe-loop, ottenendo quindi complessivamente il secondo posto al seguito della giapponese Akiko Suzuki. La squadra italiana si \u00e8 comunque classificata soltanto sesta.\nCarolina Kostner ha inoltre concluso la stagione nuovamente al primo posto nel ranking mondiale.\nStagione 2012-2013.\nDopo alcuni dubbi e l'annuncio del 6 luglio 2012 circa l'eventualit\u00e0 di un suo ritiro dall'agonismo, il 12 luglio Carolina Kostner ha annunciato che continuer\u00e0 a competere fino alle Olimpiadi di Sochi del 2014.\nPer la stagione 2012-2013, Carolina era stata assegnata alla Cup of China 2012 e al Troph\u00e9e Eric Bompard 2012, ma ad agosto ha comunicato all'ISU che non avrebbe partecipato al Grand Prix 2012-2013. Tale ritiro \u00e8 stato necessario in quanto, avendo deciso soltanto a luglio di continuare a gareggiare, l'atleta altoatesina non sarebbe stata pronta per competere negli eventi del circuito.\nLa sua prima competizione nella stagione 2012-2013 \u00e8 stata la Golden Spin di Zagabria, dove il 14 dicembre, al termine del programma corto, si \u00e8 trovata in prima posizione con 64,99 punti. Dopo aver vinto anche il programma libero, la Kostner ha ottenuto la medaglia d'oro con 175,02 punti.\nSuccessivamente, Carolina ha preso parte ai campionati italiani a Milano, il 21 e 22 dicembre 2012. Prima al termine del programma corto con 70,13 punti, poi ancora prima al termine del libero con 143,56 punti, ha ottenuto il settimo titolo nazionale con un totale di 213,69 punti, precedendo Valentina Marchei e Giada Russo. Nel programma libero ha eseguito correttamente sei salti tripli, fra cui un triplo lutz..\nIl 25 gennaio 2013 Carolina ha partecipato al Campionato europeo di Zagabria dove ha concluso il programma corto in seconda posizione con 64,19 punti, preceduta dalla russa Adelina Sotnikova, prima con 67,61, e succeduta dalla connazionale Valentina Marchei, terza con 58,22 punti. Il giorno successivo \u00e8 poi riuscita a difendere il proprio titolo continentale, superando la pattinatrice russa e guadagnando la medaglia d'oro europea per la quinta volta nella sua carriera. Nel programma libero ha infatti ottenuto 130,52 punti, totalizzando un punteggio pari a 194,71, il pi\u00f9 alto della competizione, seguito da quelli delle russe Adelina Sotnikova, vincitrice dell'argento con 193,99 punti, ed Elizaveta Tuktamysheva, medaglia di bronzo con 188,85.\nIl 23 febbraio 2013 Carolina Kostner ha partecipato alla Challenge Cup 2013 che si \u00e8 svolta a L'Aia, dove ha conquistato il primo posto con un punteggio complessivo di 198,90 punti. In particolare ha ottenuto 72,81 punti per il programma corto, nel quale ha ricevuto il punteggio massimo per tutte le trottole e le sequenze di passi e ha eseguito correttamente un triplo rittberger, una combinazione di due tripli toe-loop e un doppio axel. Nel programma libero ha invece eseguito un triplo lutz e una combinazione triplo flip-triplo toe-loop, ottenendo un punteggio pari a 126,09 e vincendo la gara con oltre 30 punti di vantaggio sulla seconda classificata.\nA marzo 2013 Carolina ha poi partecipato ai mondiali del 2013 che si sono tenuti a London, in Canada. In tale occasione ha ottenuto 66,86 punti nel programma corto e 131,03 nel libero. Proprio nel secondo segmento di gara ha pattinato nonostante alcuni problemi di epistassi. AL termine della competizione, con un totale di 197,89 punti, ha ottenuto la medaglia d'argento, preceduta sul podio dalla pattinatrice coreana Yu-na Kim e seguita dalla giapponese Mao Asada.\nStagione 2013-2014.\nLa Kostner per la stagione 2013-2014 \u00e8 stata invitata a partecipare a due eventi del Grand Prix e cio\u00e8 in particolare alla Cup of Russia 2013 e alla Cup of China 2013.\nA Pechino, prima tappa dell'ISU Grand Prix a cui \u00e8 stata assegnata nella stagione 2013-2014, nonostante alcuni errori sugli elementi di salto \u00e8 riuscita a piazzarsi al secondo posto in entrambe le parti di gara grazie a ottimi punteggi nei program components score: il totale di 173,40 le \u00e8 valso la medaglia di bronzo. Carolina prende parte anche alla Rostelecom Cup di Mosca nella quale arriva in seconda posizione, vincendo l'argento con un punteggio totale di 190,12 dietro a Julia Lipnitskaia (190,80) e davanti a Mirai Nagasu (175,73), non riuscendo tuttavia a ottenere la qualificazione per la finale di Grand Prix.\nNei giorni successivi Carolina dichiara di non partecipare alle universiadi, in quanto le date dell'evento non si sarebbero inserite in modo opportuno nella preparazione gi\u00e0 stabilita verso gli eventi pi\u00f9 importanti della stagione e di non prendere parte ai Campionati nazionali italiani a causa del riacutizzarsi di un problema fisico.\nAi campionati europei di Budapest ottiene una medaglia di bronzo, la nona consecutiva alla rassegna continentale. Ha eseguito un buon programma libero comprendente di un triplo Lutz, un doppio Axel, un triplo Flip in combinazione con un doppio Toe-Loop e due tripli Salchow (il secondo con un doppio Toe-Loop al termine). Purtroppo cade sul triplo Toe-Loop, che doveva essere la combinazione, e trasforma il triplo Loop in doppio. Questo programma le vale 122,42 punti che uniti ai 68,97 punti del programma corto, riescono a farla salire sul terzo gradino del podio.\nAlle olimpiadi invernali di Sochi 2014 partecipa inizialmente al \"Team Event\" (la cosiddetta gara a squadre, dove gareggiano le prime 10 nazioni al mondo), riuscendo a far qualificare l'Italia per la finale e realizzando il suo nuovo primato personale nel programma corto (70,84) a soli 2,06 punti dalla prima in classifica, la quindicenne Julia Lipntskaia. Carolina decide per\u00f2 di non pattinare il programma libero e di ritornare a Oberstdorf per prepararsi al meglio per la gara individuale. Il 19 febbraio inizia la gara individuale: Carolina ottiene un punteggio di 74,12 nel programma corto, il suo record personale, che la porta alla terza posizione provvisoria, a 80 centesimi dalla prima, la coreana Kim Yuna. Il programma libero si tiene il giorno seguente: Carolina ottiene il suo record personale nel libero, 142,61, per un punteggio totale di 216,73 (record personale nel punteggio totale), che le permette di vincere la medaglia di bronzo, preceduta dalla russa Adelina Sotnikova e dalla coreana Kim Yuna. Carolina \u00e8 dunque divenuta la prima pattinatrice italiana nella storia a vincere una medaglia olimpica nella specialit\u00e0 del pattinaggio di figura singolo e la seconda italiana in assoluto, dopo Barbara Fusar-Poli e Maurizio Margaglio, che hanno vinto la medaglia di bronzo alle olimpiadi del 2002 nella specialit\u00e0 della danza su ghiaccio.\nSuccessivamente partecipa ai campionati mondiali di Saitama. Il 27 marzo comincia la gara individuale femminile: Carolina ottiene 77,24 e si porta al secondo posto dietro Mao Asada e davanti Julija Lipnickaja. Nel lungo paga una caduta su una combinazione inserita all'ultimo e chiude il programma con 126,59. Il punteggio totale di 203,83 le permette di vincere la medaglia di bronzo e salire sul podio per la ventiseiesima volta consecutiva. L'azzurra, annuncia poche settimane dopo i campionati del mondo di voler prendersi un anno sabbatico.\nStagione 2016-2017.\nIn seguito a un accordo con Wada e Coni, la squalifica per l'omessa denuncia di Alex Schwazer viene retrodatata di sei mesi, arco di tempo trascorso dalla vicenda all'inizio del procedimento giudiziario e non imputabile alla Kostner, permettendo alla pattinatrice altoaltesina di tornare agli allenamenti a partire da dicembre e alle gare a partire da gennaio 2016.\nIl rientro coincide con i \"Medal Winners Open\", una gara a inviti, non ufficiale, patrocinata dall'ISU. La Kostner presenta un programma inedito, elaborato sulla \"M\u00e9ditation\" di Jules Massenet, che le vale il secondo posto, con un punteggio 59,69.\nIn seguito, la Kostner, in accordo con lo storico allenatore Michael Hult, decide di trasferirsi a San Pietroburgo, dove prepara il vero rientro alle competizioni sotto la guida di Aleksej Mi\u0161in, vero guru del pattinaggio russo che ha allenato, tra gli altri, Evgenij Plju\u0161\u010denko.\nIl vero rientro alle gare \u00e8 rappresentato dal \"Golden Spin\", in programma a Zagabria dal 7 al 10 dicembre, nona e ultima tappa delle \"Isu Challenger Series\", necessaria per ottenere i minimi tecnici per essere ammessa alle competizioni europee di Ostrava e mondiali di Helsinki per il 2017.\nCarolina Kostner presenta due programmi inediti: \"Bonzo's Montreux\" dei Led Zeppelin per il corto e il \"Cum Dederit\" di Vivaldi per il lungo.\nCarolina Kostner \u00e8 al primo posto dopo il programma corto, con un punteggio di 69,95 (35,07 di tecnico e 34,88 nei components) mentre il programma lungo si rivela pi\u00f9 complesso: i 126,28 punti totalizzati nel secondo segmento di gara (55,40 punti di punteggio tecnico e 70,88 punti nei components) la collocano al terzo posto per il programma lungo ma al primo posto per il punteggio complessivo, lasciando dietro s\u00e9 atlete del calibro di Elizaveta Tuktamy\u0161eva, campionessa europea e mondiale nel 2015, e di Al\u00ebna Leonova. Con 196,23 punti complessivi, Carolina Kostner conquista i punteggi minimi per le rassegne continentali e iridate del 2017 nonch\u00e9 il 27\u00ba podio consecutivo in carriera.\nPartecipa in seguito ai Campionati Italiani, in programma a Egna dal 14 al 17 dicembre. Totalizza 74,27 (36,27 nel punteggio tecnico e 38,00 per i components) nel primo segmento di gara, portandosi in prima posizione. Nel programma libero ottiene un punteggio di 136,70 (59,82 punti per gli elementi tecnici e 76,88 punti per i components). Conclude i Campionati Italiani in prima posizione con 210,97 punti.\nA gennaio \u00e8 la volta dei Campionati europei, in programma a Ostrava, Repubblica Ceca dal 25 al 29. Presenta nel primo segmento di gara un triplo \"toe-loop\"-triplo \"toe-loop\", triplo \"loop\", doppio \"Axel\",totalizzando 72,40 punti (36,80 nel punteggio tecnico e 35,60 nei components) portandosi al terzo posto, dietro le russe Anna Pogorilaja ed Evgenia Medvedeva. Conferma la terza posizione nel lungo, che chiude a 138,12 (64,45 di punteggio tecnico e 73,67 di components). Il totale di 210,52 le vale la medaglia di bronzo, decimo podio continentale.\nPartecipa, inoltre, ai \"Nordics Open\", in programma a Reykjav\u00edk dal 2 al 5 marzo, ultima tappa preparatoria prima dei mondiali di Helsinki. Totalizza nel corto 64,85 (composto da 28,67 di elementi tecnici e 36,18 di components) mentre nel programma libero totalizza 139,42 (65,21 di elementi tecnici e 75,21 di components) portandosi, in entrambi i segmenti di gara, alla prima posizione, nonostante la caduta, nel programma libero, sul triplo Salchow.\nConclude i \"Nordics Open\" al primo posto con 204,27 punti, davanti alla russa Tuktamy\u0161eva e alla svedese Anita \u00d6stlund.\nPartecipa quindi ai campionati mondiali a Helsinki, dove si piazza ottava dopo il programma corto, con 66,33 punti. Nel programma libero arriva quinta, chiudendo complessivamente in sesta posizione.\nStagione 2017-2018.\nPer la stagione 2017-2018 Kostner presenta un programma corto inedito, \"Ne me quitte pas\" di Jacques Brel, nella versione cantata da Celine Dion e, per il programma libero il \"Pr\u00e9lude \u00e0 l'apr\u00e8s-midi d'un faune\" di Debussy, musica gi\u00e0 scelta per il programma libero nella stagione 2010-2011.\nLa stagione comincia con il Lombardia Trophy, tappa delle ISU Challenger Series, in programma a Bergamo dal 13 al 16 settembre 2017. Nel programma corto, presenta la combinazione triplo flip-doppio toeloop, il triplo loop e il doppio axel totalizzando il punteggio di 71,67 che la portano in seconda posizione parziale. Nel libero, complici alcuni errori su diversi elementi di salto, si classifica quinta con un punteggio di 126,69. Conclude la gara al terzo posto con un punteggio complessivo di 198,38.\nA ottobre \u00e8 impegnata nel Finlandia Trophy a Espoo. Chiude il primo segmento di gara al terzo posto con un corto valutato 67,45 e il programma libero al secondo posto con un punteggio di 126,31. Il punteggio complessivo di 193,76 le permette di chiudere la gara al secondo posto, dietro la russa Maria Sotskova.\nSempre a ottobre, partecipa alla prima tappa del Gran Prix, la Rostelecoom Cup, tappa russa in programma a Mosca dal 20 al 22 ottobre. Nel programma corto, con il consolidato layout di gara triplo toeloop-triplo toeloop, triplo loop, doppio axel, intervallati dalla fly- camel spin, layback spin, trottola combinata e dalla sequenza di passi, conquista il punteggio di 74,62 portandosi al secondo posto, dietro la russa Evgenia Medvedeva. Nel libero mantiene la seconda posizione con un programma valutato 141,36, chiudendo la gara al secondo posto con un punteggio complessivo di 215,98.\nA novembre partecipa alla NHK Trophy, tappa giapponese del Gran Prix, in programma a Osaka dal 10 al 12 novembre. Nel programma corto totalizza il punteggio di 74,57, portandosi al secondo posto, dietro la russa Evgenia Medvedeva mentre conclude il programma libero al terzo posto con un punteggio di 137,67. Il totale di 212,24 le permettono di concludere la gara al secondo posto, dietro la russa Evgenia Medvedeva e di accedere alla tappa finale del Gran Prix, in programma a dicembre a Nagoya. \nNella tappa finale del Gran Prix ottiene una sesta posizione nel programma corto, dove totalizza 72,82 e una terza posizione nel programma libero dove totalizza 141,83. Conclude la finale del Gran Prix al quarto posto con un punteggio di 214,65.\nA gennaio \u00e8 la volta dei campionati Europei, in programma a Mosca dal 15 al 21. Nel programma corto presenta il nuovo layout di gara composto da triplo flip-triplo toeloop, triplo loop e doppio axel intervallati dalla fly-camel spin, layback spin, trottola combinata e dalla sequenza di passi, valutato 78,30, che le permetto di andare in terza posizione dietro le russe le russe Zagitova e Medvedeva,mentre il programma libero, macchiato da diversi errori, come la caduta sul triplo lutz iniziale, viene valutato 125,95. Il punteggio complessivo di 204,25 portano sul gradino pi\u00f9 basso del podio, permettendole di conquistare l'undicesima medaglia continentale.\nAi Giochi olimpici di PyeongChang 2018 \u2013 i quarti della sua carriera \u2013 Carolina Kostner chiude al quinto posto la gara individuale, recuperando con un programma libero da 139,29 punti una posizione rispetto al programma corto, in cui aveva ottenuto 73,15 punti; davanti all'altoatesina si classificano le russe Zagitova e Medvedeva, la canadese Kaetlyn Osmond e la nipponica Satoko Miyahara. Contribuisce inoltre al quarto posto nella gara a squadre alle spalle dei canadesi, degli atleti olimpici russi e degli statunitensi.\nA marzo partecipa ai mondiali di Milano, dove chiude al quarto posto (dietro a Osmond, Higuchi e Miyahara). Dopo aver chiuso al primo posto il programma corto, con un punteggio di 80,27; nel programma libero - \"Pr\u00e9lude \u00e0 l'apr\u00e8s-midi d'un faune\" di Claude Debussy, punteggio 128,61 - commette diversi errori tecnici che le pregiudicano il podio nella sua quattordicesima esperienza iridata. Prima di lei anche Alina Zagitova, campionessa olimpica in carica e favorita, ha commesso diversi errori, tanto da chiudere solo al quinto posto finale.\nDalla stagione 2018-2019 alla stagione 2021-2022.\nAlla fine della stagione 2017-2018 partecipa ad alcune esibizioni e programma la stazione successiva, confermando di voler continuare l'attivit\u00e0 agonistica. Nel settembre 2018, un dolore all'articolazione dell\u2019anca sinistra e la diagnosi di una tendinite al quadricipite femorale della coscia sinistra la portano ad annullare i primi impegni della nuova stagione per farsi trovare pronta alle prime tappe del Gran Prix in novembre. A fine ottobre annuncia che l'infortunio all'anca \u00e8 pi\u00f9 grave del previsto e che si augura di poter rientrare per gli europei di gennaio a Minsk. I tempi di riabilitazione dell'anca si allungano, si aggiunge inoltre un incidente domestico a un piede e, dopo aver rinunciato agli Europei, \u00e8 costretta a saltare anche la rassegna iridata di Saitama.\nSalta quindi tutta la stagione e nel dicembre 2019 rende noto che il problema non \u00e8 ancora stato superato e che con i propri medici ha deciso di sottoporsi a un intervento chirurgico all'anca alla fine di gennaio 2020. Salta cos\u00ec anche la stagione 2020-2021 e i programmi di riabilitazione post-operatori sono ostacolati dai problemi derivati dalla pandemia di COVID-19. Nel periodo successivo vi sono lenti miglioramenti che non le consentono per\u00f2 di prendere parte ai Giochi olimpici di Pechino nel febbraio 2022, durante i quali dichiara che, nonostante abbia 35 anni, non esclude un suo rientro all'agonismo.\nCambi di allenatore.\nDa quando nel 2001 la pista di pattinaggio della sua citt\u00e0 \u00e8 stata chiusa, Carolina ha iniziato a lavorare insieme a Michael Huth a Oberstdorf, in Germania.\nDopo otto anni, nel giugno del 2009, la Kostner ha per\u00f2 lasciato il suo storico allenatore Michael Huth e si \u00e8 trasferita a El Segundo, in California per essere seguita da Frank Carroll e Christa Fassi, vedova del defunto pattinatore Carlo Fassi.\nDurante le Olimpiadi di Vancouver, \u00e8 per\u00f2 divenuto chiaro come negli Stati Uniti la Kostner fosse seguita unicamente da Christa Fassi e non da Frank Carroll, il quale ha dichiarato di non considerare l'atleta italiana come una sua allieva. Anche per questo durante la stagione la Kostner ha smesso del tutto di essere seguita da Carroll e ha iniziato a essere allenata, oltre che da Christa Fassi, da Edoardo De Bernardis, un allievo di quest'ultima.\nNel luglio del 2010, Carolina ha deciso di tornare a Oberstdorf per riprendere ad allenarsi con Michael Huth. Ha detto infatti di aver capito, dopo un anno in America, che le condizioni nelle quali si era sempre allenata prima di lasciare l'Europa erano in realt\u00e0 le migliori per lei. Ha per\u00f2 anche ammesso di aver sentito molto, durante la sua permanenza in California, la lontananza della propria famiglia, degli amici e dei luoghi nei quali \u00e8 cresciuta.\nAttualmente si allena all\u2019Ice Lab di Bergamo.\nTecnica di pattinaggio.\nCarolina Kostner \u00e8 mancina e fa quindi parte della minoranza di pattinatrici le quali saltano ed eseguono le trottole in senso orario.\nPer quanto riguarda i salti, \u00e8 in grado di eseguire combinazioni di tipo triplo-triplo-doppio, triplo-doppio-doppio, triplo-triplo, triplo-doppio. Alcuni esempi sono le combinazioni doppio axel-triplo toe-loop, triplo flip-triplo toe-loop, triplo flip-triplo toe-loop-doppio rittberger e triplo lutz-triplo toe-loop.\nHa eseguito il suo primo triplo salchow all'et\u00e0 di 11 anni e un doppio axel a 12. A proposito delle proprie capacit\u00e0 nelle combinazioni, ha detto: \"Le combinazioni triplo-triplo sono facili per me. Per prima cosa ho provato una doppio toe-loop-triplo toe-loop, per vedere come fosse. Poi ho provato una triplo toe-loop-triplo toe-loop. Non mi piace il doppio axel, quindi non prover\u00f2 il triplo\".\nVita privata.\nCarolina Kostner \u00e8 nata a Bolzano e vive a Ortisei, ma si allena all'estero a seguito della frana che distrusse il palazzetto del ghiaccio di Ortisei e che costrinse anche l'Hockey Club Gardena, la locale squadra di hockey, a cambiare sede. Inizialmente aveva cominciato ad allenarsi a Oberstdorf, in Germania, e in seguito si \u00e8 allenata anche in Canada, Giappone e Russia. Ha iniziato a pattinare all'et\u00e0 di 4 anni. La madre Patrizia era una pattinatrice a livello nazionale negli anni settanta, allenata dalla propria madre, e ora \u00e8 a sua volta allenatrice della categoria \"giovanissime\" dell'Ice Club Gardena. \u00c8 stata inoltre un'insegnante di arti geometriche. Il padre Erwin Kostner, ex giocatore di hockey su ghiaccio per la squadra nazionale italiana ai Campionati del Mondo e ai Giochi Olimpici, \u00e8 attualmente allenatore di questa disciplina. Un suo nonno \u00e8 stato direttore dell'Accademia di Arte nella sua citt\u00e0 natale. Carolina ha due fratelli, Martin di un anno pi\u00f9 grande e Simon di tre anni pi\u00f9 giovane. Quest'ultimo gioca a hockey su ghiaccio. \u00c8 cugina di Isolde Kostner, vincitrice della medaglia d'argento nello sci alpino alle Olimpiadi del 2002, e quest'ultima \u00e8 la madrina di cresima di Carolina.\nOltre alla sua lingua madre, il ladino, Carolina parla correntemente italiano e tedesco e conosce l'inglese e il francese.\nNell'autunno del 2007 si \u00e8 iscritta all'Universit\u00e0 di Torino presso la facolt\u00e0 di scienze delle comunicazioni, ma non ha mai portato a termine gli studi.\nAppartiene inoltre al corpo della Polizia Penitenziaria, con il ruolo di assistente capo;\n\u00e8 tifosa della Juventus.\n\u00c8 stata legata sentimentalmente al marciatore Alex Schwazer dal 2008 al 2012.\nVita pubblica e sponsor.\nGli sponsor attuali e precedenti di Carolina Kostner comprendono Alto Adige/S\u00fcdtirol, Asics, Grissin Bon, Grana Padano, Axel - la pista del ghiaccio di Roma, Royal Caribbean, Lancia, Herbalife (dalla stagione 2010-2011), Torino Olympic park e Roberto Cavalli (fino alla stagione 2009-2010).\nI fornitori attuali di Carolina sono Suzuki (dal 2015), Swarovsky, Sagester e Technogym.\nCarolina ha partecipato allo show \"Winx on Ice\" nel novembre del 2008.\nInoltre \u00e8 stata la madrina di \"Opera on Ice\", uno spettacolo tenutosi per la prima volta nell'ottobre 2011 presso l'Arena di Verona, al quale hanno preso parte alcuni fra i migliori pattinatori del panorama internazionale. Lo spettacolo \u00e8 stato trasmesso contemporaneamente in quaranta paesi. Nell'ottobre 2012 \u00e8 stata la madrina della seconda edizione di \"Opera on Ice\", nella quale ha pattinato sulla musica \"Je veux vivre\" di Romeo e Giulietta insieme a St\u00e9phane Lambiel.\nLa Kostner ha disegnato personalmente i propri costumi per la stagione 2011-2012, mentre nel 2005 ha collaborato con Roberto Cavalli. Inoltre, al termine di ogni stagione sportiva i suoi costumi vengono messi all'asta e il ricavato della vendita viene devoluto in beneficenza a favore dell'Istituto Giannina Gaslini, l'ospedale pediatrico di Genova.\nVicende giudiziarie.\nAccusata di aver fornito copertura al suo ex fidanzato Alex Schwazer, condannato complessivamente a 3 anni e 9 mesi di squalifica per doping, il 28 novembre 2014 la Kostner viene deferita dalla Procura Antidoping del CONI al Tribunale Nazionale, con una richiesta di squalifica di 4 anni e 3 mesi. La Procura di Bolzano chiede infine 2 anni e 3 mesi e il 16 gennaio 2015 la pattinatrice viene squalificata per 1 anno e 4 mesi con sentenza di primo grado. L'atleta proclama la propria innocenza e annuncia che far\u00e0 ricorso al Tribunale Arbitrale dello Sport (TAS).\nProprio al TAS di Losanna si rivolgono a marzo la Procura antidoping del Coni e la WADA, l'agenzia mondiale antidoping, chiedendo un aumento di pena compresa tra i 2 e i 4 anni di squalifica.\nIn seguito a un accordo con Wada e Coni, la squalifica viene retrodatata di sei mesi, arco di tempo trascorso dalla vicenda all'inizio del procedimento giudiziario e non imputabile alla Kostner, permettendo alla pattinatrice altoaltesina di tornare agli allenamenti a partire da dicembre e alle gare a partire da gennaio 2016."}
{"id": "83848", "revid": "1833487", "url": "https://it.wikipedia.org/wiki?curid=83848", "title": "Pomodoro (disambigua)", "text": ""}
{"id": "83850", "revid": "228587", "url": "https://it.wikipedia.org/wiki?curid=83850", "title": "Coppa Italia (disambigua)", "text": "La Coppa Italia \u00e8 la coppa nazionale italiana di una determinata disciplina, generalmente organizzata a cura della federazione di governo della disciplina stessa.\nLa pi\u00f9 nota \u00e8 la Coppa Italia di calcio, la cui prima edizione si tenne nel 1922.\nTra le Coppe Italia di altre discipline e classi di competizione figurano:"}
{"id": "83853", "revid": "110157", "url": "https://it.wikipedia.org/wiki?curid=83853", "title": "Vita e Pensiero (rivista)", "text": "Vita e pensiero \u00e8 la rivista culturale dell'Universit\u00e0 Cattolica del Sacro Cuore di Milano.\nStoria.\nAlla vigilia della prima guerra mondiale Agostino Gemelli, francescano, Ludovico Necchi e Francesco Olgiati diedero vita ad un periodico allo scopo di rimuovere il disagio dei cattolici e farli discutere con rinnovata energia sui problemi politici, economici, sociali. Il 1\u00ba dicembre 1914 a Milano nasce \"Vita e Pensiero\". Nell'idea dei fondatori, la rivista si propone come mediatrice tra la fede cattolica e il mondo.\n\"Vita e pensiero\" bandisce un \"manifesto\" non meno famoso di quello futurista pubblicato cinque anni prima da Marinetti: il Manifesto medievalista, redatto da padre Gemelli:\nEstremamente duro, il \"manifesto medievalista\" era motivato dalla situazione in cui versava allora la cultura cattolica, combattuta dal positivismo e dall'idealismo, aggredita dal materialismo e dal libero pensiero.\nCon il ritorno al Medioevo, padre Gemelli prospettava un modello di societ\u00e0 armoniosa nella quale la fede potesse ritornare ad animare la cultura in modo che il pensiero cristiano potesse ancora influenzare la realt\u00e0 quotidiana.\nDopo la guerra del '15-'18, dal dibattito e dalle iniziative promosse dalla rivista scaturisce l'idea dell'Universit\u00e0 Cattolica del Sacro Cuore, centro di cultura, che sar\u00e0 poi realizzata nel 1921.\nSul terreno politico la rivista combatte i cattolici liberali e polemizza con l'aconfessionalismo e l'interclassismo del Partito Popolare, finch\u00e9 non sopravviene la marcia su Roma, la caduta dello Stato costituzionale e l'avvento del fascismo.\nTra il 1921 e il 1927 il gruppo dirigente di \"Vita e pensiero\", di orientamento medievalista e neotomista, pur riconoscendo a Mussolini il merito di aver liquidato il liberalismo, la democrazia socialista e la massoneria, diffida del movimento politico fascista e della sua ideologia.\nNel 1929 i Patti Lateranensi stipulati tra l'Italia e la Santa sede risolvono in parte la questione cattolica, ma l'entusiasmo con cui \"Vita e pensiero\" pu\u00f2 accogliere la svolta della Conciliazione, non elimina il problema aperto delle libert\u00e0 civili e politiche dalle leggi \"fascistissime\".\nNel periodo che va dalla Conciliazione alla seconda guerra mondiale, l'Universit\u00e0 Cattolica e le sue tre riviste (si \u00e8 infatti aggiunta a \"Vita e pensiero\", la \"Rivista di filosofia neoscolastica\" e la \"Rivista internazionale di scienze sociali\") s'impegnano attivamente a recuperare i ritardi accumulati dai cattolici nella moderna ricerca scientifica.\nSi cerca di dare molta attenzione ai nuovi settori della psicologia sperimentale, dell'economia, degli studi giuridici per formare \"una \u00e9lite culturale, sociale e religiosa\" in grado di promuovere \"la rinascita cristiana della societ\u00e0\".\nA partire dal 2003 la rivista si \u00e8 rinnovata dando spazio alle analisi di autori internazionali come Charles Taylor e Zygmunt Bauman, Ren\u00e9 Girard e Tzvetan Todorov, Julia Kristeva e Philip Jenkins. Temi come il futuro dell\u2019Europa e l\u2019ospitalit\u00e0, la cultura classica e le neuroscienze, la razionalit\u00e0 e il dialogo fra culture e religioni sono alcuni degli argomenti trattati frequentemente, sia da parte di docenti dell\u2019Universit\u00e0 Cattolica che da personalit\u00e0 esterne, credenti e non credenti.\nUna rubrica fissa dal taglio del tutto particolare \u00e8 \u201cL\u2019intruso\u201d, in cui hanno trovato spazio personaggi del mondo dello spettacolo, della tv e dello sport come Milena Gabanelli, Fiorello, Giorgio Faletti, Piero Chiambretti, Pif, Antonio Albanese, Linus, Giacomo Poretti, Giovanni Trapattoni, Riccardo Iacona."}
{"id": "83858", "revid": "1318658", "url": "https://it.wikipedia.org/wiki?curid=83858", "title": "Il Frontespizio", "text": "Il Frontespizio fu una rivista letteraria fondata a Firenze nel 1929 e cessata nel 1940. Fu tra le principali riviste d'ispirazione cattolica in Italia nel periodo tra le due guerre.\nStoria.\nLa rivista nasce come bollettino bibliografico della Libreria Fiorentina, per passare dal giugno 1930 all'editore Vallecchi. Il primo numero esce il 26 maggio 1929 a Firenze con la direzione di Enrico Lucatello.\nNelle intenzioni dei fondatori, alla base del \"Frontespizio\" c'\u00e8 la revisione in senso cattolico della tradizione culturale italiana. La rivista si prefigge, sotto la spinta del sacerdote Giuseppe De Luca, di ritrovare e recuperare tutti quei valori religiosi, sia nell'arte che nella letteratura, che sono andati perduti. Durante tutta la sua esistenza cerc\u00f2 di rimanere autonoma nei confronti del potere politico.\nAccanto a Giuseppe De Luca operano tre gruppi: \nLa fase pi\u00f9 ricca e contrastata di \u00abFrontespizio\u00bb si ha negli anni che vanno dal 1936 al 1938. Grazie anche al successo riscontrato da parte del pubblico, in questo periodo la rivista assume un aspetto grafico notevole con riproduzioni d'arte in ogni numero, dalle xilografie di Pietro Parigi ai fiori e alle figure di Giacomo Manz\u00f9. Inoltre ogni numero \u00e8 dedicato ad un artista.\nCon il dibattito sociologico sull'ateismo moderno tra Antonio Miotto e Igino Giordani (agosto-settembre 1936), il numero monografico su Giacomo Leopardi del settembre 1937 e quello su D'Annunzio del marzo 1938, la rivista raggiunge un bilancio pi\u00f9 che positivo. Nel frattempo per\u00f2 si aggrava la frattura interna tra la direzione del periodico e il gruppo guidato da Carlo Bo. Le cause sono due: gli articoli su Miguel de Unamuno, Alain-Fournier, Mauriac e Rivi\u00e9re, improntati ad una visione cattolica non tradizionalista, e le traduzioni e interpretazioni critiche dei grandi poeti stranieri da parte di Mario Luzi, Giancarlo Vigorelli, Sinisgalli, Sereni, Gatto e altri.\n\"Letteratura come vita\"\nIl saggio \"Letteratura come vita\" (1938) costituir\u00e0 il centro della polemica: l'opera, che risulta uno dei documenti pi\u00f9 validi della nuova stagione ermetica, accredita alla condizione letteraria il senso del \"fatto interiore\", del movimento integro e vivo della coscienza. Con questo saggio Carlo Bo e i suoi amici si dissociano dalla conduzione della rivista, giudicata troppo accondiscendente verso la cultura ufficiale.\nNel settembre del 1938 Bo e i suoi amici lasciano \u00abIl Frontespizio\u00bb e continuano la loro ricerca teorica ed espressiva su \u00abLetteratura\u00bb, \u00abCampo di Marte\u00bb e \u00abCorrente di vita giovanile\u00bb. Nel 1939 la direzione della rivista viene affidata a Barna Occhini.\nL'ultimo numero del \u00abFrontespizio\u00bb esce nel dicembre 1940 (Anno XII, n. 12)."}
{"id": "83860", "revid": "22416", "url": "https://it.wikipedia.org/wiki?curid=83860", "title": "Serie A", "text": "Il Campionato di Serie A, colloquialmente abbreviato in Serie A e ufficialmente denominato Serie A TIM dall'edizione 1998-1999 per ragioni di sponsorizzazione, \u00e8 la massima divisione professionistica del campionato italiano di calcio maschile, gestito dalla Lega Nazionale Professionisti Serie A.\nPosto sotto l'egida della FIGC, la prima edizione del torneo risale al 1898; l'attuale formula (a girone unico) nacque poi nel 1929. La squadra pi\u00f9 titolata \u00e8 la , vincitrice del campionato per 36 volte; l' \u00e8 invece la formazione pi\u00f9 presente nel girone unico, avendone disputata ogni stagione.\nLa posizione della Serie A nel \"ranking\" UEFA determina il numero delle squadre italiane qualificate per le coppe europee. Al termine della stagione 2020-2021 il campionato italiano occupa il 3\u00ba posto nel \"ranking\" UEFA, dietro la Premier League inglese e la Primera Divisi\u00f3n spagnola. Nel 2020 si \u00e8 posizionato al 1\u00ba posto della classifica mondiale dei campionati stilata annualmente dall'IFFHS.\nFormula e regolamento.\nLa stagione 1929-30 rappresent\u00f2 il principale spartiacque nella storia del torneo: fu infatti adottata in maniera pressoch\u00e9 stabile la formula del girone unico, con incontri di andata e ritorno, un ulteriore passo in avanti rispetto ai precedenti tre campionati che, pur essendo \u2014 in virt\u00f9 della carta di Viareggio \u2014 di fatto professionistici e su base nazionale, erano strutturati su due gironi.\nTale regolamento non ha, da allora, sub\u00ecto alcuna mutazione se non per quanto riguarda il numero di squadre: svoltosi principalmente con 16 o 18 squadre, dal 2004-05 (in conseguenza del caso Catania) il campionato accoglie un lotto di partecipanti esteso a 20 formazioni. Il sistema di assegnazione del punteggio prevede 3 punti per la vittoria (a partire dal 1994-95, mentre in precedenza erano 2), un punto a testa in caso di pareggio e nessun punto per la sconfitta. In caso di parit\u00e0, per la formulazione della classifica finale vengono considerati i seguenti criteri: classifica avulsa (risultati delle gare tra le formazioni interessate), differenza reti degli scontri diretti, differenza reti complessiva, maggior numero di gol segnati, sorteggio. In precedenza, fino al 2005, era consuetudine disputare uno spareggio per determinare la vincitrice dello scudetto (eventualit\u00e0 verificatasi solo nel 1963-1964), l'ammissione alle coppe europee e le retrocessioni.\nAl termine delle 38 giornate, la squadra prima classificata guadagna il titolo di Campione d'Italia, vincendo lo scudetto, ed \u00e8 ammessa di diritto alla UEFA Champions League. Anche le formazioni giunte dal secondo al quarto posto sono qualificate per la fase a gironi della competizione. La quinta classificata e la vincitrice della Coppa Italia si qualificano per la fase a gironi della UEFA Europa League. La sesta posizione d\u00e0 invece accesso al \"play-off\" della UEFA Europa Conference League. Retrocedono in Serie B le ultime tre squadre della classifica, sostituite da altrettante formazioni promosse dal campionato cadetto.\nTrofeo e simboli.\nPer tutta la stagione successiva alla vittoria del Campionato, la squadra campione d'Italia pu\u00f2 sfoggiare sulla propria divisa lo scudetto (simboleggiante l'affermazione nel precedente torneo). Il suddetto distintivo richiama i colori della bandiera nazionale e ha la forma di uno scudo: la sua introduzione \u00e8 avvenuta nel 1924-25, quando venne indossato dal . Dalla stagione 1960-61 il club vincitore viene inoltre premiato con la Coppa Campioni d'Italia, il trofeo ufficiale della Serie A.\nNel 1958, da un'idea di Umberto Agnelli, fu deciso di assegnare una speciale stella ai club che avessero raggiunto il traguardo dei dieci successi nella massima serie italiana. Tale simbolo \u00e8 composto da una stella dorata a 5 punte, cucita sulle divise dei club e solitamente accompagnata allo stemma societario. La Juventus, dopo la conquista del suo decimo scudetto nella stagione 1957-1958, fu la prima squadra al mondo a fregiarsi sulla maglia di un distintivo commemorativo \u2014 e permanente \u2014 per una vittoria sul campo; in Italia, venne seguita nei decenni successivi prima dall'Inter e poi dal Milan. I bianconeri, fin qui unici nel calcio italiano, conquistarono poi il diritto a fregiarsi ulteriormente di una seconda e terza stella, rispettivamente, in occasione del conseguimento del ventesimo e trentesimo scudetto.\nLe attuali societ\u00e0 assegnatarie delle stelle in Serie A sono:\nStoria.\nNato nel 1898, i primi due decenni del campionato italiano, ancora caratterizzato da un'organizzazione amatoriale nonch\u00e9 da uno scarso interesse del pubblico, furono segnati dai frequenti successi di \u2014 prima squadra a fregiarsi del titolo di campione d'Italia \u2014 e , le quali si spartirono gran parte dei titoli. La FIGC ha organizzato sin dalla prima edizione il campionato in piena autonomia, eccezion fatta per la stagione 1921-1922: allorch\u00e9 le societ\u00e0 non raggiunsero un accordo con l'appena lanciato progetto Pozzo si arriv\u00f2 alla disputa di due diversi tornei, uno dei quali organizzato dalla CCI. Gi\u00e0 dalla stagione successiva, il compromesso Colombo san\u00f2 la frattura e permise di riunificare i tornei.\nSino alla fine degli anni 1920 il titolo italiano \u2014 che dal 1925, cio\u00e8 dall'introduzione della \"patch\" dello scudetto, per metonimia viene usualmente definito tale \u2014 veniva assegnato attraverso gironi plurimi su base territoriale, e successive fasi a eliminazione diretta. Dall'edizione del 1929-1930 il torneo si svolge invece secondo la formula del \"girone unico\" (gi\u00e0 fugacemente sperimentata nella stagione 1909-1910), prendendo al contempo la denominazione di \"Serie A\", che mantiene sino a oggi. L'entrata negli anni 1930 fu uno spartiacque nella storia del calcio tricolore, sia sul piano sportivo, sia soprattutto sociale: all'inizio di un'epoca segnata dalle affermazioni pressoch\u00e9 costanti delle \u00abtre grandi\u00bb \u2014 \"in primis\" la , la squadra pi\u00f9 titolata d'Italia, seguita nell'albo d'oro dall', l'unica sempre presente in massima serie, e dal \u2014, si aggiunse infatti un sempre maggiore seguito da parte di tifosi e mass media, facendo definitivamente del calcio lo sport nazionale italiano, soppiantando il ciclismo.\nA contrastare non episodicamente il dominio dell'asse milanese-torinese sono state, limitatamente al periodo interbellico e al secondo dopoguerra, il e l'altra torinese, il . Nei decenni seguenti, oltre a rossobl\u00f9 e granata, altre realt\u00e0 come , , \u2014 a suo tempo la prima squadra del Centro-Sud a rompere l'egemonia \"nordista\" in campionato, nell'edizione 1941-1942 \u2014 e hanno ciclicamente iscritto i propri nomi nell'albo d'oro della massima divisione, senza tuttavia dare continuit\u00e0 alle loro vittorie; ancor pi\u00f9 rari sono stati gli \"exploit\" di club tradizionalmente lontani dal calcio di vertice, come e (questo ultimo, nella controversa stagione del sopracitato \u00abscisma\u00bb tra FIGC e CCI) agli inizi del XX secolo, e , e nella seconda met\u00e0 del Novecento.\nSul piano della competitivit\u00e0, la scelta della Lega Nazionale Professionisti di bandire l'ingaggio di giocatori e tecnici dai campionati esteri, dopo la disfatta della nazionale al in Inghilterra, port\u00f2 \"a posteriori\" al periodo di maggiore appannamento della Serie A; una situazione ulteriormente aggravata, quattordici anni pi\u00f9 tardi, dal primo, grande scandalo scommesse. Tale fase negativa si protrasse fino ai primi anni 1980, quando il massimo campionato italiano scivol\u00f2, nella stagione 1981-1982, al dodicesimo posto nel \"ranking\" europeo, dietro a tornei generalmente considerati di secondo piano come quelli di Belgio, Unione Sovietica, Germania Est e Cecoslovacchia.\nInversamente, la Serie A tocc\u00f2 il suo apice, in termini di lustro e visibilit\u00e0, a cavallo degli anni 1980 e 1990: l'elevato tasso tecnico delle formazioni, arricchite peraltro qualitativamente dalla cosiddetta \u00abriapertura delle frontiere\u00bb agli stranieri, e la regolarit\u00e0 di buoni risultati nelle coppe europee \u2014 che raggiunse il culmine nella stagione 1989-1990 con la storica conquista di tutte e tre le maggiori competizioni confederali da parte di club italiani \u2014, port\u00f2 la massima serie italiana a occupare per varie stagioni il primo posto del \"ranking\" continentale; uno \"status\" legittimato nella stagione 1997-1998, quando la Serie A arriv\u00f2 a qualificare un record di ben 9 formazioni alle coppe europee.\nPur perdendo il succitato primato a partire dalla seconda met\u00e0 degli anni 2000, per via di varie problematiche strutturali legate all'ambito sia tecnico sia extracampo, da allora la Serie A si mantiene tra i maggiori campionati d'Europa assieme a quelli di Germania, Inghilterra e Spagna.\nLe squadre.\nSono 67 le squadre ad aver preso parte ai 90 campionati di Serie A a girone unico che sono stati disputati a partire dal 1929-1930 fino alla stagione 2021-2022 (della quale si riportano in grassetto le squadre militanti):\nAlbo d'oro.\nDi seguito \u00e8 riportato l'albo d'oro del campionato italiano di calcio. Dal 1898 a oggi il campionato \u00e8 stato vinto, almeno una volta, da sedici squadre diverse, ma solo dodici di queste sono diventate \"campioni d'italia\" dall'introduzione del girone unico nel 1929-1930.\nMedia spettatori.\nDi seguito un diagramma a barre che mostra la media degli spettatori negli stadi di Serie A dalla stagione 1952-1953 alla 2020-2021, la quale si \u00e8 svolta a porte chiuse a causa della pandemia di COVID-19.\nAspetto mediatico.\nA partire dalla seconda met\u00e0 degli anni 1990, l'organizzazione del campionato ha risentito \u2014 in maniera talvolta pesante \u2014 della concorrenza televisiva. L'influsso dei \"mass media\" ha avuto ripercussioni principalmente sul calendario della Serie A, arrivando talora a intaccarne anche gli orari di gioco. Sin dalla nascita del \"girone unico\", era infatti tradizione che le partite si disputassero in contemporanea nel pomeriggio della domenica \u2014 con il fischio d'inizio in orario variabile, dalle 14:30 nei mesi pi\u00f9 freddi alle 16:30 nei periodi pi\u00f9 caldi \u2014; una prassi consolidatasi nel secondo dopoguerra, grazie alla sopraggiunta copertura radiofonica di \"Tutto il calcio minuto per minuto\". Il calendario del torneo era rapportato a quello delle manifestazioni continentali, programmate generalmente al mercoled\u00ec prima di venire estese dal marted\u00ec al gioved\u00ec. La quantit\u00e0 di formazioni partecipanti alla massima categoria, inoltre, rendeva pi\u00f9 \"snello\" il programma stagionale consentendo l'avvio del campionato financo in autunno. Venivano inoltre rispettate l'incombenza di festivit\u00e0 religiose come il Natale e la Pasqua, e la sovrapposizione con gli impegni della nazionale, in coincidenza dei quali il campionato era solito osservare una sosta nel fine settimana precedente o successivo.\nDall'inizio del III millennio, il crescente potere delle televisioni ha \"de facto\" imposto un nuovo \"format\" alla Serie A: la partenza \u00e8 fissata stabilmente nel mese di agosto, mentre sono numerosi i turni infrasettimanali. Per quanto riguarda gli orari, sono divenuti una consuetudine gli anticipi al venerd\u00ec e sabato nonch\u00e9 i posticipi del luned\u00ec: di conseguenza viene ridotto il numero di gare in programma la domenica pomeriggio. A causa del calendario affollato e non lineare, risulta peraltro difficile individuare date libere per il recupero di partite eventualmente sospese o rinviate.\nLoghi.\nDall'edizione 1998-1999 la Serie A assume la denominazione commerciale di \"Serie A TIM\", a seguito di un contratto di sponsorizzazione con l'omonima compagnia telefonica."}
{"id": "83861", "revid": "115549", "url": "https://it.wikipedia.org/wiki?curid=83861", "title": "Campionato di calcio di Serie A", "text": ""}
{"id": "83863", "revid": "7", "url": "https://it.wikipedia.org/wiki?curid=83863", "title": "Arte neoclassica", "text": ""}
{"id": "83864", "revid": "287204", "url": "https://it.wikipedia.org/wiki?curid=83864", "title": "Airolo", "text": "Airolo (in tedesco \"Eriels\", desueto, in romancio \"Iriel\", desueto, in dialetto ticinese \"Air\u00f6\") \u00e8 un comune svizzero di 1\u00a0576 abitanti del Cantone Ticino, nel distretto di Leventina, parte della Regione Tre Valli.\nGeografia fisica.\nAirolo \u00e8 un comune dell'alta valle Leventina, situato 58\u00a0km a nord di Bellinzona, ai piedi del passo del San Gottardo; verso ovest si sviluppa la Val Bedretto.\nIl comune comprende i laghetti alpini di Ravina e di Prato.\nStoria.\nII-XVIII secolo.\nIl territorio era abitato gi\u00e0 nel II-III secolo, come dimostrano numerose tombe romane scoperte nella frazione di Madrano.\nLa storia di Airolo \u00e8 caratterizzata dal traffico attraverso il passo del San Gottardo che venne aperto al traffico commerciale nel XIII secolo. Ci\u00f2 che ha contribuito allo sviluppo della sua economia, in particolare nei settori della ristorazione, dell'albergazione e dei trasporti. .\nNel 1799 l'armata russa del generale Suvorov durante la sua campagna svizzera valic\u00f2 il San Gottardo e si scontr\u00f2 coi francesi nelle gole della Reuss a nord di Andermatt, .\nXIX-XX secolo.\nNel 1820 fu inaugurata la strada cantonale e il 15 luglio 1830 venne aperta la nuova strada del passo del San Gottardo, oggi conosciuta come \"la vecchia Tremola\". Nel 1890 Airolo ebbe un'illuminazione stradale elettrica. \nIl 28 dicembre 1898 una frana (Frana del Sasso Rosso) distrusse parte del borgo e fece tre morti. Con i sassi franati a valle vennero in seguito costruiti, a nord del paese, dei grossi muri di protezione. Dalla fine del XIX secolo vennero costruite numerose opere antivalanga, un progetto che \u00e8 tuttora in corso. 1923 una valanga si abbatt\u00e9 sull'abitato ; una valanga caduta 1951 fece dieci morti.\nNel 1969 Airolo fu il primo comune del Cantone Ticino a costruire un impianto di depurazione; venne inaugurata la strada del passo della Novena che mette in comunicazione con il Canton Vallese e nel 1980 venne inaugurata la nuova galleria autostradale del Gottardo.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nGeografia antropica.\nFrazioni.\nIl comune comprende le frazioni di Brugnasco, Fontana, Madrano, Nante, Valle e due altre disabitate, Albinasca .\nEconomia.\n. Nel settore artigianale l'edilizia occupa il primo posto. La sola importante industria di Airolo \u00e8 l'azienda metallurgica Tenconi, che occupa circa cento dipendenti; vi sono inoltre molte piccole ditte e aziende artigianali.\nAd Airolo si trovano aziende del settore dei servizi per il traffico ferroviario e stradale e una grande piazza d'armi dell'esercito svizzero. e la popolazione residente \u00e8 in lenta diminuzione.\nAirolo \u00e8 stata la prima localit\u00e0 in Ticino ad offrire impianti di risalita per la pratica dello sci e \u00e8 oggi uno dei luoghi principali del Cantone per gli sport invernali: . In estate \u00e8 il punto di partenza per numerose escursioni (Strada Alta, Sentiero degli Alpi).\nInfrastrutture e trasporti.\nIl passo del San Gottardo \u00e8 raggiungibile percorrendo l'antica strada della Tremola, termine che deriva dal latino \"trames\" (\"sentiero, percorso tradizionalmente battuto, tracciato\"). Dalla Val Bedretto attraverso il passo della Novena si pu\u00f2 raggiungere il Canton Vallese, oppure attraverso un sentiero pedonale che porta al passo di San Giacomo si giunge in Val Formazza in Italia.\nAd Airolo si trovano i portali sud della galleria ferroviaria del San Gottardo e della galleria stradale del San Gottardo.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune. "}
{"id": "83865", "revid": "287204", "url": "https://it.wikipedia.org/wiki?curid=83865", "title": "Bedretto", "text": "Bedretto (in dialetto ticinese \"Bidree\" o \"B\u00fcdree\") \u00e8 un comune svizzero di 108 abitanti del Cantone Ticino, nel distretto di Leventina, parte della Regione Tre Valli.\nGeografia fisica.\nBedretto \u00e8 posto in Val Bedretto, parte occidentale della Val Leventina. I laghetti alpini del Corno e di Cave delle Pigne .\n\u00c8 il comune pi\u00f9 occidentale del Canton Ticino e uno dei pi\u00f9 settentrionali, al confine con il Piemonte, il Canton Uri (unico insieme ad Airolo) e il Canton Vallese (con quest'ultimo, \u00e8 l'unico comune ticinese a confinarvi).\nStoria.\nLa vicinia della Val Bedretto risulta separata dalla comunit\u00e0 di Airolo prima del 1227. dei trasporti attraverso i passi di San Giacomo e della Novena. . \nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune. ."}
{"id": "83866", "revid": "287204", "url": "https://it.wikipedia.org/wiki?curid=83866", "title": "Cavergno", "text": "Cavergno \u00e8 una frazione di 492 abitanti del comune svizzero di Cevio, nel Cantone Ticino (distretto di Vallemaggia).\nGeografia fisica.\nCavergno \u00e8 situato all'imbocco della Val Bavona. Nel suo territorio sorgono la diga dei Cavagnoli e il Lago Bianco.\nStoria.\nGi\u00e0 comune autonomo che si estendeva per 54,79\u00a0km\u00b2 e del quale facevano parte quasi tutti i nuclei della Val Bavona, il 22 ottobre 2006\u00e8 stato accorpato al comune di Cevio assieme all'altro comune soppresso di Bignasco.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini della frazione. ."}
{"id": "83867", "revid": "1305772", "url": "https://it.wikipedia.org/wiki?curid=83867", "title": "The Boondocks", "text": "The Boondocks \u00e8 una striscia a fumetti opera del fumettista afro-americano Aaron McGruder, da cui \u00e8 stata tratta anche una serie animata.\n\"Boondocks\" (sobborgo, luogo sperduto e disabitato) \u00e8 il titolo originale che McGruder ha scelto per la sua striscia, pubblicata inizialmente sul giornale dell'Universit\u00e0 del Maryland, nel 1996, poi diffusa dalla rivista hip hop \"The Source\" nel 1997 e apparsa per la prima volta nell'aprile 1999 sul \"Los Angeles Times\"; la serie si \u00e8 conclusa il 26 marzo 2006. L'espressione \u00e8 stata importata negli Stati Uniti d'America dai Marines di stanza nelle isole Filippine. In Italia \u00e8 stata pubblicata su \"Linus\".\nNel 2013 McGruder ha lanciato una campagna su Kickstarter per realizzare un adattamento cinematografico del personaggio di Uncle Ruckus che per\u00f2 non \u00e8 andata a buon fine.\nTrama.\nLa striscia racconta, attraverso lo sguardo disincantato di due bambini afro-americani, gli avvenimenti contemporanei statunitensi con ironia e sarcasmo. Huey e Riley Freeman sono due ragazzini che, per seguire il nonno che \u00e8 andato in pensione, si trasferiscono dalle strade tumultuose di Chicago alla tranquilla provincia di periferia, nella cittadina di Woodcrest.\nLa striscia \u00e8 ricca di note e di sottotesto per dar modo di comprendere tutti i riferimenti.\nPersonaggi principali.\nHuey Freeman - ragazzino di dieci anni votato al radicalismo nero, attacca molto spesso diversi personaggi pubblici quali Bush e il rapper Puff Daddy, ma anche elementi dell'immaginario come Guerre stellari o programmi televisivi americani.\nRiley Freeman - il fratellino pi\u00f9 piccolo, di 8 anni - sogna invece di diventare un criminale ed \u00e8 attirato dalla sottocultura violenta delle periferie delle grandi metropoli americane.\nRobert Jebediah Freeman \u00e8 il nonno dei due ragazzini. Molto pragmatico e votato alla disciplina il nonno \u00e8 alla continua ricerca di tranquillit\u00e0, sempre messa in pericolo dai due nipoti.\nMichael Caesar - \u00e8 un compagno classe nonch\u00e9 migliore amico di Huey, di cui condivide molte delle idee. Al contrario di Huey per\u00f2 il giovane Michael \u00e8 ottimista e speranzoso. Caesar \u00e8 originario di Brooklyn. Assieme ad Huey ha fondato il giornale \"Free Huey World Report\".\nThomas e Sara Dubois - una coppia interrazziale che vive vicino ai Freeman. Entrambi sono avvocati. Spesso Thomas si spende in conversazioni sulla politica americana con Huey, da cui viene definito uno yuppie, tanto da spingerlo ad affermare che Thomas non \u00e8 realmente un nero.\nJazmine Dubois - \u00e8 la figlia decenne dei Dubois, che sembra avere una cotta per Huey, nonostante la sua freddezza nei suoi confronti. Spesso viene messa in evidenza la sua insicurezza a causa della sua origine multirazziale.\nUncle Ruckus - \u00e8 un vicino afroamericano mentalmente disturbato dei Freeman, che dimostra ogni momento di odiare la sua stessa razza.\nAltri media.\nTelevisione.\nserie televisiva in quattro stagioni e 55 episodi. Trasmesso a cadenza settimanale, in Italia, da MTV; le stagioni uscite in Italia sono solo le prime due, mentre la terza e la quarta sono inedite. Lo Show \u00e8 terminato il 23 giugno 2014 con un totale di 55 episodi."}
{"id": "83869", "revid": "287204", "url": "https://it.wikipedia.org/wiki?curid=83869", "title": "Dalpe", "text": "Dalpe () \u00e8 un comune svizzero di 198 abitanti del Cantone Ticino, nel distretto di Leventina, parte della Regione Tre Valli.\nGeografia fisica.\nIl villaggio si trova con la sua frazione di Cornone all'altitudine di 1\u00a0192\u00a0m\u00a0s.l.m. su un altipiano all'imbocco della Val Piumogna, una valle laterale della Leventina. Tra le cime della Val Piumogna vi sono il Campo Tencia, il Pizzo Penca e il Pizzo Forno. La valle \u00e8 percorsa dal torrente Piumogna, prima di buttarsi nel fiume Ticino.\nStoria.\nIn passato la popolazione di Dalpe era dedita alla pastorizia . A partire dal XIX secolo numerosi abitanti emigrarono in cerca di lavoro, soprattutto in Francia .\nNel corso del XX secolo il villaggio si \u00e8 ulteriormente spopolato. Dopo la Seconda guerra mondiale la fondazione di un'impresa di costruzioni ha rallentato lo spopolamento. A partire dagli anni 1950 Dalpe ha conosciuto un forte sviluppo edilizio limitato alla costruzione di abitazioni secondarie, , ed \u00e8 diventato uno dei luoghi preferiti per la villeggiatura in Val Leventina: .\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nDalpe \u00e8 raggiungibile da Rodi-Fiesso con una strada carrozzabile di 5\u00a0km inaugurata nel 1904.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune. ."}
{"id": "83870", "revid": "117007367", "url": "https://it.wikipedia.org/wiki?curid=83870", "title": "Insieme ricorsivamente enumerabile", "text": "Nella teoria della calcolabilit\u00e0 esistono due definizioni di insieme ricorsivamente enumerabile (spesso abbreviato in insieme r.e.) o insieme semi-decidibile. Intuitivamente, un insieme numerabile formula_1 si dice r.e. se esiste un algoritmo (o equivalentemente una funzione ricorsiva totale) che:\nOppure, equivalentemente, \nLa prima definizione \u00e8 quella che pi\u00f9 strettamente si riferisce al nome \"insieme semi-decidibile\", mentre la seconda al nome \"ricorsivamente enumerabile\" (la funzione ricorsiva infatti \u00e8 detta in quel caso \"funzione enumeratrice\").\nLa classe degli insiemi ricorsivamente enumerabili \u00e8 un sovrainsieme stretto degli insiemi ricorsivi.\nDefinizioni formali.\nLe due seguenti definizioni degli insiemi r.e. sono date riferendosi solo all'insieme dei naturali e a funzioni dai naturali ai naturali; tuttavia tramite opportune funzioni di decodifica \u00e8 possibile ricondurre a questi casi tutti gli altri insiemi numerabili.\nEsistenza funzione enumeratrice.\nUn insieme numerabile formula_1 si dice ricorsivamente enumerabile se esiste una funzione calcolabile formula_5 tale che formula_1 \u00e8 l'immagine di formula_5:\nIn questo caso la funzione f, per ogni controimmagine che prende in input, restituisce in output un elemento di S, come per associare a ogni \"posizione\" (i naturali in input) \"nell'enumerazione\" l'elemento (di S) che sta in quella posizione. Per questo si dice che la funzione f \"enumera\" S. Da notare che sono ammesse ripetizioni nell'enumerazione, cio\u00e8 un elemento di S pu\u00f2 trovarsi in pi\u00f9 \"posizioni\".\nInsieme semi-decidibile.\nUn insieme numerabile formula_1 si dice ricorsivamente enumerabile se \u00e8 semidecidibile, cio\u00e8 se la sua funzione \"semi\"caratteristica \n\u00e8 calcolabile. In altre parole, se formula_1 \u00e8 un sottoinsieme della controimmagine di formula_12:\ne formula_12 restituisce 1 tutte e sole le volte in cui l'input appartiene ad formula_1. Secondo la tesi di Church-Turing, il concetto di funzione calcolabile \u00e8 definito in modo equivalente da vari modelli di calcolo, tra cui le macchine di Turing. Perci\u00f2, \u00e8 frequente trovare una formulazione alternativa di questa stessa definizione, che sostituisce al concetto di funzione calcolabile quello di macchina di Turing:\nDimostrazione dell'equivalenza delle due definizioni.\nMostriamo che le due definizioni sono equivalenti mostrando che la prima implica la seconda, e che la seconda implica la prima.\nDobbiamo dimostrare che formula_18\nPartiamo dalla definizione di insieme ricorsivamente enumerabile:\n\u00e8 quindi possibile scrivere un programma formula_20 che ci dica se un elemento formula_21 simile al seguente:\n begin\n input(x)\n while (F(i) != x)\n i = i + 1\n output(1)\n end.\nLa funzione calcolata dal programma \u00e8:\nquindi formula_1 \u00e8 un sottoinsieme della controimmagine di formula_24: \nsse\ndunque, dato che formula_27,\nformula_28\ndimostrando cos\u00ec l'uguaglianza tra le due definizioni.\nLa cardinalit\u00e0 della classe degli insiemi r.e..\n\u00c8 piuttosto banale dimostrare che la cardinalit\u00e0 della classe degli insiemi r.e. \u00e8 numerabile, dato che si pu\u00f2 stabilire una corrispondenza biunivoca dalla suddetta classe all'insieme delle macchine di Turing, nonostante possano esistere diverse MdT che accettano il medesimo insieme. Ci\u00f2 \u00e8 possibile perch\u00e9, per definizione, ogni insieme r.e. \u00e8 accettato da almeno una macchina di Turing, e inoltre l'insieme delle MdT \u00e8 ricorsivo, dato che esiste una MdT in grado di stabilire sempre se un numero binario rappresenta una macchina di Turing valida. Dunque, a fortiori, l'insieme delle MdT \u00e8 numerabile, e di conseguenza lo \u00e8 anche la classe degli insiemi r.e.\nPropriet\u00e0 degli insiemi r.e..\nUnione e intersezione.\nSe gli insiemi formula_29 e formula_30 sono r.e., allora anche formula_31 e formula_32 sono ricorsivamente enumerabili.\nInsieme complemento.\nSe l'insieme formula_1 \u00e8 r.e. e l'insieme complemento formula_34 (stiamo considerando formula_35 come universo) \u00e8 anch'esso r.e., allora formula_1 \u00e8 ricorsivo. Formalmente:\nInterpretazione: osserviamo che per un insieme ricorsivo formula_38, dato un qualunque numero naturale formula_39, siamo in grado di rispondere in un tempo finito sull'appartenenza di formula_39 all'insieme, sia nel caso in cui formula_41, sia nel caso in cui formula_42.\nNel caso di un insieme ricorsivamente enumerabile, siamo invece in grado di rispondere in un tempo finito, solo nel caso in cui formula_41, mentre negli altri casi potremo dover calcolare all'infinito.\nIl complemento formula_44 di un insieme formula_38, contiene tutti gli elementi che non sono contenuti in formula_38, quindi se fossimo in grado di accorgerci in un tempo finito quando un qualunque elemento formula_39 appartiene a formula_44 (\u00e8 il caso in cui formula_44 \u00e8 ricorsivamente enumerabile), vorrebbe dire che siamo in grado di accorgerci in un tempo finito di quando un elemento generico formula_39 \"non appartiene\" a formula_38. Per cui formula_38 e formula_44 non sono solo r.e., ma anche ricorsivi.\nCorollario:Se formula_1 \u00e8 r.e. ma non ricorsivo, allora il suo complemento formula_55 non \u00e8 r.e., cio\u00e8 formalmente:\nEsempi di insiemi r.e..\nPremessa: ricordiamo che ogni volta che utilizziamo la funzione formula_57, ci riferiamo a un'enumerazione delle funzioni ricorsive in cui la funzione formula_58 corrisponde alla formula_59-esima funzione ricorsiva. Cio\u00e8 detta formula_5 la formula_59-esima funzione ricorsiva, abbiamo:\nGli insiemi\nnon sono ricorsivi ma r.e.\nLimitazioni: insiemi non r.e..\nPremessa: ricordiamo che ogni volta che utilizziamo la funzione formula_57, ci riferiamo a un'enumerazione delle funzioni ricorsive in cui la funzione formula_58 corrisponde alla formula_59-esima funzione ricorsiva. Cio\u00e8 detta formula_5 la formula_59-esima funzione ricorsiva, abbiamo:\nInsieme delle funzioni ricorsive totali.\nL'insieme formula_74 non \u00e8 r.e. Questo insieme corrisponde al problema di stabilire se un dato programma rappresenta un algoritmo (cio\u00e8 se esista o meno un input sul quale il programma non termina). Si differenzia dal problema della fermata per il fatto che l'input su cui far girare il programma non \u00e8 definito a priori. \nDimostrazione:\nComplemento di K.\nL'insieme formula_105 non \u00e8 r.e. &lt;BR&gt;Dimostrazione: si vede facilmente dal fatto che formula_106 \u00e8 r.e. ma non ricorsivo, e applicando il corollario della propriet\u00e0 sull'insieme complemento.\nProcedure elencative e Insiemi r.e..\nIn generale diciamo insieme ricorsivamente enumerabile un'entit\u00e0 formula_1 individuata esplicitamente da una procedura elencativa formula_108 e dal relativo elenco potenziale formula_109; si dice anche che gli identificatori che compaiono in formula_109\nrappresentano gli elementi che appartengono a formula_1. Per esprimere il fatto che formula_39 denota un elemento di formula_1\nsi scrive formula_114.\nQuesta definizione non esclude che formula_115 presenti identificatori ripetuti; si pu\u00f2 avere anche una procedura formula_108 che emette stringhe che vengono replicate illimitatamente; in particolare si pu\u00f2 incontrare una procedura che elenca solo un numero finito di tipi di stringhe ripetendone illimitatamente uno o pi\u00f9 tipi.\nOgni insieme ricorsivamente enumerabile pu\u00f2 essere individuato da diverse procedure elencative. Tra queste se ne pu\u00f2 trovare una non ripetitiva. In caso contrario, di fronte a una procedura formula_20 che si dimostra o si sospetta essere ripetitiva se ne pu\u00f2 costruire una formula_118 equivalente non ripetitiva: si tratta di ampliare la formula_20 con un meccanismo che controlla se ogni nuovo identificatore di elemento generato coincide o meno con un identificatore gi\u00e0 emesso e nel primo caso evita di emetterlo.\nOsserviamo che la nuova procedura non ripetitiva formula_118 risulta pi\u00f9 complicata della formula_20 e potrebbe essere molto meno efficiente. Quindi le procedure ripetitive di concezione semplice possono presentare interesse.\nDisponendo di una procedura elencativa non ripetitiva si possono riscontrare diversi comportamenti.\nIdealmente si distinguono le procedure elencative (eventualmente non ripetitive) in grado di generare elenchi illimitati da quelle in grado di generare elenchi finiti. Volendo limitarsi alle informazioni che possono essere effettivamente acquisite, si deve invece tenere presente la possibilit\u00e0 di una procedura elencativa formula_20 che, dopo l'eventuale generazione di un certo numero finito di identificatori, proseguendo nella sua evoluzione per un certo numero di passi non effettua alcun'emissione. In tale circostanza chi attende di conoscere la sua emissione viene lasciato nel dubbio sul comportamento della procedura:\nLe distinzioni precedenti non si possono considerare mere sottigliezze senza conseguenze. In effetti si dimostra che risulta impossibile fare nette distinzioni fra le procedure elencative, quando queste vengono considerate nella loro globalit\u00e0. Pi\u00f9 precisamente si dimostra impossibile costruire un meccanismo o definire una procedura che consenta di stabilire la classe di comportamento alla quale appartiene una generica procedura elencativa. Questo \u00e8 un risultato che pone dei limiti molto seri alla portata dei metodi computazionali e della matematica e dovrebbe essere sempre tenuto ben presente.\nDiciamo insieme contabile un insieme ricorsivamente enumerabile che si rivela essere finito o numerabile. Solo le procedure per le quali si trovano i comportamenti precedentemente individuati da 1. e 2. individuano insiemi che si possono considerare contabili."}
{"id": "83871", "revid": "287204", "url": "https://it.wikipedia.org/wiki?curid=83871", "title": "Prato Leventina", "text": "Prato Leventina (dal 1902 al 1939 ufficialmente Prato-Fiesso; in tedesco \"Pratt\", desueto, ) \u00e8 un comune svizzero di 423 abitanti del Cantone Ticino, nel distretto di Leventina, parte della Regione Tre Valli.\nGeografia fisica.\nPrato Leventina sorge in Val Leventina, sul versante di destra rispetto al fiume Ticino. Nel territorio comunale si trovano il lago del Tremorgio e il Pizzo Campolungo.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nEconomia.\nStazione sciistica, \u00e8 meta di tursimo sia estivo sia invernale.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune. ."}
{"id": "83872", "revid": "125287654", "url": "https://it.wikipedia.org/wiki?curid=83872", "title": "Quinto (Svizzera)", "text": "Quinto ( in dialetto ticinese \"Quint\") \u00e8 un comune svizzero di 1\u00a0050 abitanti del Cantone Ticino, nel distretto di Leventina, parte della Regione Tre Valli.\nGeografia fisica.\nQuinto sorge nella Val Leventina, lungo il fiume Ticino. Nel territorio comunale si trovano i laghi di Cadagno, di Tom e Ritom.\nStoria.\nFino all\u2019Ottocento il Comune era basato sull\u2019agricoltura di sussistenza, in particolare l\u2019allevamento del bestiame. Dalla fine dell\u2019Ottocento agli ultimi decenni del Novecento si \u00e8 assistito alla comparsa di diverse industrie, alberghi e infrastrutture pubbliche (centrali idroelettriche, infrastrutture militari ecc.). Negli ultimi decenni, il ridimensionamento di queste imprese, soprattutto federali, ha determinato un calo sia economico che demografico. Il Comune cerca comunque di attutire questa perdita attraverso una politica attiva in campo economico e di promozione turistica.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nGeografia antropica.\nFrazioni.\nLe frazioni pi\u00f9 importanti e popolose sono Ambr\u00ec e Piotta; le altre principali sono Altanca, Catto, Deggio, Lurengo, Scruengo, Ronco e Varenzo.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune. .\nSport.\nHockey su ghiaccio.\nA Quinto ha sede l'Hockey Club Ambr\u00ec Piotta (HCAP), fondato nel 1937, squadra svizzera di hockey su ghiaccio che milita nella Lega Nazionale A del campionato svizzero di hockey su ghiaccio; disputava le partite casalinghe nella Pista Valascia fino ad aprile 2021, e da settembre 2021 presso la Nuova Valascia.\nImpianti sportivi.\nSul piano di Ambr\u00ec si possono praticare sport aviatori grazie alla presenza dell'aeroporto di Ambr\u00ec con una pista d'atterraggio di 2\u00a0km. Nella parte ovest del comune, sulla piana in localit\u00e0 Audan, esiste un piccolo centro per la pesca sportiva, il tennis e l'arrampicata indoor. A Piotta, fino al 2019, era possibile svolgere il tiro a segno obbligatorio e sportivo a 300\u00a0m (fucile) e a 25\u00a0m (pistola), in seguito lo stand di tiro \u00e8 stato smantellato per far spazio al bacino di demodulazione della nuova centrale Ritom. L'infrastruttura scolastica presente ad Ambr\u00ec comprende anche una palestra per la ginnastica a uso scolastico e, accanto, una piscina per il nuoto e un campetto di calcio."}
{"id": "83873", "revid": "7", "url": "https://it.wikipedia.org/wiki?curid=83873", "title": "E.A. Mario", "text": ""}
{"id": "83874", "revid": "287204", "url": "https://it.wikipedia.org/wiki?curid=83874", "title": "Cerentino", "text": "Cerentino (in dialetto ticinese \"Cerentin\") \u00e8 un comune svizzero di 51 abitanti del Cantone Ticino, nel distretto di Vallemaggia.\nGeografia fisica.\nCerentino \u00e8 situato nella valle Rovana, alla confluenza tra il fiume Rovana, che scende dalla Valle di Campo, e il Ri di Bosco, che scende da Bosco Gurin. Le frazioni sono poste a varie altezze su terrazzi soleggiati che guardano perlopi\u00f9 a sud, con le eccezioni di Corino e Camanoglio che guardano a ovest.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nGeografia antropica.\nFrazioni.\nIl comune raggruppa nove frazioni: Ca' Torelli, Camanoglio, Casa Bazzi, Casa Giunzi, Collinasca, Corino, Corte di sopra, Corte di sotto (frazione principale), Pedipiodi.\nEconomia.\nVista l'esiguit\u00e0 della popolazione, l'economia di Cerentino \u00e8 piuttosto limitata. Esistono tuttora alcune aziende agricole familiari che si dedicano soprattutto all'allevamento di bestiame da latte e da carne (mucche, capre, pecore, asini). D'estate molti animali vengono trasferiti sugli alpi (malghe) del resto della valle, dove si produce il formaggio Vallemaggia.\nDal 2004 presso la frazione di Collinasca \u00e8 in funzione una piccola centrale elettrica di 1\u00a0440\u00a0kW, dotata di una turbina Pelton a quattro getti e che sfrutta i 262 metri di dislivello del Ri di Bosco. Il bacino di accumulazione si trova presso la frazione di Corino, accanto alla strada per Bosco Gurin. Sul versante opposto alla strada che sale da Cevio sono ancora in funzione delle cave per l'estrazione di calcare.\nInfrastrutture e trasporti.\nA Corte di sotto si trova il bivio della strada che inizia 10\u00a0km prima a Cevio, capoluogo della Vallemaggia. Al bivio a sinistra la strada prosegue per le frazioni del comune di Campo e termina dopo circa 7\u00a0km a Cimalmotto (1\u00a0405\u00a0m\u00a0s.l.m.); a destra invece la strada prosegue per circa 7\u00a0km fino alla stazione sciistica di Bosco Gurin, posta a 1\u00a0504\u00a0m\u00a0s.l.m.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune. ."}
{"id": "83875", "revid": "287204", "url": "https://it.wikipedia.org/wiki?curid=83875", "title": "Linescio", "text": "Linescio () \u00e8 un comune svizzero di 45 abitanti del Cantone Ticino, nel distretto di Vallemaggia.\nStoria.\nIl comune \u00e8 stato istituito nel 1858 per scorporo dal territorio di Cevio.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "83876", "revid": "125202571", "url": "https://it.wikipedia.org/wiki?curid=83876", "title": "Unum castigabis, centum emendabis", "text": "Unum castigabis, centum emendabis \u00e8 una locuzione latina che significa letteralmente \"Ne castigherai uno, ne correggerai cento\") e che si pu\u00f2 rendere liberamente come \"Punire un errore per correggerne cento\".\nIl significato \u00e8 analogo a quello del detto cinese Colpirne uno per educarne cento (in cinese ), che compare nel \"Libro degli Han\" come motto del funzionario cinese della dinastia Han Yin Wenggui (morto nel 62 a.C.).\nIn epoca moderna, lo slogan \u00e8 attribuito solitamente a Mao Zedong, come motto della Rivoluzione culturale lanciata nel 1966 e come giustificazione ideologica delle azioni violente delle Guardie rosse, giustificate con il motivo formativo e deterrente.\nIn Italia, il motto divenne celebre per il suo utilizzo da parte delle Brigate Rosse nel sequestro Macchiarini (3 marzo 1972), quando il dirigente della Sit-Siemens Idalgo Macchiarini fu fotografato con un cartello al collo che recitava \"Mordi e fuggi. Niente rester\u00e0 impunito. Colpiscine uno per educarne cento. Tutto il potere al popolo armato\"."}
{"id": "83877", "revid": "2139410", "url": "https://it.wikipedia.org/wiki?curid=83877", "title": "Bosco Gurin", "text": "Bosco Gurin (fino al 1934 Bosco-Vallemaggia; nel locale dialetto walser Gurin) \u00e8 un comune svizzero di 46 abitanti del Cantone Ticino, nel distretto di Vallemaggia. Dal 2020 il villaggio, grazie alla sua particolare bellezza architettonica ed alla sua storia \u00e8 entrato a far parte dell'associazione \"I borghi pi\u00f9 belli della Svizzera\".\nGeografia fisica.\nBosco Gurin \u00e8 situato a 1\u00a0504\u00a0m\u00a0s.l.m. ed \u00e8 il comune pi\u00f9 elevato del Cantone Ticino. \u00c8 situato nella Val di Bosco, laterale della Val Rovana. La regione gode d'un buon soleggiamento con un numero moderato di precipitazioni annue; gli inverni sono freddi e molto nevosi.\nOrigini del nome.\nIl paese in epoca medioevale (1244) \u00e8 menzionato come \"Buscho de Quarino\", ossia \"bosco di Corino\" (frazione di Cerentino situata all'imbocco della Val di Bosco). Fino al 1934 port\u00f2 il nome ufficiale di Bosco-Vallemaggia, poi modificato in Bosco Gurin, denominazione bilingue (Gurin \u00e8 il nome locale in walser) che di fatto \u00e8 usata comunemente in italiano.\nStoria.\nBosco Gurin venne fondato dai walser provenienti dalla Val Formazza nel 1240 circa; essi inizialmente ebbero in affitto i terreni della Val di Bosco dai nobili locarnesi e dalla comunit\u00e0 di Losone, poi ne divennero proprietari e gi\u00e0 nel 1253 si costituirono in una parrocchia autonoma.\nNel 1253 la comunit\u00e0 di Bosco Gurin era gi\u00e0 consolidata e organizzata grazie all'arrivo di nuove famiglie. La figura pi\u00f9 eminente tra i coloni \u00e8 il console Enrico Bruchardi. Il suo nome lo si trova in un atto notarile di quegli anni, insieme a quello di altri coloni detti gli \"uomini di Formazza\". Nel 1302 le famiglie sono gi\u00e0 diventate trenta, come attesta una pergamena dell'archivio di Bosco, il pi\u00f9 riccho del Ticino e delle Alpi Walser.\nFamiglie di Formazza continuarono ad arricchire la popolazione di Bosco Gurin anche nei secoli successivi. Mentra famiglie di Bosco si spostarono per andare a colonizzare altre aree con l'innato spirito dei \"colonizzatori di ventura\".\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nLingue e dialetti.\nLa popolazione locale ha conservato l'uso della lingua walser nella variante locale, detta \"Ggurijnartitsch\". La lingua ufficiale \u00e8 per\u00f2 l'italiano.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune. Il territorio patriziale comprende i laghetti alpini di Pero e di Poma.\nSport.\nBosco Gurin \u00e8 un'importante stazione sciistica."}
{"id": "83878", "revid": "119952319", "url": "https://it.wikipedia.org/wiki?curid=83878", "title": "Persona non grata", "text": "Persona non grata (al plurale: \"personae non gratae\") \u00e8 una locuzione latina che in lingua italiana letteralmente significa \"persona non gradita\". Questa locuzione \u00e8 riservata al personale diplomatico, e al personale dipendente non espressamente diplomatico che rappresentano la propria madrepatria in uno stato straniero.\nIn base all'articolo 9 della Convenzione di Vienna sulle relazioni diplomatiche, una nazione ospitante pu\u00f2 \"in qualsiasi momento e senza dover motivare la sua decisione\", dichiarare un qualsiasi membro del corpo diplomatico come \"persona non grata\" - ovvero inaccettabile (mentre una \"persona grata\" \u00e8 accettabile) - anche prima che questi arrivi all'interno della nazione.\n\u00c8 pratica comune che una persona dichiarata tale venga richiamata in patria. Se non viene richiamata lo stato ospitante \"pu\u00f2 rifiutarsi di riconoscere la persona in questione come un membro della missione diplomatica\".\nMentre l'immunit\u00e0 diplomatica protegge il personale della missione dalla giustizia civile e penale, a seconda del grado, in base agli articoli 41 e 42 della Convenzione di Vienna, la \"persona non grata\" \u00e8 tenuta a rispettare le leggi e i regolamenti nazionali (tra le altre cose).\nL'infrazione di questi articoli pu\u00f2 portare all'utilizzo della dichiarazione di \"persona non grata\" per punire coloro i quali violino tali disposizioni, sottraendoli dalle prerogative dell'immunit\u00e0 diplomatica. Viene inoltre usata per espellere diplomatici sospettati di spionaggio (\"attivit\u00e0 incompatibili con il loro status\"), o come indicatore simbolico di malcontento (ad esempio, l'espulsione da parte dell'Italia del primo segretario egiziano nel 1984).\nA questo proposito si sono verificati dei cosiddetti scambi \"tit-for-tat\", soprattutto durante la guerra fredda."}
{"id": "83879", "revid": "7", "url": "https://it.wikipedia.org/wiki?curid=83879", "title": "Personae non gratae", "text": ""}
{"id": "83881", "revid": "3082", "url": "https://it.wikipedia.org/wiki?curid=83881", "title": "Codex Theodosianus", "text": ""}
{"id": "83883", "revid": "122813012", "url": "https://it.wikipedia.org/wiki?curid=83883", "title": "Baldassarre Peruzzi", "text": "Impegnato in vari campi di attivit\u00e0, fu uno dei pochi da potersi considerare un \"uomo universale\", al pari di figure come Raffaello e Michelangelo, capace di incidere sullo sviluppo delle arti in moltissimi settori.\nBiografia.\nIl periodo della formazione a Siena.\nNato ad Ancaiano, nell'attuale comune di Sovicille, si form\u00f2 come pittore a Siena con Pinturicchio e Francesco di Giorgio Martini al seguito del quale \u00e8 probabile abbia iniziato un'attivit\u00e0 architettonica, visto che gli \u00e8 generalmente attribuito, a soli vent'anni, un ruolo progettuale per la Villa le Volte della famiglia Chigi.\nNel 1503, incoraggiato dal potente concittadino Agostino Chigi, banchiere papale, si trasfer\u00ec a Roma; continu\u00f2 per\u00f2 ad avere contatti con Siena: Infatti nel 1504 sembra sia stato aiuto del Pinturicchio durante la realizzazione degli affreschi nella Biblioteca Piccolomini, nella Cattedrale di Santa Maria Assunta e gli viene anche attribuito un ruolo nel cantiere della chiesa di San Sebastiano in Valle Piatta (c.1507).\nPeriodo romano.\nGiunto a Roma, Peruzzi si ritrov\u00f2 nel grande fermento artistico che caratterizz\u00f2 la citt\u00e0 nel primo Cinquecento, dominato da figure come il Bramante e Raffaello Sanzio, che lo influenzarono profondamente.\nIl suo mecenate e protettore Agostino Chigi gli affid\u00f2, probabilmente a partire dal 1506, la progettazione della sua villa sul Tevere, poi conosciuta come Villa Farnesina. La realizzazione della lussuosa residenza ebbe notevole risonanza e impose il suo nome nell'ambiente culturale, anche perch\u00e9 a partire dal 1511, completate la murature, l'edificio fu oggetto di una grande campagna di affreschi che coinvolse Raffaello e i maggiori artisti del momento.\nA Roma, dopo un periodo di collaborazioni, cominci\u00f2 a lavorare autonomamente, dapprima prevalentemente come pittore. In questo periodo il suo stile, a contatto con l'ambiente romano ed in particolare Raffaello, ebbe un'evoluzione che lo vide abbandonare i modi di Pinturicchio.\nLavor\u00f2 per importanti famiglie e per i vari papi del periodo. A Peruzzi si devono i mosaici della cappella di Sant'Elena nella basilica di Santa Croce in Gerusalemme. Nel 1516-17 fu impegnato nelle decorazioni pittoriche di Santa Maria della Pace sotto la guida di Raffaello.\nDal 1514 cominci\u00f2 ad occuparsi anche di scenografia teatrale, progettando la scena prospettica per la messinscena romana de \"La Calandria\" del Bibbiena.\nCominci\u00f2 ad occuparsi anche della fabbrica di San Pietro, in posizione subalterna, venendo quindi in contatto con Bramante di cui fu aiuto. La sua collaborazione al cantiere continu\u00f2 poi anche con Raffaello..\nPeruzzi cominci\u00f2 ad affermarsi come artista autonomo ed a lavorare anche fuori Roma. Nel 1515, venne chiamato a Carpi dove progett\u00f2 la nuova facciata della romanica chiesa di Santa Maria in Castello, utilizzando uno schema compositivo, sperimentato da Bramante a Roccaverano e poi divulgato da Palladio, che prevedeva il sovrapporsi sullo stesso piano di due ordini architravati di diversa altezza. Progett\u00f2 inoltre il duomo della citt\u00e0 con una pianta che richiama la basilica di San Pietro ed intervenne sul cantiere della chiesa di San Nicola di Bari.\nAncora a Carpi, sotto la direzione di Alberto III Pio signore della citt\u00e0, fu autore anche del riassetto urbanistico del centro e costru\u00ec il \"portico del grano\"; lavor\u00f2 inoltre alla sistemazione della piazza antistante il duomo ed al rifacimento e ampliamento di Palazzo Pio.\nNel secondo decennio del secolo fu attivo anche nel cantiere del Tempio di Santa Maria della Consolazione a Todi, anche se non \u00e8 stato appurato definitivamente la natura del suo apporto progettuale.\nA partire dal 1519 lavor\u00f2 alla progettazione ed all'esecuzione (con il fratello Pietro) della nuova ala del Palazzo Orsini a Bomarzo.\nA Roma Peruzzi si dedic\u00f2 intensamente allo studio dei resti antichi ricavandone molti disegni e rilievi. Il rapporto con l'antico, come per gli altri architetti della sua generazione, fu al centro della propria ricerca architettonica, insieme ad una personale rilettura dei temi dell'architettura bramantesca e raffaellesca.\nNel 1520, alla morte di Raffaello, subentr\u00f2 a Raffaello anche sul cantiere della chiesa di Sant'Eligio degli Orefici e assunse l'incarico di coadiutore della Fabbrica di San Pietro che fino a quel momento era stato di Antonio da Sangallo il Giovane, divenuto primo architetto. In questi anni Peruzzi affront\u00f2 la continua ricerca di invenzioni spaziali, documentata da disegni, rilievi e studi architettonici (come per esempio i progetti per San Giovanni dei Fiorentini), nei quali affronta il tema della pianta centrale su schemi policentrici che risalgono a Bramante, con un impeto sperimentalista che non trov\u00f2 realizzazione. Nell'ambito di tale ricerca progettuale Peruzzi propose un progetto per il completamento della basilica di San Pietro, che prevedeva, a differenza di quanto proposto da Raffaello, la realizzazione di una chiesa a pianta centrale come mostra un disegno, pubblicato da Sebastiano Serlio nel libro III del suo trattato, \"I sette libri dell'architettura\".\nSi occup\u00f2 anche della continuazione dei lavori al cantiere del Cortile del Belvedere, progettato da Bramante.\nTra il 1522 ed il 1523 soggiorn\u00f2 a Bologna, chiamato per il completamento della facciata di San Petronio per la quale predispose alcuni progetti, poi non realizzati. A Bologna realizz\u00f2 il portale della chiesa di San Michele in Bosco, il Palazzo Lambertini (poi trasformato nel tempo e definitivamente demolito nel 1911), il progetto per la Cappella Ghisilardi nella basilica di San Domenico (progetto forse del 1523, realizzazione tra 1530-34) ed un famoso cartone con \"L'Adorazione dei Magi\", oggi alla National Gallery di Londra, trasposto poi in un dipinto su tela di Girolamo da Treviso.\nNel 1523 rientr\u00f2 a Roma e realizz\u00f2 la sepoltura di Adriano VI nella Chiesa di Santa Maria dell'Anima.\nPeruzzi fu anche uno specialista di apparati effimeri realizzando nel 1524 \nl'allestimento per l'incoronazione di Clemente VII\nDi ritorno a Siena.\nNel 1527, durante il Sacco di Roma fu fatto prigioniero dagli spagnoli e riusc\u00ec a farsi liberare pagando un riscatto e raggiungendo rocambolescamente Siena dopo uno sbarco a Porto Ercole. A Siena divenne architetto della Repubblica, e del cantiere del Duomo e lavor\u00f2 a numerosi altri edifici civili, religiosi e militari.\nPrese parte all'assedio di Firenze, dalla parte degli assedianti, inviato dalla Repubblica senese.\nPartecip\u00f2 al rafforzamento delle fortificazioni della citt\u00e0 in un continuo conflitto con Firenze, che culmin\u00f2, in seguito, nella guerra del 1552-1555. A questo riguardo, pi\u00f9 che per una singola opera, il Peruzzi \u00e8 celebre per aver contribuito alla definizione della Fortificazione alla moderna, applicando gli studi relativi alle nuove strategie di difesa necessarie davanti alle nuove armi \"da fuoco\". Bastioni e fortificazioni medievali non si adattavano pi\u00f9 alle tattiche cinquecentesche, ed egli fu tra coloro che elaborarono e tradussero in pratica le nuove necessit\u00e0, con elementi nuovi come il bastione angolare senza \"punti ciechi\" sul vertice.\nNella sua citt\u00e0 natale costru\u00ec pure il Castello di Belcaro e lavor\u00f2 al Palazzo Celsi-Pollini in Pian dei Mantellini, oggi molto alterato.\nNegli anni a cavallo tra il terzo ed il quarto decennio del XVI secolo fu impiegato dalla Repubblica senese per realizzare o rafforzare anche fortificazioni del territorio ed in particolare della Maremma dove fu incaricato dalle autorit\u00e0 senesi di verificare tutte le fortificazioni.\nTra le opere militari di questo periodo che si sono attribuite al Peruzzi:\nFu molto amico e parente del pittore senese Domenico Beccafumi.\nUltimo periodo romano.\nNonostante gli incarichi senesi, negli ultimi anni torn\u00f2 a Roma, dove, nell'ultimo periodo della sua vita, fu reintegrato come architetto della fabbrica di San Pietro e manifest\u00f2 pienamente le sue idee architettoniche libere e spegiudicate, realizzando la modesta villa a Montemario di Blosio Palladio ma soprattutto quello che \u00e8 considerato il suo capolavoro: il Palazzo Massimo alle Colonne.\nCon tale sperimentale stile architettonico si pose tra i protagonisti del Manierismo.\nVasari riferisce che mor\u00ec vecchio, in grande povert\u00e0, con una numerosa famiglia da mantenere e probabilmente avvelenato da rivali professionali. Fu probabilmente sepolto nel Pantheon non distante dal suo maestro Raffaello.\nUna sua memoria si trova comunque nella chiesa di Santa Maria sopra Minerva.\nLo studio dell'antico.\nLasci\u00f2 un ampio \"corpus\" di disegni di grande qualit\u00e0 grafica comprendente progetti architettonici, studi teorici, rilievi e ricostruzioni archeologiche. \nPeruzzi pens\u00f2 di utilizzare una parte di tale materiale per un libro sulle antichit\u00e0 di Roma e per un commentario a Vitruvio che per\u00f2 non si concretizz\u00f2 mai, mentre il materiale grafico, rimasto agli allievi fu disperso. Almeno una parte di questo materiale fu a disposizione di Sebastiano Serlio che lo utilizz\u00f2 per la sua opera trattatistica riconoscendo il debito al maestro. In tal modo le ricerche pi\u00f9 sperimentali di Peruzzi ebbero modo di esercitare la sua influenza sulla cultura cinquecentesca europea.\nTestimonianze artistiche apprezzabili sono state lasciate anche dal figlio, Giovanni Sallustio Peruzzi, e dal fratellastro Pietro Antonio di Andrea.\nOpere.\nLa fortuna critica dell'opera architettonica di Peruzzi declin\u00f2 rapidamente dopo il XVI secolo. Mentre i contemporanei lo considerarono uno dei massimi artisti del secolo come risulta nelle opere di Vasari, Palladio, Serlio, Cellini, nei secoli successivi fu presto dimenticato, fino alla riscoperta novecentesca. Risulta pertanto piuttosto difficile, a parte le opere maggiori, completare il regesto dei progetti. Tuttavia tutte le ricerche contemporanee confermano le attribuzioni vasariane ed arricchiscono l'elenco delle opere peruzziane.\nVilla Chigi (Le Volte).\nPeruzzi, a Roma, mantiene contatti e committenze anche a Siena nei cui pressi probabilmente progetta tra il 1502 ed il 1505 una villa nei dintorni della citt\u00e0, per Sigismondo Chigi, un altro esponente della potente famiglia. Il ruolo di progettista di Peruzzi non \u00e8 completamente documentato e tuttavia generalmente accettato, se si ipotizza un ruolo anche di Francesco di Giorgio Martini che aveva, nei propri scritti, elaborato un modello d palazzo sub-urbano con due ali sporgenti.\nPeruzzi, utilizz\u00f2 infatti un impianto planimetrico con una pianta ad U, con due corpi laterali (dissimmetrici a causa di preesistenze) che racchiudono quello centrale occupato da due logge sovrapposte, aperte sul paesaggio circostante. Quindi, probabilmente questo edificio \u00e8 la prima sperimentazione dello schema poi utilizzato per la villa romana alla Farnesina per il banchiere Agostino Chigi.\nVilla Farnesina.\nLa villa Farnesina Chigi, straordinaria opera giovanile, progettata probabilmente a partire dal 1506, nacque come villa in posizione extraurbana, in localit\u00e0 \"La Lungara\" sulla riva del Tevere, per il banchiere senese Agostino che aveva accumulato una grande fortuna dai proventi della vendita dell\u2018allume della Tolfa e che a Roma godeva della protezione di papa Leone X e fu un importante mecenate. La villa pass\u00f2 nel 1590 in possesso ai Farnese, da cui l'attuale nome.\nLa pianta simmetrica ad U che consente uno stretto legame tra il giardino e la villa, richiama modelli vitruviani. L'architettura si distacca dai modelli correnti nella Roma di inizio secolo, per la mancanza di bugnato, e l'assenza del forte rilievo plastico degli ordini in facciata, ridotti a paraste.\nGli interni furono affrescati secondo un programma iconografico di straordinaria ampiezza affidato a grandi artisti: lo stesso Peruzzi, Sebastiano del Piombo, Raffaello Sanzio e la sua scuola (compreso Giulio Romano) e Sodoma. L'esterno fu affrescato, anche se oggi rimangono solo piccole tracce non leggibili.\nLa villa \u00e8 ora sede dell'Accademia dei Lincei.\nCappella Ghisilardi.\nIl progetto per la cappella della famiglia Ghisilardi fu forse lasciato durante il soggiorno bolognese oppure inviato da Roma pi\u00f9 tardi. I lavori si svolsero tra il 1530 ed il 1535 senza la presenza di Peruzzi in cantiere. Tuttavia l'edificio realizzato, che si impone con la sua mole di laterizio scandita da lesene doriche ed archi, sulla facciata dell'antica chiesa di San Domenico, conserva i segni del suo sperimentalismo linguistico, soprattutto nell'interno a croce greca con quattro colonne angolari libere a reggere la copertura, secondo modelli che vanno da mausolei tardo antichi alla chiesa di San Bernardino ad Urbino del suo vecchio maestro Francesco di Giorgio Martini.\nPalazzo Massimo alle Colonne.\nUna delle pi\u00f9 importanti costruzioni realizzate dal Peruzzi \u00e8 il Palazzo Massimo alle Colonne, sempre a Roma, costruito sulle rovine dell'Odeon di epoca romana e che si pone tra le pi\u00f9 importanti fabbriche della cultura manierista.\nSi tratta dell'ultima opera di Peruzzi che lasci\u00f2 incompleta la realizzazione.\nL'artista, a causa della conformazione del luogo innalz\u00f2 una facciata curva, forse per seguire la preesistenza, con al pian terreno, tra una serie di paraste, un colonnato aperto su un vestibolo all'antica; sopra inser\u00ec una fascia convessa, unico elemento orizzontale che sostiene le finestre a edicola del piano nobile. Negli ultimi due piani disegn\u00f2 finestre a mezzanino, esemplificate su quelle del Palazzo Branconio dell'Aquila di Raffaello; l'effetto dinamico della facciata \u00e8 accentuato dal chiaroscuro dato dalla griglia dei giunti delle pietre.\nAltre opere d'architettura.\nTra gli altri lavori del Peruzzi (o della sua scuola), occorre ricordare:"}
{"id": "83884", "revid": "117093710", "url": "https://it.wikipedia.org/wiki?curid=83884", "title": "Paradosso di Olbers", "text": "Il Paradosso di Olbers ha il seguente enunciato: come \u00e8 possibile che il cielo notturno sia buio nonostante l'infinit\u00e0 di stelle presenti nell'universo?\nPrende il suo nome dall'astronomo tedesco Heinrich Wilhelm Olbers, che lo propose nel 1826. In realt\u00e0, era gi\u00e0 stato descritto da Keplero nel 1610, da Richard Bentley, in un carteggio con Isaac Newton, e dagli astronomi Edmond Halley e Jean-Philippe de Cheseaux nel XVIII secolo.\nTermini del paradosso.\nPresupposti cosmologici.\nI presupposti di base perch\u00e9 il paradosso sia tale sono:\nQuesti punti erano tacitamente accettati dalla cosmologia in auge fino all'inizio del XX secolo. \nIpotesi che risolvono il paradosso.\nDue ipotesi possono spiegare il paradosso:\nNella prima ipotesi, la luce di stelle lontane non \u00e8 ancora arrivata a noi. Potenzialmente in futuro tender\u00e0 a verificarsi la condizione espressa dal paradosso. Ci sono tuttavia diversi elementi che indicano che l'universo non sia giovane: la sua et\u00e0 stimata oscilla tra i 13 e i 16 miliardi di anni a seconda del valore dato alla costante di Hubble.\nNella seconda ipotesi, le stelle si allontanano dalla Terra sempre di pi\u00f9 e la luce da loro emessa nel visibile si sposta nell'infrarosso, come dimostra il redshift cosmologico, e quindi la condizione del paradosso non si verificher\u00e0 mai.\nEffetti.\nIn una situazione come quella proposta, se un osservatore punta lo sguardo in una direzione qualunque del cielo, potr\u00e0 guardare nello spazio tra le stelle riconoscibili, ma ci saranno altre stelle pi\u00f9 lontane e cos\u00ec di seguito, fino a che, nella direzione puntata dallo sguardo, inevitabilmente incontrer\u00e0 la luminosissima superficie di una stella. Per questo motivo, l'intero cielo dovrebbe brillare con la stessa intensit\u00e0 della superficie stellare e lo stesso Sole non si distinguerebbe dallo sfondo.\nL'obiezione pi\u00f9 ovvia \u00e8 che le stelle pi\u00f9 lontane appaiono meno luminose. Ma tale punto in questo caso risulta inefficace.\nInfatti, la diffusione della luce da un punto centrale ha andamento sferico, per cui, come per tutte le onde di questo tipo, l'irraggiamento, ovvero l'energia ricevuta per unit\u00e0 di superficie (supponiamo l'occhio dell'osservatore) a una distanza \"r\" \u00e8 inversamente proporzionale al quadrato di \"r\".\nPoich\u00e9 \u00e8 imposta come condizione l'omogeneit\u00e0 del cosmo, ovvero che su ogni sfera concentrica alla Terra le stelle siano presenti con densit\u00e0 costante \"D\", possiamo affermare che la quantit\u00e0 di sorgenti luminose su una sfera di raggio \"r\" \u00e8 proporzionale al quadrato di \"r\", secondo la formula dell'area della sfera:\nPer calcolare la quantit\u00e0 di luce ricevuta da una sfera di diametro \"r\" arbitrario, moltiplichiamo il numero di stelle presenti per l'intensit\u00e0 pesata di ciascuna:\nCome si pu\u00f2 osservare, dopo la semplificazione di \"r\" risulta che la luminosit\u00e0 d'irraggiamento dipende esclusivamente dalla densit\u00e0 di stelle e dalla loro luminosit\u00e0 assoluta.\nSe ora si sommano tutti i contributi per le infinite sfere concentriche di un universo infinitamente esteso, si ottiene che la luce totale deve essere di intensit\u00e0 addirittura infinita. Il fatto che la notte sia buia, ovvio per il senso comune, \u00e8 in netto contrasto con la concezione cosmologica di un universo infinito statico.\nSoluzioni proposte.\nDiversi sono stati i tentativi di risolvere la questione.\nPer molto tempo si \u00e8 ritenuto che l'estensione del cosmo fosse limitata e che tra le stelle si intravedesse uno sfondo scuro. Questa ipotesi presume naturalmente di essere al centro dell'universo, ed \u00e8 stata resa obsoleta dal crollo filosofico del geocentrismo.\nNel seicento si \u00e8 ipotizzato la presenza di nubi interstellari di polvere presenti nello spazio vuoto che oscurano le stelle lontane. Questa soluzione non regge a un'analisi termodinamica, in quanto la radiazione assorbita scalderebbe la materia fino a farle riemettere la stessa quantit\u00e0 di luce (Radiazione di corpo nero). Lo stesso Olbers si era orientato verso questa soluzione erronea.\nUn'ulteriore possibilit\u00e0 \u00e8 che la velocit\u00e0 della luce sia limitata e l'universo esista da un tempo limitato. In realt\u00e0 la velocit\u00e0 della luce era gi\u00e0 approssimativamente nota dal XVII secolo, in base alle misurazioni di Ole R\u00f8mer, ma questa soluzione, stranamente, non fu mai molto considerata.\nUna possibilit\u00e0 puramente statistica \u00e8 che l'universo visibile abbia una distribuzione frattale, con dimensione frattale inferiore a 2. In questo modo, il limite per r \u2192 \u221e tenderebbe comunque a un numero finito.\nSoluzione moderna.\nNel 1929 l'astronomo statunitense Edwin Hubble scopr\u00ec che l'universo attuale si sta espandendo (l'evoluzione temporale di un universo omogeneo ed isotropo come il nostro era gi\u00e0 stata prevista da Aleksandr Aleksandrovi\u010d Friedman). La radiazione visibile emessa dalle stelle, viaggiando in una spaziotempo che si espande, diventa infrarossa per effetto del redshift.\nOltre che dalle stelle, il cielo \u00e8 illuminato dalla radiazione cosmica di fondo. \u00c8 sempre il redshift a spostarla, stavolta dal visibile alle micronde.\nSolo un numero limitato di stelle riesce ad inviarci luce nel visibile e quindi il cielo ci appare nero.\nGrazie al redshift, anche in un universo infinito e con et\u00e0 infinita non avremmo il paradosso. Cade definitivamente la possibilit\u00e0 di un universo statico."}
{"id": "83888", "revid": "123269293", "url": "https://it.wikipedia.org/wiki?curid=83888", "title": "Anthony Davidson", "text": "Carriera.\nFormula 1\nDopo l'esordio in Formula Ford, nel 2001 arriva secondo nel campionato britannico di Formula 3 vincendo sei gare, in aggiunta al Gran Premio di Pau, gli Spa Masters, e la FIA F3 Coppa Europa. Nella stagione 2001 \u00e8 collaudatore per la BAR mentre nel 2002 esordisce in Formula 1 con la Minardi sostituendo in due gran premi Alex Yoong. Non riuscendo a trovare un posto come pilota ufficiale, dal 2003 al 2005 \u00e8 pilota di riserva e collaudatore della BAR, dimostrandosi molto veloce nelle libere; per questo motivo ha partecipato al Gran Premio della Malesia 2005 in sostituzione di Takuma Sat\u014d, febbricitante, dovendosi tuttavia ritirare. Nel campionato 2006 ha continuato come terzo pilota della Honda (che ha preso il posto della BAR) mostrandosi sempre veloce nei test. Nella stagione 2007 ottiene finalmente un volante fisso nella Super Aguri; durante la stagione non ha ottenuto punti iridati, data anche la scarsa competitivit\u00e0 della vettura, pur essendo protagonista di buone prove. Nel 2008 comincia una nuova stagione sempre con la piccola scuderia giapponese, ma il team si ritira dopo il Gran Premio di Spagna, lasciando il pilota inglese senza un volante per il resto della stagione. Nel 2009 viene assunto come terzo pilota dal debuttante team Brawn (che curiosamente ha preso il posto della Honda con cui aveva collaborato in passato).\nEndurance\nAbbandonata la Formula 1, nel 2012 esordisce nel mondiale Endurance con il team Toyota Racing. Durante la 24 Ore di Le Mans \u00e8 stato vittima di uno spettacolare incidente tra la sua Toyota e una Ferrari 458 Italia nel quale ha riportato la rottura di alcune vertebre; in quell'anno ottiene tre vittorie, alla 6 Ore di San Paolo (con il compagno Lapierre), alla 6 Ore del Fuji (con Nicolas Lapierre e Kazuki Nakajima) e alla 6 Ore del Bahrain (ancora con Nicolas Lapierre), ultima gara del campionato.\nNel 2013 partecipa a tutte le gare con la scuderia giapponese assieme a S\u00e9bastien Buemi e a St\u00e9phane Sarrazin, con i quali ottiene una vittoria nell'ultima gara del campionato in Bahrain e un secondo posto alla 24 Ore di Le Mans; nello stesso anno \u00e8 anche collaudatore della Mercedes in Formula 1.\nNel 2014 corre ancora con la Toyota assieme a S\u00e9bastien Buemi e a Nicolas Lapierre. Vincono le prime due gare a Silverstone e a Spa-Francorchamps, mentre alla 24 Ore di Le Mans sono solo terzi a sei giri dall'Audi vincitrice della corsa perch\u00e9 Lapierre \u00e8 coinvolto in un incidente nelle prime fasi di gara. Alla 6 Ore di Austin partono in pole, ma per un errore di Lapierre sul bagnato arrivano terzi. Alla 6 Ore del Fuji Davidson e Buemi tornano a vincere davanti ai loro compagni di squadra precedendo Audi e Porsche, regalando cos\u00ec alla Toyota la seconda doppietta dell'anno dopo Silverstone e consolidandosi in testa al mondiale. Dopo la vittoria alla 6 Ore di Shanghai, due settimane dopo vincono il mondiale Endurance grazie al 10\u00ba posto ottenuto alla 6 Ore del Bahrain, mentre nell'ultima prova a Interlagos ottengono il secondo posto alle spalle della Porsche 919 n14 di Jani-Dumas-Lieb.\nNel 2015 Davidson, oltre a Buemi, viene affiancato da Nakajima. Il campionato non inizia nel migliore dei modi: a Silverstone sono terzi dietro l'Audi n7 e la Porsche n18, mentre a Spa (dove Nakajima non corre per un infortunio) va ancora peggio, infatti lui e Buemi sono appena ottavi."}
{"id": "83890", "revid": "1632387", "url": "https://it.wikipedia.org/wiki?curid=83890", "title": "Amore (disambigua)", "text": ""}
{"id": "83893", "revid": "767487", "url": "https://it.wikipedia.org/wiki?curid=83893", "title": "Palazzo Massimo istoriato", "text": "Il Palazzo Massimo istoriato \u00e8 un palazzo di Roma che oggi forma un corpo unico con il Palazzo Massimo alle Colonne ed il Palazzo Massimo detto di Pirro, ma prospetta sulla retrostante Piazza dei Massimi.\nStoria e descrizione.\nL'intero complesso edilizio \u00e8 costruito sui resti dell'Odeon di Domiziano: proviene da l\u00ec la colonna monolitica, rinvenuta nel 1938 ed innalzata nel 1950, posta al centro della piazzetta, singolarmente tranquilla bench\u00e9 sia immediatamente alle spalle di Piazza Navona.\nIl Palazzo Massimo detto di Pirro deriva il suo nome da una statua del dio Marte ritrovata negli scavi di fondazione ed erroneamente ritenuta una raffigurazione del condottiero Pirro, re del'Epiro, sconfitto dai Romani nel 275 a.C. nei pressi di \"Beneventum\".\nDanneggiato dai lanzichenecchi durante il sacco di Roma del 1527, il palazzo venne parzialmente ricostruito nel 1530 da Giovanni Mangone, un allievo di Antonio da Sangallo il Giovane. Il Palazzo Massimo istoriato, brevemente Palazzo istoriato, ottiene il suo nome perch\u00e9 decorato ad affreschi con storie tratte dall'antichit\u00e0, lungo tutta la facciata, probabilmente da Daniele da Volterra nel XVI secolo, per celebrare le nozze di Angelo Massimo con Antonietta Planca Incoronati.\nSi deve tener presente, nell'osservare questo insieme architettonico e nel valutarne l'apparente eccentricit\u00e0, che il tracciato di Corso Vittorio Emanuele - sul quale prospetta oggi Palazzo Massimo alle Colonne - e quello di Corso Rinascimento sono stati realizzati dopo l'unit\u00e0 d'Italia, demolendo molta parte del tessuto urbano medioevale e rinascimentale della zona, e alterandone profondamente i baricentri architettonici.\nLa facciata a monocromi fu restaurata, come indica un'iscrizione, nel 1877 e pi\u00f9 volte nel '900.\nAl pianterreno ebbe sede una delle prime tipografie di Roma, aperta da due stampatori tedeschi, Conrad Schweynheym e Arnold Pannartz. Provenienti da Subiaco (70 km ad est di Roma), dove avevano operato negli anni 1465-67, ottennero ospitalit\u00e0 presso i principi Massimo. La stamperia cominci\u00f2 la propria attivit\u00e0 pubblicando, nello stesso 1467, il \"De civitate Dei\" di Sant'Agostino. In sei anni di attivit\u00e0 furono pubblicati ben 12.475 volumi."}
{"id": "83894", "revid": "1728", "url": "https://it.wikipedia.org/wiki?curid=83894", "title": "Palazzo Massimo alle Colonne", "text": "Il Palazzo Massimo alle Colonne \u00e8 un palazzo rinascimentale di Roma che sorge in corso Vittorio Emanuele II.\nStoria.\nL'edificio rappresenta il capolavoro dell'architetto Baldassarre Peruzzi e fa parte di un complesso edilizio pi\u00f9 vasto, l'insula dei Massimo, indicata come sede della famiglia Massimo fin dal Medioevo (Cencio Camerario e atti notarili dal XII sec.). Il palazzo attuale, collegato un tempo con tutti gli altri corpi di fabbrica, si dirama infatti all'interno del blocco di palazzi formanti l'insula. Il palazzo si trova nella Regione IX dell'antica Roma, o Campo Marzio, chiamata successivamente Parione, e gi\u00e0 dal XII secolo affacciava sulla Via Sacra o Papale, chiamata in quel tratto Via d\u00e9 Massimi (il plurale che spesso affiora nei toponimi sta ad indicare la famiglia nella sua globalit\u00e0), e oggi ripercorsa parzialmente dalla moderna Corso Vittorio Emanuele II.\nL'attuale Palazzo Massimo fu ricostruito a seguito della distruzione delle precedenti fabbriche durante il Sacco di Roma del 1527 ed insiste sui resti dell'Odeon di Domiziano. \u00c8 uno dei pochi palazzi di Roma a possedere un portico, questo perch\u00e9 il Papa concesse il permesso alla famiglia Massimo di tenere il loro dopo aver fatto distruggere tutti quelli presenti a Roma negli anni 1400. Il riferimento alle colonne nel nome del palazzo deriva semplicemente dall'esigenza di individuarlo univocamente tra le altre propriet\u00e0 dei Massimo, cosa del tutto usuale nell'antichit\u00e0 e che ritroviamo in molti altri nomi di immobili, come p.e. sempre nel caso della stessa famiglia, nella Villa Massimo alle Terme Diocleziane (ossia nei pressi delle Terme di Diocleziano) o anche nel Palazzo Massimo detto di Pirro (dalla presenza di una statua monumentale creduta in antichit\u00e0 rappresentare Pirro, Re dell'Epiro (nemico di Roma, sconfitto nel 275 a.C.) e che invece \u00e8 oggi esposta nei Musei Capitolini come Marte). \nUna delle colonne che si pensa essere appartenuta all'Odeon dell'imperatore Domiziano \u00e8 stata rieretta nel XX sec. nella retrostante piazza dei Massimi, sulla quale insiste il Palazzo Massimo istoriato, brevemente chiamato \"Palazzo istoriato\", dalle pitture a monocromo ricoprenti la facciata, dipinte presumibilmente nel 1532 per celebrare le nozze di Angelo Massimo con Antonietta Planca Incoronati.\nDescrizione.\nLa facciata del palazzo cinquecentesco \u00e8 porticata e curvilinea, adattandosi a quella dell'Odeon di Domiziano, un teatro coperto del I secolo, ed \u00e8 pi\u00f9 larga di quanto non sia in realt\u00e0 il palazzo, contribuendo a renderlo pi\u00f9 maestoso e imponente.\nInfatti, la struttura si inserisce in un lotto di dimensioni irregolari, cos\u00ec da presentarsi con una pianta ad L, articolata intorno ad un cortile. Inedita \u00e8 pure la conformazione dei portici del cortile, costituiti da due logge architravate sovrapposte, chiuse alla sommit\u00e0 da un terzo piano aperto da finestre rettangolari larghe quanto il sottostante colonnato. Nella realizzazione della facciata riprende una tecnica adottata dal Bramante in Palazzo Caprini (1508-10 poi successivamente distrutto), che a sua volta lo aveva recuperato da tecniche costruttive antiche, che consiste nella realizzazione del finto bugnato a stucco, o meglio mediante il getto di malta in casse forme di legno, facendogli assumere la consistenza visiva della pietra bugnata.\nTutte queste soluzioni fanno del Palazzo Massimo una delle pi\u00f9 interessanti fabbriche della cultura manierista.\nL'interno, non visitabile, \u00e8 costituito da sontuose stanze e ambienti. Notevole \u00e8 il soffitto affrescato da Daniele da Volterra e raffigurante la vita di Fabio Massimo, il condottiero romano antenato dei Massimo che vi abitano (cfr. Panvinio sulla genealogia dei Massimo). L'adiacente Palazzo Massimo di Pirro \u00e8 annesso al Palazzo Massimo e affaccia su Corso Vittorio Emanuele II. Alle spalle dei palazzi si trova il Palazzo Massimo detto \"istoriato\" dalle \"historiae\" dipinte a monocromo sulla facciata ad encausto, presumibilmente di Polidoro da Caravaggio o di Daniele da Volterra che risultano . Tali pitture attualmente sono in fase di studio.\nNel 2002 \u00e8 stata restaurata la facciata, visibile in occasione dell'apertura annuale del palazzo.\nIl palazzo \u00e8 aperto ai visitatori ogni 16 marzo, in occasione della commemorazione, nella cappella di famiglia al secondo piano, della miracolosa, breve, resurrezione di Paolo Massimo, riportato in vita nel 1583 per intercessione di Filippo Neri.\nI palazzi dei Massimo al centro di Parione.\nIl palazzo Massimo alle Colonne insisteva sull'antica Via Papalis e dagli anni 1880-90 su Corso Vittorio, tracciato dopo l'unit\u00e0 d'Italia come strada di scorrimento per collegare piazza Venezia con il Vaticano e i nuovi quartieri oltre Tevere, i Prati di Castello.\nOsservando i particolari della mappa qui a fianco si evidenziano le principali emergenze architettoniche circostanti:\nNel raggio di 200 metri si trovano (indicati nella mappa):"}
{"id": "83895", "revid": "767487", "url": "https://it.wikipedia.org/wiki?curid=83895", "title": "Grafo planare", "text": "Nella teoria dei grafi si definisce grafo planare un grafo che pu\u00f2 essere raffigurato in un piano in modo che non si abbiano archi che si intersecano. Ad esempio sono planari i seguenti grafi:\nIl secondo pu\u00f2 essere raffigurato senza archi che si intersecano spostando uno degli archi dati da una diagonale al di fuori del perimetro del quadrato.\nVi sono invece grafi che posseggono solo raffigurazioni piane nelle quali si hanno coppie di archi che si intersecano. Le due seguenti figure forniscono raffigurazioni di due grafi non planari:\nSi tratta del grafo completo con 5 nodi formula_1 e del grafo bipartito completo con 3+3 nodi formula_2; questi due grafi sono chiamati anche grafi di Kuratowski, in onore del matematico polacco Kazimierz Kuratowski. Si constata infatti che non \u00e8 possibile ridisegnare queste raffigurazioni evitando che gli archi si intersechino. In effetti Kuratowski nel 1929 ha dimostrato che questi sono i due grafi non planari pi\u00f9 ridotti, con il seguente enunciato.\nTeorema di Kuratowski.\nTeorema di Kuratowski: \nRicordiamo che per espansione di un grafo G si intende un grafo che si ottiene da G attraverso manovre di inserimento di nodi negli archi, cio\u00e8 modificando uno spigolo * --- * nella coppia di archi adiacenti * --- * --- *; queste manovre possono essere effettuate nessuna, una o pi\u00f9 volte.\nQuesto teorema \u00e8 conosciuto anche come Teorema P e possiede diverse formulazioni equivalenti\nUna generalizzazione di ampia portata del teorema di Kuratowski \u00e8 costituita dal teorema di Robertson-Seymour; questo enunciato considera formula_1 e formula_2 come \"minori proibiti\" per i grafi planari.\nAlgoritmi e criteri di planarit\u00e0.\nNella pratica, se occorre decidere rapidamente se un dato grafo \u00e8 planare, non \u00e8 facile servirsi del criterio che si individua nel teorema di Kuratowski. Esistono invece degli algoritmi che consentono di decidere rapidamente la planarit\u00e0 di molti grafi: per certi grafi con \"n\" nodi \u00e8 possibile stabilire se sono planari o meno in un tempo O(\"n\").\nPer un grafo semplice, connesso e planare con n nodi ed e archi si dimostra:\nSi noti che questi enunciati riguardano condizioni necessarie, non condizioni sufficienti: quindi possono essere invocati per dimostrare che un grafo non \u00e8 planare, ma non per dimostrare che sia planare. Vi sono casi nei quali i Teoremi 1 e 2 non si possono applicare: in tali circostanze si deve ricorrere al Teorema P.\nIl grafo K3,3 ha 6 nodi, 9 archi e nessun ciclo di lunghezza 3. Quindi per il Teorema 2 \u00e8 non planare.\nI grafi planari sono grafi relativamente agevoli da trattare: in effetti dati due grafi planari di \"n\" nodi, \u00e8 possibile stabilire se sono isomorfi o meno in tempi O(\"n\").\nIl criterio di planarit\u00e0 di MacLane fornisce una caratterizzazione algebrica dei grafi planari mediante i corrispondenti spazi dei cicli.\nLa formula di Eulero.\nLa formula di Eulero afferma che se un grafo connesso planare \u00e8 disegnato nel piano senza intersezioni del bordo, \"v\" \u00e8 il numero di vertici, \"e\" \u00e8 il numero di bordi ed \"f\" \u00e8 il numero di facce (regioni limitate dai bordi, inclusa la regione esterna infinitamente grande), allora:\n\"v\" \u2212 \"e\" + \"f\" = 2,\nIn altre parole, la caratteristica di Eulero \u00e8 2. Come nell'illustrazione, nel primo grafo planare mostrato su, abbiamo \"v\"=6, \"e\"=7 e \"f\"=3. Se il secondo grafo \u00e8 ridisegnato senza archi che si intersecano, abbiamo \u2018'v\u2019'=4, \u2018'e\u2019'=6 e \"f\"= 4. La formula di Eulero pu\u00f2 essere dimostrata come segue: se il grafo non \u00e8 un albero, allora togliamo uno spigolo che completa un ciclo. Questo abbassa sia \"e\" che \"f\" di una unit\u00e0, lasciando invariato \"v\" \u2212 \"e\" + \"f\". Si pu\u00f2 ripetere la manovra fino ad ottenere un albero. Gli alberi hanno \"v\"=\"e\" +1 e \"f\"=1, dimostrando che \"v\" - \"e\" + \"f\" = 2.\nIn un grafo planare finito, semplice e connesso, qualsiasi faccia (eccetto quella illimitata) \u00e8 limitata da almeno tre archi e ogni spigolo \u00e8 incidente di al pi\u00f9 due facce; usando la formula di Eulero, si pu\u00f2 dimostrare che questi grafi sono \"sparsi\" nel senso che \"e\" \u2264 3\"v\" - 6 if \"v\" \u2265 3.\nNotiamo che la formula di Eulero \u00e8 valida anche per i poliedri semplici. Questa non \u00e8 una coincidenza: ogni poliedro semplice pu\u00f2 essere trasformato in un grafo semplice connesso usando i vertici del poliedro come vertici del grafo e gli spigoli del poliedro come archi del grafo. Le facce del grafo planare risultante corrispondono alle facce del poliedro. Per esempio il secondo grafo planare mostrato all'inizio corrisponde al tetraedro. Non tutti i grafi planari connessi semplici possono essere associati a poliedri semplici; ad esempio gli alberi non possono essere riguardati come poliedri. Un teorema di Ernst Steinitz dice che i grafi planari associati ai poliedri convessi (o equivalentemente quelli associati a poliedri semplici) sono precisamente i grafi planari semplici 3-connessi.\nCasi particolari.\nGrafi massimali.\nUn grafo semplice \u00e8 chiamato planare massimale se \u00e8 planare, e se con l'aggiunta di un qualunque nuovo spigolo tra due vertici presenti fa cadere la planarit\u00e0. Tutte le facce (eccetto al pi\u00f9 una) sono allora limitate da tre archi; questo giustifica il termine alternativo di grafo triangolare che si usa per questi grafi. Se un grafo triangolare ha \"v\" vertici con \"v\"&gt;2, allora ha precisamente 3\"v\"-6 archi e 2\"v\"-4 facce.\nGrafi planari esterni.\nUn grafo \u00e8 chiamato planare esterno se \u00e8 immerso in un piano in modo che i vertici giacciono su una circonferenza e gli archi si trovano all'interno del corrispondente cerchio e non si intersecano. In maniera equivalente, c'\u00e8 una faccia che in una opportuna raffigurazione include ogni vertice. Ovviamente, ogni grafo planare esterno \u00e8 un grafo planare, ma il viceversa non \u00e8 vero: il secondo esempio mostra che \"K\"4 (il grafo completo su quattro vertici) \u00e8 un grafo planare, ma non un grafo planare esterno. Esso \u00e8 il pi\u00f9 piccolo grafo planare non esterno: si ha un teorema simile a quello di Kuratowski che afferma che un grafo finito \u00e8 planare esterno se e solo se non contiene un sottografo che \u00e8 un'espansione di K4 o del grafo bipartito completo K2,3 (5 vertici, 2 dei quali connessi ad ognuno dei tre per un totale di sei archi).\nUlteriori propriet\u00e0.\nOgni grafo planare senza cappi \u00e8 tetrapartito, o 4-colorabile; questa \u00e8 la formulazione in termini della teoria dei grafi del teorema dei quattro colori.\nTutti gli alberi finiti e gli alberi numerabili sono planari esterni e quindi planari.\nSi dimostra che ogni grafo semplice planare ammette un'immersione nel piano tale che tutti gli archi sono segmenti rettilinei che non si intersecano. Si dimostra anche che ogni grafo semplice planare esterno ammette un'immersione nel piano tale che tutti i vertici giacciono su una circonferenza e tutti gli archi sono segmenti rettilinei che giacciono all'interno del corrispondente cerchio e non si intersecano."}
{"id": "83899", "revid": "92723", "url": "https://it.wikipedia.org/wiki?curid=83899", "title": "Peripheral Component Interconnect", "text": "La Peripheral Component Interconnect (PCI) o interconnessione di componente periferica, \u00e8 uno standard di bus sviluppato da Intel all'inizio degli anni '90. \u00c8 uscito in commercio nel 1993 per collegare la CPU con le pi\u00f9 svariate periferiche interne al computer (schede elettroniche) attraverso la scheda madre.\nLa velocit\u00e0 di trasmissione dell'interfaccia PCI \u00e8 rimasta negli anni ancorata a 132 MBytes/s, generata da una trasmissione dati con frequenza di clock pari a 33 MHz a 32 bit.\nSebbene l'interfaccia PCI abbia fatto segnare un notevole passo avanti nell'evoluzione dei PC, sia per il costo contenuto sia per le buone (e inizialmente sufficienti) prestazioni che ne hanno decretato la diffusione di massa rimpiazzando l'Industry Standard Architecture (ISA o Bus AT), i primi limiti si sono fatti sentire poco dopo in sistemi come server e workstation, dove \u00e8 necessaria un'altissima velocit\u00e0 per la trasmissione dei dati. Fu cos\u00ec che si inizi\u00f2 a cercare e progettare sostituti per questa interfaccia: i pi\u00f9 fortunati sono stati il PCI a 66\u00a0MHz, il PCI X ed ora il PCI Express.\nIl primo \u00e8 la diretta conseguenza del classico PCI: si caratterizza per un aumento della frequenza da 33 a 66 MHz, per poi essere sfruttato sia con interfaccia a 32 che a 64 bit per una banda massima teorica di 528MBytes/s.\nAccanto a queste nuove interfacce, il PCI ha subito nel corso del tempo delle leggere mutazioni:\nad esempio abbastanza importante \u00e8 la presentazione del PCI 2.3. Con questa nuova versione le prestazioni rimangono inalterate, ma sono stati introdotti i moduli che funzioneranno o esclusivamente a 3.3v (come per il PCI X) o in modo universale, riconoscendo la tensione adeguata (3.3v o 5v) e adeguandosi di conseguenza.\nLo standard \u00e8 sviluppato dal consorzio Peripheral Component Interconnect Special Interest Group.\nRegistri.\nI registri di configurazione di una qualsiasi scheda che sfrutta il bus PCI come comunicazione si suddividono in registri mappati in memoria (di configurazione di tutte le routine legate alla scheda) e in registri appartenenti al PCI Configuration Space.\nPCI Configuration Space.\nIl PCI Configuration Space \u00e8 previsto dallo standard PCI come ulteriore memoria (oltre ai registri standard mappati in memoria) per informazioni aggiuntive quali il Vendor ID, Device ID, per funzioni di configurazione e inizializzazione. La dimensione \u00e8 di 256 byte indirizzati attraverso il BDF. BDF \u00e8 un acronimo che significa Bus-Device-Function.\nAll'avvio del PC tutti i dispositivi alloggiati sugli slot PCI sono in uno stato inattivo e non \u00e8 ancora stato assegnato loro un indirizzo di memoria (dal BIOS o dal firmware associato) per poter comunicare con il sistema operativo o con il driver. Non ci sono metodi per determinare quali slot sono occupati da dei dispositivi e che funzioni svolgono questi dispositivi, per procedere si conta fino a quando non si individua un numero corrispondente ad un Vendor ID e Device ID per ogni combinazione BDF (bus, device, function). Al match del BDF il BIOS o il sistema operativo vanno a scrivere l'indirizzo di memoria di partenza nei BAR (Base Address Registers) del chip, questa operazione \u00e8 valida per ogni sessione: dall'accensione del PC al suo spegnimento (questa \u00e8 l'implementazione del plug and play).\nConnettore (slot) PCI.\nDalle specifiche dello standard PCI esistono due tipi di connettori PCI che possono essere realizzati sulla superficie della scheda madre: uno per sistemi che sfruttano segnali a 5 volt e uno per sistemi che sfruttano segnali a 3.3 volt. In aggiunta possono essere implementati connettori a 32 bit o a 64 bit. Conseguentemente esistono tre tipi di slot:\nDisposizione e nomi dei pin di uno slot PCI con segnali a 5 volt.\n -12V |- B1 A1 -| Test Reset\n Test Clock |- B2 A2 -| +12V\n Ground |- B3 A3 -| Test Mode Select\n Test Data Output |- B4 A4 -| Test Data Input\n +5V |- B5 A5 -| +5V\n +5V |- B6 A6 -| Interrupt A\n Interrupt B |- B7 A7 -| Interrupt C\n Interrupt D |- B8 A8 -| +5V\n PRSNT1# |- B9 A9 -| Reserved\n Reserved |- B10 A10 -| +V I/O\n PRSNT2# |- B11 A11 -| Reserved\n :-----:-----:\n Reserved |- B14 A14 -| Reserved\n Ground |- B15 A15 -| Reset\n Clock |- B16 A16 -| +V I/O\n Ground |- B17 A17 -| Grant\n Request |- B18 A18 -| Ground\n +V I/O |- B19 A19 -| Reserved\n Address 31 |- B20 A20 -| Address 30\n Address 29 |- B21 A21 -| +3.3V\n Ground |- B22 A22 -| Address 28\n Address 27 |- B23 A23 -| Address 26\n Address 25 |- B24 A24 -| Ground\n +3.3V |- B25 A25 -| Address 24\n C/BE 3 |- B26 A26 -| Init Device Select\n Address 23 |- B27 A27 -| +3.3V\n Ground |- B28 A28 -| Address 22\n Address 21 |- B29 A29 -| Address 20\n Address 19 |- B30 A30 -| Ground\n +3.3V |- B31 A31 -| Address 18\n Address 17 |- B32 A32 -| Address 16\n C/BE 2 |- B33 A33 -| +3.3V\n Ground |- B34 A34 -| Cycle Frame\n Initiator Ready |- B35 A35 -| Ground\n +3.3V |- B36 A36 -| Target Ready\n Device Select |- B37 A37 -| Ground\n Ground |- B38 A38 -| Stop\n Lock |- B39 A39 -| +3.3V\n Parity Error |- B40 A40 -| Snoop Done\n +3.3V |- B41 A41 -| Snoop Backoff\n System Error |- B42 A42 -| Ground\n +3.3V |- B43 A43 -| PAR\n C/BE 1 |- B44 A44 -| Address 15\n Address 14 |- B45 A45 -| +3.3V\n Ground |- B46 A46 -| Address 13\n Address 12 |- B47 A47 -| Address 11\n Address 10 |- B48 A48 -| Ground\n Ground |- B49 A49 -| Address 9\n :-----:-----:\n Address 8 |- B52 A52 -| C/BE 0\n Address 7 |- B53 A53 -| +3.3V\n +3.3V |- B54 A54 -| Address 6\n Address 5 |- B55 A55 -| Address 4\n Address 3 |- B56 A56 -| Ground\n Ground |- B57 A57 -| Address 2\n Address 1 |- B58 A58 -| Address 0\n +5 I/O |- B59 A59 -| +V I/O\n Acknowledge 64-bit |- B60 A60 -| Request 64-bit\n +5V |- B61 A61 -| +5V\n +5V |- B62 A62 -| +5V\nDescrizione del funzionamento del bus PCI.\nIn un bus PCI tutti i trasferimenti di dati avvengono in modalit\u00e0 sincrona, cio\u00e8 secondo un clock di sistema (CLK). Il clock nel nostro caso (PCI 2.0) \u00e8 di 33\u00a0MHz e quindi avviene un trasferimento ogni 30 ns. Sul bus PCI dati e indirizzi vengono multiplexati attraverso gli stessi pin (AD[31:0]) questo permette di ridurre il numero di pin richiesti sul connettore e quindi risparmio sui costi e una ridotta dimensione. Tipicamente le schede alloggiate sugli slot PCI utilizzano circa 50 pin di cui 32 sono quelli per dati o indirizzi. I cicli del bus PCI iniziano con un indirizzo presente sui pin AD[31:0] sul primo fronte del clock, questa \u00e8 chiamata address phase ed \u00e8 segnalata dall'attivazione del segnale sul pin FRAME# (che siccome \u00e8 attivo basso andr\u00e0 portato al livello logico basso). Il prossimo fronte del clock inizia nella prima di una o pi\u00f9 data phases durante le quali i dati vengono trasferiti sui pin AD[31:0].\nSecondo la terminologia PCI i dati vengono trasferiti tra un initiator che agisce da master e un target che agisce da slave. L'initiator pilota i segnali C/BE[3:0]# durante l'address phase per evidenziare il tipo di trasferimento (memory read, memory write, I/O read, I/O write, ecc). Durante le data phase i segnali presenti sui pin C/BE[3:0]# servono ad identificare quale byte dati viene trasferito. Sia initiator che target possono inserire wait states nel trasferimento dati portando al livello logico alto i segnali IRDY# e TRDYB#. Un trasferimento di dati \u00e8 considerato valido ad ogni fronte del clock quando sia il segnale IRDYB# che il segnale TRDYB# sono al livello logico basso.\nUn trasferimento attraverso il bus PCI consiste in un'address phase e una o pi\u00f9 data phases. Le operazioni di I/O che accedono ai registri dentro ai vari dispositivi che sfruttano il bus PCI hanno tipicamente una sola data phase. Trasferimenti in memoria che muovono blocchi di dati consistono in data phases multiple che leggono o scrivono locazioni di memoria consecutive. Sia initiator che target possono terminare un trasferimento attraverso il bus in ogni momento. L'initiator segnala il completamento del trasferimento attraverso il bus portando ad un livello alto il segnale sul pin FRAME# durante l'ultima data phase (appena prima di trasferire l'ultimo dato). Il target invece pu\u00f2 segnalare il termine di un trasferimento attraverso il bus impostando al livello basso il valore del segnale sul pin STOP#. Quando l'initiator rileva che il segnale su STOP# \u00e8 attivo, deve terminare il trasferimento corrente e ri-arbitrare per la competizione del bus da parte delle varie periferiche. Se il segnale del pin STOP# \u00e8 attivato senza nessuna data phase completata il target decreta che si tratta di un retry. Se il segnale del pin STOP# \u00e8 attivato dopo che una o pi\u00f9 data phase sono terminate con successo il target risolve che si tratta di un disconnet.\nI vari initiator vengono arbitrati per il possesso del bus PCI portando al livello basso il segnale sul pin REQ#. L'arbitro garantisce il possesso del bus portando al livello basso il segnale sul pin GNT#. L'arbitraggio del bus PCI \u00e8 definito hidden (nascosto) cio\u00e8 non consuma cicli di clock. I trasferimenti attraverso il bus dell'initiator corrente sono sovrapposti al processo di arbitraggio che determina il prossimo detentore del bus.\nLo standard PCI supporta l'indirizzamento a 64 bit (non il trasferimento di dati a 64 bit per cui servirebbe un connettore pi\u00f9 lungo) direttamente sui connettori per indirizzamento a 32 bit. Attraverso i dual address cycles si trasferisce l'intero indirizzo: nel primo ciclo i 32 bit meno significativi, nel secondo ciclo i 32 bit pi\u00f9 significativi.\nL'architettura del bus PCI \u00e8 indipendente dal processore, le definizioni dei segnali permettono al bus di essere usato da diverse famiglie di processori. A causa della elevata velocit\u00e0 di trasferimento dati il numero di slot PCI su un singolo bus non deve superare le 3 o 4 unit\u00e0. Per permettere bus di espansione con pi\u00f9 di 3 o 4 slot la PCI SIG introdusse un meccanismo di PCI-to-PCI Bridge. I PCI-to-PCI Bridge sono degli ASIC che isolano elettricamente due bus PCI permettendo ai trasferimenti di essere inoltrati da un bus all'altro.\nDescrizione dei segnali PCI.\n Required Pins Optional Pins\n ----------------\n &lt;===AD[31:0]=====&gt;| |&lt;===AD[63:32]====&gt;\n &lt;===C/BE[3:0]#===&gt;| PCI |&lt;===C/BE[7:4]#===&gt;\n &lt;---PAR----------&gt;| Compliant |&lt;---PAR64--------&gt;\n | Device |&lt;---REQ64#-------&gt;\n &lt;---FRAME#-------&gt;| |&lt;---ACK64#-------&gt;\n &lt;---TRDY#--------&gt;| |\n &lt;---IRDY#--------&gt;| |&lt;---LOCK#--------&gt;\n &lt;---STOP#--------&gt;| |\n &lt;---DEVSEL#------&gt;| |----INTA#--------&gt;\n ----IDSEL--------&gt;| |----INTB#--------&gt;\n | |----INTC#--------&gt;\n &lt;---PERR#--------&gt;| |----INTD#--------&gt;\n &lt;---SERR#--------&gt;| |\n | |&lt;---SBO#---------&gt;\n &lt;---REQ#----------| |&lt;---SDONE--------&gt;\n ----GNT#---------&gt;| |\n | |&lt;---TDI-----------\n ----CLK----------&gt;| |----TDO----------&gt;\n ----RST#---------&gt;| |&lt;---TCK-----------\n | |&lt;---TMS-----------\n | |&lt;---TRST#---------\nPin di indirizzi e dati.\n C/BE[3:0]# Command Types \n 0000 Interrupt Acknowledge \n 0001 Special Cycle \n 0010 I/O Read \n 0011 I/O Write \n 0100 Reserved \n 0101 Reserved \n 0110 Memory Read \n 0111 Memory Write \n 1000 Reserved \n 1001 Reserved \n 1010 Configuration Read \n 1011 Configuration Write \n 1100 Memory Read Multiple \n 1101 Dual Address Cycle \n 1110 Memory Read Line \n 1111 Memory Write and Invalidate \nPin di supporto alla cache (opzionali).\nQuesti pin sono stati pensati per permettere di implementare una memoria cache su un bus PCI. Trasferiscono informazioni tra il bridge/cache e il target della memory request. Se una transazione risulta un hit su una linea di cache errata (dirty) il bridge/cache segnaler\u00e0 \u201csnoop backoff\u201d al target. Come risultato il target rieffettuer\u00e0 dei retry alla linea della cache finch\u00e9 il bridge/cache non completer\u00e0 l'operazione di writeback. Al target ora verr\u00e0 permesso di accedere alla cache per completare la propria operazione.\nQuesti pin di supporto cache sono implementati molto raramente nei moderni sistemi PCI. Per ragioni di performance, la memoria cache \u00e8 tipicamente accoppiata ad un bus che comunica con un processore che lavora a frequenze superiori di quelle del bus PCI.\nPin addizionali.\nQuesti segnali sono statici che vengono riferiti a terra o lasciati scollegati sulla scheda. Nella tabella seguente sono riportati i codici dei vari segnali.\n PRSNT1# PRSNT2# Add-in Board Configuration \n Open Open No board present \n Ground Open Board present, 25 W maximum \n Open Ground Board present, 15 W maximum \n Ground Ground Board present, 7.5 W maximum \nEsempi di diagrammi temporali del bus PCI.\nTransazione di una lettura (read) sul bus PCI.\n 1__ 2__ 3__ 4__ 5__ 6__ 7__ 8__ 9__\n CLK __| |__| |__| |__| |__| |__| |__| |__| |__|\n ____ ____________\n FRAME# |___________________________________|\n _____ ____ _____ ____ __________\n AD ----&lt;_____&gt;-----&lt;____&gt;&lt;_____&gt;&lt;____&gt;&lt;__________&gt;------\n Address Data1 Data2 Data3\n _____ __________________________________\n C/BE# ----&lt;_____&gt;&lt;__________________________________&gt;------\n Bus-Cmd BE#'s\n __________ _____ ______\n IRDY# |_______________________| |_____|\n ________________ _____ ______\n TRDY# |_____| |_________________|\n ________________ ______\n DEVSEL# |_____|_____________________________ \n Address Data Data Data\n Phase Phase Phase Phase\n Bus Transaction\nTransazione di una scrittura (write) sul bus PCI.\n 1__ 2__ 3__ 4__ 5__ 6__ 7__ 8__ 9__\n CLK __| |__| |__| |__| |__| |__| |__| |__| |__|\n ____ ________________________\n FRAME# |_______________________|\n _____ ____ ____ ____ _____________\n AD ----&lt;_____&gt;&lt;____&gt;&lt;____&gt;&lt;____&gt;&lt;_____________&gt;---------\n Address Data1 Data2 Data3\n _____ ____ ____ ______________________\n C/BE# ----&lt;_____&gt;&lt;____&gt;&lt;____&gt;&lt;______________________&gt;------\n Bus-Cmd BE-1 BE-2 BE-3\n __________ _____ ______\n IRDY# |___________| |_________________|\n __________ _________________ ______\n TRDY# |___________| |_____|\n ________________ ______\n DEVSEL# |_____|_____________________________|\n |&lt;---&gt;|&lt;---&gt;|&lt;---&gt;|&lt;---------------------&gt;|\n Address Data Data Data\n Phase Phase Phase Phase\n Bus Transaction"}
{"id": "83905", "revid": "767487", "url": "https://it.wikipedia.org/wiki?curid=83905", "title": "PCI X", "text": "Il PCI X \u00e8 un'interfaccia sviluppata per collegare al computer le pi\u00f9 svariate periferiche, presentata nel settembre del 1999 dallo stesso consorzio che nel 1992 predispose il protocollo PCI.\nStoria.\nIl progetto del PCI X \u00e8 nato dalla necessit\u00e0 di sviluppare un successore del bus PCI che sopperendo alle sue mancanze permettesse, nel contempo, di conservare il patrimonio di lavoro e di conoscenze sviluppato su di esso.\nQuando fu presentata l'interfaccia PCI X 66 questa operava con una larghezza di banda di oltre 266MBytes/s nell'implementazione a 32 bit e 533MBytes/s nell'implementazione a 64 bit. \nLa PCI X 2.0, evoluzione del PCI X, fu presentata dal PCI SIG (la commissione responsabile di stabilire gli standard dell'interfaccia PCI) nel 2002.\nCaratteristiche.\nOpera con il bus PCI X 133 a 64 bit con una larghezza di banda superiore ai 4GBytes/s per singolo canale consentendo di gestire volumi di dati davvero impressionanti, senza contare gli algoritmi per la gestione degli errori.\nInoltre il PCI X non offre solo una maggiore capacit\u00e0 di trasmissione, ma lo fa anche in maniera pi\u00f9 efficiente, difatti il tempo di latenza, ovvero il tempo necessario al bus per raggiungere la sua piena capacit\u00e0 di trasmissione, \u00e8 stato ridotto della met\u00e0.\nLo slot PCI-X \u00e8 retrocompatibile con le schede basate sullo standard PCI 2.x o superiore, perci\u00f2 una scheda PCI pu\u00f2 essere inserita in uno slot PCI-X."}
{"id": "83906", "revid": "122669327", "url": "https://it.wikipedia.org/wiki?curid=83906", "title": "Raffigurazione di un grafo", "text": "La raffigurazione dei grafi, o tracciamento dei grafi, \u00e8 una disciplina che si colloca tra la teoria dei grafi e l'informatica, che si occupa della rappresentazione dei grafi in due o tre dimensioni. Questa attivit\u00e0 \u00e8 motivata da importanti applicazioni della teoria dei grafi, come la progettazione di circuiti VLSI, la cartografia, la bioinformatica, l'analisi delle reti sociali. Essa richiede l'uso di nozioni di geometria e topologia e lo sviluppo di algoritmi e di impegnativi sistemi software.\nTeoria.\nConsideriamo una superficie S nello spazio tridimensionale. In particolare S potrebbe essere un piano, una sfera o un toro.\nIn teoria dei grafi si dice raffigurazione di un grafo G su una superficie S una figura tracciata su S in cui ogni nodo di G \u00e8 rappresentato da un punto diverso di S (punto-nodo) mentre ogni vertice {p,q} di G \u00e8 rappresentato da una curva (curva-spigolo) tendenzialmente regolare che ha le estremit\u00e0 nei punti-nodi corrispondenti a \"p\" e \"q\" e che non tocca nessun altro punto-nodo.\nQuando la superficie S \u00e8 un piano si parla di raffigurazione piana del grafo.\nDue raffigurazioni di un grafo sopra una superficie si dicono topologicamente equivalenti se si possono trasformare l'una nell'altra mediante una deformazione continua. Una tale deformazione non si pu\u00f2 far attraversare una curva-spigolo da un punto-nodo.\nTra le raffigurazioni di un grafo si distinguono quelle nelle quali non si hanno spigoli che si intersecano: queste vengono chiamate raffigurazioni planari.\nIn particolare, si distinguono le raffigurazioni piane planari.\nEsistono grafi che non possiedono raffigurazioni piane planari, quali, ad esempio, i grafi di Kuratowski. Si possono ottenere raffigurazioni planari per ogni grafo a patto di complicare la superficie di immersione: da un punto di vista intuitivo, si tratta di aggiungere a tale superficie un sufficiente numero di \"manici\".\nCriteri sul disegno di grafi.\nGrafi planari.\nSi definisce planare un grafo che pu\u00f2 essere disegnato sul piano in modo che le connessioni tra i nodi possano essere rappresentate da segmenti che non si intersecano. Un disegno senza intersezioni tra archi rende il grafo molto comprensibile ad occhio umano \nAlgoritmi.\nAlgoritmi Force directed.\nGli algoritmi force-directed, cio\u00e8 orientati alle forze, sono una classe di algoritmi per disegnare grafi.\nUn algoritmo di questo tipo considera il disegno del grafo come un sistema fisico, in cui sono in gioco forze sui nodi. \nAd esempio l'algoritmo di Eades (1984) prevede che vi siano forze attrattive tra i nodi adiacenti, come avviene in una molla. Queste forze fanno s\u00ec che i nodi adiacenti si avvicinino nel disegno finale. \nAllo stesso tempo l'algoritmo di Eades considera forze repulsive tra i nodi non adiacenti, queste forze fanno s\u00ec che due nodi non adiacenti tendano ad allontanarsi nel disegno finale. \nL'energia totale del sistema fisico diminuira' se i nodi adiacenti sono vicini e i nodi non adiacenti sono lontani. Un disegno comprensibile e gradevole \u00e8 correlato ad un sistema fisico con bassa energia.\nCollegamenti esterni.\nI siti web sottoindicati sono particolarmente degni di nota."}
{"id": "83913", "revid": "125735692", "url": "https://it.wikipedia.org/wiki?curid=83913", "title": "Kirghizistan", "text": "Il Kirghizistan (in kirghiso \u041a\u044b\u0440\u0433\u044b\u0437\u0441\u0442\u0430\u043d, \"K\u0131rg\u0131zstan\", ), in italiano anche \"Chirghisia\", \"Kirghisia\" o \"Kirghizia\", ufficialmente Repubblica del Kirghizistan \u00e8 uno Stato indipendente dell'Asia centrale, senza sbocco sul mare. Confina con Cina, Kazakistan, Tagikistan e Uzbekistan.\nLa capitale e citt\u00e0 pi\u00f9 importante \u00e8 Bi\u0161kek, chiamata \"Frunze\" durante il periodo sovietico. La superficie \u00e8 poco meno di , la popolazione ammonta a abitanti (stima 2010).\nIl Kirghizistan prende il nome dal popolo dei kirghisi, unito a \"-stan\" che significa \"paese\".\nDal 1936, con il nome di Repubblica Socialista Sovietica Kirghisa, fu una Repubblica federata dell'Unione Sovietica fino al 1991, anno in cui divenne indipendente dall'URSS, dal 1992 \u00e8 membro delle Nazioni Unite.\nStoria.\nStoria antica.\nI primi abitanti del Kirghizistan furono il popolo degli Sciti, che qui si stabilirono dal VI al V secolo a.C. Successivamente la zona sudorientale fu parte dell'Impero persiano achemenide, pi\u00f9 precisamente della Satrapia della Sogdiana, che aveva come fulcro e capoluogo la citt\u00e0 uzbeka di Samarcanda. La Sogdiana fu espugnata nel 327 a.C., quando anche la zona dell'odierno Kirghizistan cadde in gran parte sotto l'influenza del Regno di Macedonia di Alessandro Magno. Dunque pass\u00f2 al dominio della dinastia seleucide sino a che l'avvento dei Parti non pose fine completa all'et\u00e0 ellenistica in queste zone. I Sogdiani, indigeni sciti della zona, erano noti per la loro tolleranza verso le religioni altrui. Il buddismo, il manicheismo, i nestoriani e i seguaci di Zoroastro avevano significative quantit\u00e0 di adepti e rimasero fra i principali attori del commercio sulla via della seta fino alle invasioni dei musulmani nell'VIII secolo.\nStoria medioevale ed et\u00e0 moderna.\nUn passo importante nella storia kirghisa fu l'avvento dei Turchi, nel IV secolo, che diedero il nome ai Kirghisi (da \"kyrgyz\", \"rosso\"), e nell'VIII, quando sopraggiunsero gli Arabi, e nell'840, quando arrivarono gli Uiguri. Di conseguenza i popoli kirghisi fin dall'et\u00e0 medievale furono incrocio di culture, religioni, tradizioni ed etnie differenti.\nNel 1207 la terra fu conquistata dall'Impero mongolo di Gengis Khan, per essere parte del Khanato Chagatai. Nel 1510 per il popolo kirghiso arriv\u00f2 la libert\u00e0, ma provvisoria, poich\u00e9 furono frequenti le invasioni di Calmucchi, Manci\u00f9 e Uzbeki. Questo periodo di forte instabilit\u00e0 dur\u00f2 per tre secoli, sino all'Ottocento, quando il Kirghizistan entr\u00f2 anche formalmente a essere parte dell'uzbeko Khanato di Kokand.\nEt\u00e0 contemporanea.\nIl Khanato fu occupato nel 1876 dall'Impero russo; inizi\u00f2 cos\u00ec il lungo periodo egemonico russo sul Kirghizistan. I kirghisi tentarono parecchie insurrezioni, che durarono molto tempo, e molti emigrarono in Afghanistan, insofferenti al potere russo, o in Cina. La pi\u00f9 forte ribellione avvenne nel 1916, repressa nel sangue.\nLa sovranit\u00e0 russa dunque continu\u00f2, e fu nel 1918 che inizi\u00f2 l'era dei Soviet. Per il Kirghizistan inizi\u00f2 un'et\u00e0 di scolarizzazione e alfabetizzazione di massa, e di forte industrializzazione connessa all'urbanizzazione del territorio, arido e selvaggio. Ci\u00f2 continu\u00f2 per tutto il Novecento, nonostante la forte repressione di movimenti contrari al regime, ma nacquero dei movimenti culturali clandestini. Contemporaneamente, inizi\u00f2 un periodo di conflitto etnico con la minoranza uzbeka della regione di O\u0161.\nDal 1990 al 2010.\nI conflitti etnici non si fermarono nemmeno con l'indipendenza del Paese, nel 1990, in seguito allo scioglimento dell'URSS: nonostante la formale indipendenza, dal punto di vista economico vi era infatti ancora una stretta connessione con il governo di Mosca. Venne eletto come primo Presidente Askar Akayev, che nel 1991 annunci\u00f2 le dimissioni dal Partito Comunista dell'Unione Sovietica, e il 31 agosto 1991 l'indipendenza divent\u00f2 completa. Scandali politici di corruzione colpirono il Paese nel 1993, e Akayev cambi\u00f2 il governo, ma rimase Presidente, prolungando la durata della sua carica con un referendum ove ricevette il 96,2% dei voti positivi. Akayev form\u00f2 un nuovo Parlamento nel 1995 e rimase al potere sino al 2005, quando dopo elezioni considerate non trasparenti anche dall'OSCE (la CSI ebbe opinione contraria) si dovette dimettere in seguito alle violente proteste contro il suo potere, considerato un regime corrotto e autoritario. Questa fu la cosiddetta rivoluzione dei tulipani.\nFu eletto nel luglio dello stesso anno Kurmanbek Bakiyev con l'89% dei voti, con la speranza di un cambiamento per il Paese. Ma, per gli oppositori, la speranza fu vana: secondo i giudizi su di lui negativi egli non avrebbe mantenuto le promesse di dare pi\u00f9 potere al Parlamento, di non limitare la libert\u00e0 di manifestazione del pensiero e di opposizione, di estirpare la corruzione e di risolvere i problemi economici. Bakiyev fu rieletto nel 2009 col 76,12% dei voti. Le elezioni non furono considerate trasparenti dall'OSCE, che le consider\u00f2 macchiate da brogli, nonch\u00e9 circondate da un contesto tutto favorevole al presidente Bakiyev, con un'informazione totalmente controllata a suo favore.\nGli oppositori considerarono dunque Bakiyev alla stregua di un semi-dittatore, e ci\u00f2 port\u00f2 a continue proteste, che arrivarono al culmine nell'aprile del 2010. Il 6 aprile grandi folle di oppositori si riversarono nelle strade, per chiedere le dimissioni del Presidente. Le proteste si fecero sempre pi\u00f9 violente (almeno 75 furono i morti). I manifestanti occuparono la sede dei servizi segreti, e infine, la TV di Stato. Una donna, Roza Otunbayeva, a capo degli oppositori, divenne Presidente del Kirghizistan con un colpo di Stato, \"ad interim\", con la promessa di nuove elezioni democratiche a fine anno, per riportare il Paese alla democrazia.\nMa le violenze non cessarono nemmeno dopo la fuga di Bakiyev in Kazakistan, e si aprirono su altri fronti. Nel giugno 2010, nella citt\u00e0 di Osh, si arriv\u00f2, per l'instabilit\u00e0 anche politica del Paese, a un culmine di sanguinose violenze, che hanno rischiato di far sfociare il tutto in un vero e proprio conflitto civile, violenze etniche tra kirghisi e minoranza uzbeka. i profughi sono con 191 decessi accertati, ma la Otumbayeva ha dichiarato che probabilmente i morti sono almeno , e ha chiesto l'aiuto russo e internazionale. Il 3 luglio 2010 Roza Otunbayeva ha giurato come Presidente della Repubblica e anche come Capo di governo; Nel 2011 la Otunbayeva non si \u00e8 ripresentata alle elezioni spianando la strada a Almazbek Atanbayev.\nGeografia.\nIl Kirghizistan ha una superficie di circa (circa due terzi dell'Italia) di cui il 94% montuoso. L'altitudine media del paese \u00e8 di Circa il 40% della regione kirghisa supera i e per tre quarti \u00e8 coperta da nevi e ghiacci perenni.\nLa caratteristica morfologica principale \u00e8 la catena del Tien Shan nella parte sud-orientale del paese. Le sue cime, il suggestivo gruppo del Kokshal-Tau, formano uno splendido confine naturale con la Cina che culmina nel Pik Pobedy (), il punto pi\u00f9 alto del Kirghizistan nonch\u00e9 la seconda vetta della ex Unione Sovietica. La catena del Tien Shan, che taglia il paese a met\u00e0, e gli Alay del Pamir a sud formano una sorta di tenaglia intorno alla valle di Fergana.\nIn una grande insenatura al margine del Tien Shan si trova il lago Ysyk-K\u00f6l, profondo quasi , che non ghiaccia mai. Uno dei gioielli del patrimonio lacustre kirghiso \u00e8 il piccolissimo Songk\u00f6l, che si apre in una rientranza pi\u00f9 piccola a sud-ovest. Le uniche zone di pianura di una certa rilevanza sono le valli del Chui e di Talas, adiacenti al Kazakistan. I fiumi principali sono il Naryn, che percorre quasi l'intera lunghezza del paese fino a confluire nel Syr-Darya nella valle di Fergana, e il Chui che scorre lungo il confine col Kazakistan. I fiumi Ak Shyrak, Inylchek e Sary Jaz, dal montagnoso sud-est del paese confluiscono nel bacino del Tarim, in Cina. Il Kyzyl-Suu, nell'estremo sud della repubblica, \u00e8 l'unico corso d'acqua che alimenta le acque dell'Amu-Darya.\nOgni anno il Kirghizistan offre rifugio a migliaia di uccelli migratori, tra cui rare specie di gru e oche selvatiche. Si ritiene inoltre che il paese ospiti la seconda pi\u00f9 nutrita popolazione al mondo di leopardo delle nevi, sebbene il numero degli esemplari stia rapidamente diminuendo. I laghi Issyk-Kul e Sary\u010delek sono riserve della biosfera dell'UNESCO.\nDi notevole importanza paleontologica \u00e8 la zona della formazione Madygen in cui sono stati ritrovati numerosi fossili di pesci e rettili, inconsueti per altre zone.\nPopolazione.\nIl paese ha una popolazione complessiva di abitanti, con una densit\u00e0 media di 25 abitanti per km\u00b2 (2004). Il 34% vive in centri urbani; le zone pi\u00f9 popolate sono la valle di Fergana, nella parte sudoccidentale del paese, e la valle del fiume \u010cu, nel nord.\nEtnie.\nI kirghisi costituiscono il 72,6% della popolazione (dati 2014), per il resto formata da uzbeki (14,4%), concentrati perlopi\u00f9 nella valle di Fergana, russi (6,4%) che vivono principalmente nella capitale e in altri centri industriali, ucraini, tatari e tedeschi. Le tensioni fra uzbeki e kirghisi per la distribuzione di terre e case sfoci\u00f2, nel 1990, in violenti scontri che causarono la morte di oltre 200 persone, nonch\u00e9 nel 2010, ufficialmente 191, ma almeno 2000 secondo la presidentessa \"ad interim\" Roza Otunbayeva.\nReligione.\nLa religione maggioritaria \u00e8 quella musulmana seguita da circa il 90% della popolazione. Circa il 7% della popolazione \u00e8 di religione cristiana, di cui il 3% cristiana ortodossa, mentre altre religioni sono il 3% (soprattutto ebrei, buddisti e baha'i).\nLingue.\nIl Kirghizistan \u00e8 una delle due ex repubbliche sovietiche dell'Asia Centrale (assieme al Kazakistan) ad aver mantenuto il russo come lingua ufficiale dopo l'indipendenza, affiancandogli il kirghiso - appartenente al gruppo delle lingue turche - e rendendo il Kirghizistan un paese bilingue. Questa decisione fu un chiaro segnale di benvenuto nel nuovo paese indipendente per i russi etnici residenti, uno sforzo per ridurre l'inevitabile fuga di cervelli.\nIl kirghiso appartiene al gruppo delle lingue turche e fino al XX secolo veniva scritto in alfabeto arabo. Nel 1928 si pass\u00f2 all'alfabeto latino, che ebbe vita breve: nel 1941 venne rimpiazzato dal cirillico.\nIn generale, la popolazione in tutto il paese capisce e parla il russo, eccetto in alcune aree remote di montagna; il russo \u00e8 la lingua madre della maggior parte degli abitanti di Bi\u0161kek, e la maggior parte degli affari economici e politici sono condotti in questa lingua. Fino a poco tempo fa, il kirghiso era una lingua da parlare in ambito familiare e veniva usato raramente durante i convegni o altri eventi ufficiali. Tuttavia oggi la maggior parte degli incontri parlamentari sono condotti in kirghiso, con traduzione simultanea per chi non conosce questa lingua.\nA grande linee si pu\u00f2 affermare che il russo \u00e8 predominante nel nord e nel nord-est, il kirghiso nel sud-est e l'uzbeko nel sud, nel sud-ovest e nelle zone di O\u0161 e \u017dalalabad).\nOrdinamento dello Stato.\nSuddivisioni amministrative.\nIl Kirghizistan \u00e8 diviso in sette regioni (\"oblast\"'), con due citt\u00e0 a statuto speciale, il cui status equivale a quello delle regioni (\"shaar\"); le regioni sono a loro volta suddivise in distretti.\nLe 7 regioni sono Batken, \u010cuj, Naryn, O\u0161, Talas, Ysyk-K\u00f6l e \u017dalalabad. Le due \"shaar\" sono la capitale Bi\u0161kek e O\u0161, rispettivamente le due citt\u00e0 pi\u00f9 grandi del Paese.\nEnclavi ed exclavi.\nIl Kirghizistan ha un'exclave, il minuscolo villaggio di Barak (627 abitanti) nella valle di Fergana, all'interno dell'Uzbekistan, situato tra Andijan e il confine uzbeko-kirghiso.\nViceversa sono presenti quattro enclavi uzbeche all'interno del territorio kirghiso: l'enclave di Sokh (popolata quasi interamente da tagiki) e quella di Shohimardon (a maggioranza uzbeki con circa il 10% di kirghisi). Le restanti due enclavi sono due piccolissimi territori: Chong-Kara (altres\u00ec chiamato \"Kalacha\"), sul fiume Sokh al confine con l'Uzbekistan e Jangail.\nSono presenti anche due enclavi appartenenti al Tagikistan: Vorukh (poco pi\u00f9 di , con una popolazione stimata tra i e i abitanti, quasi esclusivamente tagiki, distribuiti in 17 villaggi), 45 chilometri a sud di Isfara sulla riva destra del fiume Karafshin e un piccolo insediamento nei pressi della stazione ferroviaria kirghisa di Kairagach.\nPolitica.\nStato federato all'URSS dal 1936, il Kirghizistan \u00e8 diventato indipendente il 31 agosto 1991. In base alla costituzione promulgata nel 1993 e successivamente emendata nel 1994, nel 1996 e nel 2016, il Paese \u00e8 una repubblica parlamentare unitaria. Il presidente pu\u00f2 nominare e revocare il primo ministro e i membri del governo e quello di emanare leggi direttamente. L'esercizio del potere legislativo spetta, oltre che al Presidente e in base agli emendamenti costituzionali del 1994, a un parlamento bicamerale (Jogorku Kenesh) \u2013 formato dall'assemblea legislativa (camera alta composta da 35 membri esimi) e dall'Assemblea dei rappresentanti (camera bassa composta da 70 membri), che restano in carica per cinque anni.\nPolitica interna.\nIl Paese \u00e8 stato a lungo dominato dalla figura carismatica di Askar Akayev, il quale nel 2005 ha dovuto cedere il potere al leader dell'opposizione Kurmanbek Salievi\u010d Bakiev in seguito alle violente proteste di piazza (cd. rivoluzione dei tulipani). Tuttavia, in base agli accordi raggiunti tra i due leader, Akayev ha ottenuto una nuova carica vitalizia ufficiale, quella di \"Primo Presidente dei Kirghisi\". Il nuovo presidente eletto Bakiev si era guadagnato la fiducia del popolo promettendo una riforma radicale dello stato: maggior democrazia, sviluppo economico, lotta alla corruzione. Di fatto le cose sono andate molto diversamente: Bakiev ha modificato pi\u00f9 volte la costituzione accrescendo i propri poteri, ha chiuso le sedi di alcuni giornali non graditi ed ha fatto arrestare alcuni esponenti politici dell'opposizione; nel 2007 ha represso con violenza le proteste dell'opposizione, che lo accusava di corruzione e di aver ignorato le sue promesse del 2005. Per ultimo pare che la sua rielezione nel 2008 sia stata ottenuta con brogli elettorali..\nBakiev ha inoltre avuto una progressiva sfiducia da parte della Russia di Putin per non aver fatto rimuovere come invece aveva detto, una base aerea americana a Manas nel territorio del Kirghizistan.\nNel marzo 2010 la leader dell'opposizione si recava a Mosca per chiedere appoggio al governo russo. Dopo averlo ottenuto \u00e8 scoppiata una progressiva rivolta nella capitale. Il 7 aprile 2010 l'opposizione ha indetto una grande manifestazione di piazza aizzando il malcontento popolare. Violenti scontri di piazza nella capitale hanno portato alla fuga del presidente Bakiev e all'autoproclamazione di un nuovo governo ad interim della leader dell'opposizione Roza Otunbayeva. Il nuovo governo ha chiesto immediatamente aiuti umanitari alla Russia e il premier Putin ha subito accordato il suo appoggio al nuovo governo. L'ex presidente Bakiyev rifugiatosi nella citt\u00e0 di Osh rifiuta di riconoscere il nuovo governo, dichiarando che il suo governo \u00e8 l'unico legittimato da una elezione democratica. Bakiyev successivamente sar\u00e0 costretto all'esilio in Bielorussia, ma nella citt\u00e0 di Osh nascer\u00e0 un vero e proprio conflitto civile a sfondo etnico, che causer\u00e0 da 191 vittime a dieci volte tanto questo numero.\nLe elezioni di novembre 2011 sono state vinte da Almazbek Atambayev, leader del partito socialdemocratico e allora primo ministro. Atambayev ha prestato giuramento come presidente il 1\u00ba dicembre 2011 e Omurbek Babanov \u00e8 stato nominato primo ministro.\nNell'ottobre 2020 il Paese \u00e8 stato scosso da violente proteste quando i cittadini sono scesi in piazza, contestando i risultati delle elezioni parlamentari del 4 ottobre 2020 che avevano visto i due partiti vicini a Sooronbay Jeenbekov, l\u2019attuale presidente, vincere la quasi totalit\u00e0 dei seggi. \nPolitica estera.\nIl Kirghizistan \u00e8 membro delle Nazioni Unite, dell'OCSE, del Fondo Monetario Internazionale, della Comunit\u00e0 degli Stati Indipendenti, del Consiglio Turco, dell'Organizzazione internazionale della cultura turca, dell'Organizzazione di cooperazione economica, dell'Organizzazione della cooperazione islamica, dell'Organizzazione mondiale del commercio, dell'Organizzazione per la Cooperazione di Shanghai e dell'Organizzazione della cooperazione centro-asiatica.\nLe controversie nella Valle Isfara ritardano il completamento della delimitazione del confine meridionale con il Tagikistan. Inoltre la delimitazione di circa 200 km di confine con l'Uzbekistan \u00e8 ostacolata da gravi controversie tra i due paesi su enclavi e altre aree.\nEconomia.\nDurante il periodo sovietico l'economia del paese, basata tradizionalmente sull'agricoltura, ricevette forte impulso nel settore industriale, che attualmente occupa il 12% della forza lavoro e fornisce il 26,2% del PIL. Il settore pi\u00f9 redditizio \u00e8 quello estrattivo, favorito dalla presenza di vasti giacimenti di carbone, oro, antimonio e uranio, mentre l'industria manifatturiera \u00e8 ancora limitata alla lavorazione di prodotti agricoli, come lana, carne e pelli. Nel 2012 il prodotto interno lordo del paese, a parit\u00e0 di potere d'acquisto, ammontava a 13,1 miliardi di dollari USA, pari a dollari pro capite.\nNonostante la scoperta di alcuni giacimenti di gas naturale e petrolio nella valle di Fergana, il paese \u00e8 tuttora dipendente dall'importazione di combustibili. I fiumi Naryn e \u010cu sono impiegati, sebbene non ancora al massimo del loro potenziale, per la produzione di energia idroelettrica.\nL'agricoltura occupa il 52% della forza lavoro e, insieme all'allevamento di cavalli, pecore e bovini, costituisce una voce importante per l'economia della nazione (38,6% del PIL nel 2002). Gli estesi sistemi d'irrigazione permettono la coltivazione di cotone, cereali, riso, ortaggi, frutta, tabacco e barbabietole da zucchero.\nIl paese, uno dei primi fra le ex repubbliche sovietiche dell'Asia centrale a intraprendere programmi di riforma, dopo l'indipendenza ha vissuto un periodo di stagnazione economica. Il PIL \u00e8 sceso di circa il 25% nel 1992, con un calo proporzionalmente anche pi\u00f9 ingente nella produzione di carbone e di gas. Il governo ha cos\u00ec ripiegato sulla definizione di piani produttivi di stile sovietico per far fronte alla crisi nel settore energetico. Le conflittualit\u00e0 etniche hanno rallentato la privatizzazione delle terre, ma un compromesso legislativo sulla loro distribuzione \u00e8 stato comunque raggiunto.\n\u00c8 stata inoltre introdotta una riforma monetaria nell'ambito della quale la banca centrale \u00e8 stata resa indipendente dal controllo parlamentare e governativo, e ci\u00f2 ha permesso al Kirghizistan di diventare la prima delle ex repubbliche sovietiche a coniare, nel 1993, una propria moneta (il som kirghiso), violando per\u00f2 le regole stabilite dalla CSI e incontrando l'opposizione da parte di numerosi stati vicini. Nel gennaio del 1994 il Paese ha formato con il Kazakistan e l'Uzbekistan un'area di libero scambio commerciale.\nI fiumi del Kirghizistan offrono un vasto potenziale nel settore dell'energia idroelettrica, sebbene oggi coprano soltanto il 25% del fabbisogno nazionale, e l'espansione degli impianti gi\u00e0 esistenti, cos\u00ec come la creazione di nuove centrali, non mancheranno di far emergere importanti questioni ambientali. Le riserve kirghise di acqua dolce, intrappolate sotto forma di ghiacciai, restano oggi la pi\u00f9 grande risorsa naturale del paese.\nAmbiente.\nL'uranio destinato alla macchina militare nucleare sovietica veniva estratto in Kirghizistan (che per questo si era guadagnato il titolo di \u00abfortezza atomica del Tian Shan\u00bb) e almeno 50 siti minerari abbandonati nel solo Kirghizistan potrebbero diffondere scorie radioattive instabili o contaminare le falde acquifere circostanti.\nNel 1998 quasi due tonnellate di cianuro di sodio destinate alla miniera d'oro kirghisa di Kumtor si sono incidentalmente riversate nel fiume Barsko\u00f6n e, di conseguenza, nelle acque dell'Ysyk-K\u00f6l.\nArte.\nLetteratura.\nIl capolavoro della letteratura popolare kirghisa \u00e8 l'epica del Manas, nome di un leggendario condottiero kirghiso che guida il suo popolo nelle guerre contro i mongoli calmucchi. L'opera ebbe per secoli una tradizione essenzialmente orale, in alcune versioni raggiunge i versi e, fatto pi\u00f9 sorprendente, ha continuato a venire recitata, mimata e ampliata da aedi specializzati (detti \"akyn\") almeno da cinque secoli a questa parte, venendo parzialmente trascritta e studiata solo a partire dal XIX secolo.\nNell'Ottocento abbiamo anche \"akyn\" che compongono o raccolgono e cantano saghe di tono filosofico o politico (anti-zarista) come ad esempio Toktogul Satylganov, Barpy Alikulov, Togolok Moldo, tutti personaggi che godettero di grande popolarit\u00e0 e in generale cominciarono a trascrivere le proprie composizioni solo dopo la Rivoluzione d'Ottobre.\nUna letteratura kirghisa colta si sviluppa soprattutto a partire dall'era sovietica allorch\u00e9 la lingua adott\u00f2 l'alfabeto cirillico. Negli anni Trenta vengono introdotti il dramma e la novella su modelli europei, e si comincia a tradurre molto dal francese e dal russo; diversi scrittori si esprimono in russo o sono comunque bilingui. A livello estetico e tematico, la letteratura kirghisa di epoca sovietica si sintonizza ampiamente con i dettami del \"realismo socialista\" e l'estetica delle \"forme nazionali\" dell'arte. Tra gli autori emerge soprattutto \u010cyngyz Ajtmatov, gi\u00e0 ministro del governo Gorba\u010d\u00ebv e ambasciatore del Kirghizistan a Bruxelles, che si afferma anche sul piano internazionale con il racconto \"Jamila\" e con i romanzi \"Il battello bianco\" e \"Patibolo\" (il quale ultimo, riprende un po' il tema de \"Il maestro e Margherita\" di Bulgakov). Con la recentemente riacquistata indipendenza, dopo la caduta dell'URSS, si sono messe in moto altre complesse dinamiche di distanziamento dalla cultura russa e di contemporaneo rinsaldamento del legame con la tradizione islamica da un lato, e con il patrimonio folcloristico-culturale panturco dall'altro.\nDa ricordare infine che esistono nel Paese altre tradizioni letterarie legate alle due minoranze pi\u00f9 importanti: russa e uzbeka.\nIl poeta italiano Giacomo Leopardi si richiam\u00f2 a tradizioni dei pastori kirghisi nel comporre il \"Canto notturno di un pastore errante dell'Asia\".\nSport.\nLo sport nazionale \u00e8 il Kok boru anche chiamato Buzkashi, \u00e8 un gioco equestre simile al polo in cui i partecipanti, ovvero i cavalieri delle due squadre formate da 4 giocatori, 2 attaccanti e 2 difensori, si scontrano usando la carcassa di una capra morta come palla per fare punti nelle 4 porte chiamate Tai kazan poste alle estremit\u00e0 di un campo di 200 metri di lunghezza per 70 metri di larghezza. Le partite sono formate da 3 tempi da 20 minuti."}
{"id": "83914", "revid": "2178", "url": "https://it.wikipedia.org/wiki?curid=83914", "title": "Bandiera di Kiribati", "text": ""}
{"id": "83916", "revid": "117998493", "url": "https://it.wikipedia.org/wiki?curid=83916", "title": "DaDaBIK", "text": "DaDaBIK \u00e8 un generatore di Web application (Web application builder) scritto in PHP che permette di creare velocemente un semplice CRUD (\"create, read, update, delete\") database front-end o una pi\u00f9 sofisticata database-driven Web application senza scrivere codice.\nI DBMSs ufficialmente supportati sono: MySQL, PostgreSQL e SQLite e, dalla versione 9.2, Microsoft SQL Server.\nStoria.\nUna prima versione di DaDaBIK, pubblicata nel 2001 da Eugenio Tacchini, funzionava solo con MySQL.\nStato attuale.\nLa versione corrente \u00e8 la 10.5 \"Manarola\" (pubblicata il 14 gennaio, 2021). L'autore originale si occupa del codice \"core\" dell'applicazione, mentre Simone Magnaschi si occupa del UX / UI design. Un gruppo di utenti madrelingua mantiene la traduzione / localizzaione del front-end (disponibile in 19 lingue).\nFeature.\nAlcune delle principali feature sono: form customization (es. etichette, scelta tra differenti tipologie di HTML input field, content check), menu a tendina table-driven, master/details view, file upload, CSV e PDF export, Audit/revision, campi condizionali, campi calcolati, controllo duplicazioni in inserimento, autenticazione, meccanismi di restrizione su consultazione dei dati/modifica/cancellazione, e-mail alert.\nPopolarit\u00e0.\nDaDaBIK \u00e8 stato utilizzato da diverse importanti organizzazioni come l'University of Cambridge e l'Universit\u00e0 Cattolica del Sacro Cuore ed \u00e8 uno dei pi\u00f9 popolari PHP database tool.\nSignificato del nome.\nDaDaBIK \u00e8 un acronimo ricorsivo che sta per DaDaBIK is a DataBase Interfaces Kreator."}
{"id": "83917", "revid": "822046", "url": "https://it.wikipedia.org/wiki?curid=83917", "title": "Effetto triboelettrico", "text": "L'effetto triboelettrico \u00e8 un fenomeno elettrico che consiste nel trasferimento di cariche elettriche, e quindi nella generazione di una tensione, tra materiali diversi (di cui almeno uno isolante) quando vengono strofinati tra di loro. La parola che descrive il fenomeno deriva dal greco \"tribos\", che significa appunto strofinio (da cui deriva anche tribologia: studio dei fenomeni di attrito, triboluminescenza: emissione luminosa di alcuni materiali per strofinio). L'ambra, per esempio, pu\u00f2 caricarsi elettricamente in questo modo e attirare corpi leggeri. Questa propriet\u00e0 era nota fin dall'antichit\u00e0 (Talete di Mileto VI secolo a.C., Teofrasto di Ereso, Plinio il vecchio), e port\u00f2 alla nascita della parola \"elettricit\u00e0\", dal nome greco dell'ambra: \"electron\".\nSecondo il teorema di Bohr-Van Leeuwen, l'effetto triboelettrico non si pu\u00f2 spiegare per mezzo della fisica classica.\nSerie triboelettrica.\nVari materiali sono elencati nella tabella a destra in base alla polarit\u00e0 e all'intensit\u00e0 della carica acquisita. Un materiale in cima alla tabella tende a cedere elettroni (e caricarsi positivamente). Quelli vicini al fondo tendono ad accettare elettroni e caricarsi negativamente. Ad esempio mettendo a contatto del nylon e del teflon, il nylon si caricher\u00e0 positivamente e il teflon negativamente. Ma se il nylon viene strofinato sulla pelle si caricher\u00e0, in maniera pi\u00f9 debole, negativamente. Maggiore \u00e8 la distanza nella tabella e maggiore \u00e8 l'intensit\u00e0 della carica generata.\nLa tabella ha valore indicativo: altre fonti la riportano con leggere variazioni.\nLa polarit\u00e0 e l'intensit\u00e0 della carica generata dipendono oltre che dai materiali anche da altri fattori come:\ne, probabilmente, da altre cause ancora non bene conosciute.\nDescrizione del fenomeno.\nLa formazione delle cariche elettrostatiche non richiede necessariamente lo strofinio. In realt\u00e0 il trasferimento di elettroni da un materiale all'altro si manifesta anche con il semplice contatto.\nAd esempio nello srotolamento del nastro adesivo (di cellulosa).\nQui non si ha strofinio. La striscia del nastro adesivo \u00e8 a contatto con lo strato di collante. Quando si srotola il nastro si allontana la striscia di cellulosa dalla colla (che erano in buon contatto col nastro avvolto). Nel distacco si ha trasferimento di elettroni dalla colla al nastro: la colla si carica positivamente, il nastro sottostante negativamente. I potenziali elettrici che si generano sono dell'ordine delle decine di kV.\nEffetti triboelettrici possono manifestarsi anche tra solidi e liquidi o gas.\nEffetti microscopici.\nMettere a contatto due superfici determina un fenomeno detto di adesione: si formano dei legami chimici nei punti di contatto. Per punti di contatto si intendono i punti in cui la distanza tra atomi dei due diversi materiali \u00e8 dell'ordine di qualche \u00c5. Si tratta, in genere, di piccole percentuali delle superfici vicine. In questi punti di interazione tra i due materiali gli elettroni sono legati ai rispettivi atomi con energie diverse e possono passare dagli atomi di un materiale in cui l'energia del legame \u00e8 inferiore a quello in cui \u00e8 maggiore. L'energia di legame per estrarre un elettrone \u00e8 caratterizzata dalla funzione lavoro.\nI materiali che acquistano elettroni (carica elementare negativa) si caricano negativamente, mentre quelli che cedono elettroni si caricano positivamente.\nSe i materiali sono conduttori si avr\u00e0 una redistribuzione uniforme degli elettroni in un tempo caratteristico (detto tempo di rilassamento); altrimenti la carica elettrica rimarr\u00e0 localizzata nei punti in cui \u00e8 avvenuto lo scambio, con effetto triboelettrico pi\u00f9 accentuato. Lo strofinio non fa altro che aumentare, nel tempo, i punti di contatto tra le superfici e quindi moltiplicare il fenomeno.\nVa notato che nel contatto si pu\u00f2 manifestare anche scambio di ioni o frammenti di intere molecole e che a livello microscopico vi sono aspetti del fenomeno simili all'attrito.\nAl momento del distacco, a causa del forte campo elettrico presente, si manifestano fenomeni di scarica elettrica che portano a riscaldamento (fenomeni piroelettrici) e ritorno parziale degli elettroni scambiati al materiale originario (in inglese: c\"harge backflow\").\nEffetti macroscopici.\n\u00c8 esperienza comune la piccola scarica elettrica che si manifesta (particolarmente quando l'umidit\u00e0 presente nell'aria \u00e8 modesta) dopo aver camminato su un tappeto sintetico e si tocca la maniglia di una porta. Se il tappeto \u00e8 di nylon e le suole delle scarpe sono di gomma il contatto tra scarpe e tappeto crea un trasferimento di elettroni dal tappeto alle scarpe lasciando il tappeto carico positivamente e le suole delle scarpe cariche negativamente. Entrambi i materiali sono isolanti e quindi le cariche restano localizzate. Per induzione (o influenza) elettrostatica tra le scarpe e il corpo umano (conduttore) si ha una separazione di cariche: i piedi si caricano positivamente e la parte alta del corpo, come le mani, si carica negativamente. Quando si avvicina la mano alla maniglia della porta la carica negativa si trasferisce rapidamente (i tempi sono dell'ordine del microsecondo) verso di essa producendo, in versione ridotta, un processo simile alla formazione di un fulmine.\nVa notato che tensioni statiche generate in questo modo se inferiori a circa 3500 Volt non vengono avvertite da una persona ma possono danneggiare un computer se non adeguatamente protetto.\nTriboelettricit\u00e0 nel commercio e nell'industria.\nI circuiti integrati usati negli apparati elettronici moderni sono molto sensibili alle scariche elettriche (a differenza delle vecchie apparecchiature a valvole termoioniche). I problemi che ne possono derivare vanno dal temporaneo malfunzionamento con perdita di dati, a danni permanenti o latenti.\nProprio per questo non \u00e8 pi\u00f9 possibile mettere in commercio (marchio CE) apparecchi che non rispettino alcune normative specifiche (test EMC e nello specifico: test ESD \"ElectroStatic Discharge\") che garantiscono una certa immunit\u00e0 a questi disturbi.\nIl problema \u00e8 rilevante anche nell'industria di produzione dei semiconduttori (nelle \"clean room\") in quanto l'elettricit\u00e0 statica crea adesione di impurezze durante fasi critiche della lavorazione dei semiconduttori con diminuzione di rendimento nella produzione.\nAnche l'industria che costruisce apparecchiature elettroniche deve creare aree opportunamente protette dalle cariche elettrostatiche in cui avviene la manipolazione e il montaggio di componenti particolarmente delicati.\nL'effetto triboelettrico \u00e8 importante anche per le industrie che si occupano di materiali infiammabili ed esplosivi dove la formazione di cariche elettrostatiche pu\u00f2 avere effetti disastrosi.\nGeneratori triboelettrici.\nLa triboelettricit\u00e0, in passato, \u00e8 stata usata per generare elevate tensioni. Vanno ricordati:"}
{"id": "83920", "revid": "3115", "url": "https://it.wikipedia.org/wiki?curid=83920", "title": "Triboelettricit\u00e0", "text": ""}
{"id": "83922", "revid": "20787", "url": "https://it.wikipedia.org/wiki?curid=83922", "title": "Salto con gli ostacoli", "text": ""}
{"id": "83923", "revid": "1305772", "url": "https://it.wikipedia.org/wiki?curid=83923", "title": "Fiumara", "text": ""}
{"id": "83924", "revid": "5148", "url": "https://it.wikipedia.org/wiki?curid=83924", "title": "Fiumare", "text": ""}
{"id": "83926", "revid": "1452073", "url": "https://it.wikipedia.org/wiki?curid=83926", "title": "Traffic", "text": ""}
{"id": "83928", "revid": "1543377", "url": "https://it.wikipedia.org/wiki?curid=83928", "title": "Lesotho", "text": "Il Lesotho (: ), ufficialmente Regno del Lesotho (\"Muso oa Lesotho\" in sotho del sud, \"Kingdom of Lesotho\" in inglese, in passato noto anche come \"Basotholand\" o \"Basutoland,\" [l\u026a's\u028a\u02d0t\u02b0\u028a]), \u00e8 uno stato dell'Africa meridionale, uno dei tre regni dell'Africa. \u00c8 una enclave all'interno del territorio della Repubblica del Sudafrica ed \u00e8 pertanto uno stato senza sbocco al mare; condivide il fatto di essere completamente circondato dal territorio di un altro stato solo con la Citt\u00e0 del Vaticano e con la Repubblica di San Marino anche se, diversamente da questi, non \u00e8 un microstato. Il Lesotho si estende per poco oltre 30.000 km\u00b2 ed una popolazione di circa 2 milioni di abitanti. La capitale, nonch\u00e9 maggiore citt\u00e0, \u00e8 Maseru, mentre la lingua ufficiale \u00e8 il sotho del sud.\nIl nome \"Lesotho\" \u00e8 costruito (secondo uno schema tipico delle lingue bantu) dal prefisso \"le-\" anteposto alla radice \"sotho\", e significa \"la terra del popolo che parla sotho\"; l'etnia principale del paese \u00e8 quella basotho o basuto (\"ba\"-\"sotho\", \"coloro che parlano sotho\"). Lo stato costitu\u00ec in passato la colonia della corona britannica del Basutoland, ma dichiar\u00f2 l'indipendenza dal Regno Unito il 4 ottobre 1966. Oggi \u00e8 uno stato sovrano membro delle Nazioni Unite, del Commonwealth delle Nazioni, dell'Unione africana e della Comunit\u00e0 di sviluppo dell'Africa meridionale (SADC). Circa il 40% della popolazione vive con meno di 1,25 dollari statunitensi al giorno.\nStoria.\nI pi\u00f9 antichi abitanti della regione dell'odierno Lesotho, come di gran parte dell'Africa del Sud, furono popolazioni di cacciatori-raccoglitori khoisan. Alcuni esempi della loro pittura rupestre si trovano ancora oggi sulle montagne della zona. L'etnia oggi numericamente predominante, quella oggi nota come basotho o basuto, giunse nell'area in tempi relativamente recenti (primi anni del XIX secolo); si trattava di popolazioni bantu del gruppo ngoni provenienti dai Drakensberg, che si ritirarono verso l'interno per sfuggire all'espansione zulu durante il periodo di sconvolgimenti politici dell'Africa meridionale noto come Mfecane.\nDominio di Moshoeshoe I (1822\u20131868).\nIl Lesotho moderno, allora chiamato Basutoland, emerse come singola entit\u00e0 politica sotto il re Moshoeshoe I nel 1822. Moshoeshoe, figlio di Mokhachane, un capo di una trib\u00f9 minore della discendenza Bakoteli, costitu\u00ec il proprio clan e divenne capo all'incirca nel 1804. Tra il 1821 ed il 1823 lui ed i suoi seguaci si insediarono sulla montagna Butha-Buthe, unendosi agli ex avversari in un movimento di resistenza contro il Mfecane associato al regno di Shaka dal 1818 al 1828.\nL'ulteriore evoluzione dello stato emerse dai conflitti tra l'Impero britannico ed i coloni olandesi che lasciavano la Colonia del Capo a seguito della conquista britannica del 1795, oltre che dalla Sovranit\u00e0 del Fiume Orange e dal successivo Stato Libero dell'Orange, I missionari Thomas Arbousset, Eug\u00e8ne Casalis e Constant Gosselin della Missione Evangelica di Parigi, invitati da Moshoeshoe I, si insediarono a Morija, sviluppando l'ortografia del sotho del sud tra il 1837 ed il 1855. Casalis, agendo da traduttore e consigliere sugli affari esteri, aiut\u00f2 nel costruire canali diplomatici e acquisire armi da utilizzare contro gli invasori europei ed il popolo Griqua.\nI Trekboer della Colonia del Capo arrivarono ai confini occidentali del Basutoland e ne reclamarono le terre; il primo di questi fu Jan de Winnaar, che si insedi\u00f2 a Matlakeng nel maggio-giugno 1838. I boeri in arrivo tentarono di colonizzare la terra tra i due fiumi e anche a nord del fiume Caledon, sostenendo che era stato abbandonato dal popolo dei Sotho. Moshoeshoe di conseguenza firm\u00f2 un trattato con il governatore britannico della Colonia del Capo, Sir George Thomas Napier, che annesse la Sovranit\u00e0 del Fiume Orange dove si erano insediati diversi boeri, che vennero soppressi con una breve schermaglia nel 1848. Nel 1851 un drappello britannico fu sconfitto dall'esercito del Basotho a Kolonyama, provocando una guerra imbarazzante per i britannici. Dopo aver respinto un altro attacco britannico nel 1852, Moshoeshoe lanci\u00f2 un appello al comandante britannico e la disputa venne risolta diplomaticamente. Nel 1854 i britannici si ripresero la regione, e nel 1858 Moshoeshoe combatt\u00e9 una serie di guerre con i boeri in quella che \u00e8 nota come guerra del sotho. Di conseguenza, Moshoeshoe perse una grande porzione dei territori occidentali. L'ultima guerra con i boeri termin\u00f2 nel 1867 quando Moshoeshoe si appell\u00f2 alla regina Vittoria, che acconsent\u00ec nel 1868 a rendere il Basutoland un protettorato britannico.\nDominio britannico (1869\u20131966).\nNel 1869 i britannici firmarono un trattato ad Aliwal North con i boeri e definirono i confini del Basutoland. Questo trattato ridusse effettivamente il regno di Moshoeshoe a met\u00e0 della sua precedente estensione, cedendo gli ex territori occidentali.\nA seguito della cessione del 1869, i britannici trasferirono le funzioni dalla capitale di Moshoeshoe a Thaba Bosiu ad un campo di polizia nel confine nord-occidentale, Maseru, finch\u00e9 l'amministrazione del Basutoland fu trasferita alla fine alla Colonia del Capo nel 1871. Moshoeshoe mor\u00ec l'11 marzo 1870, segnando la fine dell'era tradizionale e l'inizio dell'era coloniale del Basutoland. Fu sepolto a Thaba Bosiu.\nNel periodo della Colonia del Capo, tra il 1871 ed il 1884, il Basutoland fu trattato in maniera simile agli altri territori che erano stati annessi forzosamente, il che condusse alla guerra delle armi del 1880-1881.\nNel 1884 il territorio divenne una colonia della Corona con il nome di Basutoland, e con Maseru come capitale. Rimase sotto diretto controllo di un governatore, anche se gli effettivi poteri interni erano esercitati dai capi trib\u00f9. Nel 1905 fu costruita una linea ferroviaria per collegare Maseru alla rete ferroviaria del Sudafrica.\nDopo il 1910 il Basutoland divenne parte del Dominion del Sudafrica, in cui la colonia venne inclusa. Il Lesotho comunque non divenne mai parte del Sudafrica, anche grazie alla sua compattezza territoriale ed etnica.\nIndipendenza (dal 1966).\nIl Basutoland ottenne l'indipendenza dal Regno Unito e divenne il Regno del Lesotho nel 1966.\nNel gennaio 1970 il Partito Nazionale del Basotho (BNP) al governo perse le prime elezioni post-indipendenza, con 23 seggi contro il Partito del Congresso del Basotho (BCP) con 36 seggi. Il Primo Ministro Leabua Jonathan rifiut\u00f2 di cedere il potere al CBP, dichiarandosi invece \"Tona Kholo\" (in sotho: \"primo ministro\") e imprigionando la leadership del BCP.\nIl BCP diede inizio ad una ribellione e ricevette sostegno dalla Libia per l'Esercito di Liberazione del Lesotho (LLA), fingendo di essere soldati dell'Esercito di Liberazione Popolare dell'Azania del Congresso Panafricano (PAC). Privati delle armi e del sostentamento dalla fazione Sibeko nel 1978, il LLA venne aiutato dalla base della Tanzania con l'assistenza di un ufficiale maoista del PAC, e si impegnarono in una guerriglia con pochissime armi di tipo non moderno. La principale forza fu sconfitta nel Lesotho del nord, e vi furono episodi di guerriglie anche successive che furono per\u00f2 inefficaci. La campagna fu compromessa in modo serio quando il leader del BCP Ntsu Mokhehle, and\u00f2 a Pretoria. All'inizio degli anni 1980, diversi abitanti del Basotho che simpatizzavano con gli esiliati del BCP furono minacciati di morte e posti sotto attacco dal governo di Leabua Jonathan. Il 4 settembre 1981 fu attaccata la famiglia di Benjamin Masilo e nell'attacco il nipote di 3 anni mor\u00ec. Esattamente quattro giorni dopo Edgar Mahlomola Motuba, l'editore del giornale popolare \"Leselinyana la Lesotho\", fu rapito a casa sua insieme a due amici e fu ucciso.\nIl BNP govern\u00f2 dal 1966 al gennaio 1970. Ci\u00f2 che segu\u00ec fu un governo de facto diretto da Leabua Jonathan fino al 1986, quando un colpo di stato militare lo costrinse a lasciare il potere. Il Consiglio Militare di Transizione che sal\u00ec al potere assegn\u00f2 il potere esecutivo a Moshoeshoe II, che fino ad allora era stato un monarca con ruolo cerimoniale. Nel 1987 il re fu costretto all'esilio dopo la scoperta di un memorandum di sei pagine su come egli desiderava che la costituzione del Lesotho fosse, e che mostrava il suo desiderio di avere pi\u00f9 potere esecutivo rispetto a quanto gli era stato assegnato originariamente dal governo militare. Al suo posto sal\u00ec al trono il figlio Letsie III.\nIl presidente della giunta militare, il generale maggiore Justin Lekhanya, fu estromesso nel 1991 e venne sostituito dal generale maggiore Elias Phisoana Ramaema, che pass\u00f2 il potere ad un governo del BCP eletto democraticamente nel 1993. Moshoeshoe II torn\u00f2 dall'esilio nel 1992 come cittadino ordinario, e dopo il ritorno della democrazia, Letsie III prov\u00f2 senza successo a persuadere il governo del BCP a far tornare il padre Moshoeshoe II sul trono come Capo di Stato.\nNell'agosto 1994 Letsie III organizz\u00f2 un colpo di stato spalleggiato dai militari, che deposero il governo del BCP, dopo che il governo del BCP aveva rifiutato di riportare Moshoeshoe II sul trono, secondo la costituzione del Lesotho. Il nuovo governo non ricevette pieno riconoscimento internazionale e gli stati membri della Comunit\u00e0 di sviluppo dell'Africa meridionale (SADC) iniziarono negoziati per riportare il BCP al governo. Una delle condizioni di Letsie III era che il padre fosse posto nuovamente sul trono. Dopo i negoziati, il governo del BCP torn\u00f2 in carica e Letsie III abdic\u00f2 in favore del padre nel 1995. Letsie torn\u00f2 comunque sul trono l'anno successivo, il 15 gennaio 1996, quando Moshoeshoe II mor\u00ec a 75 anni in un incidente stradale su una strada di montagna. Secondo un comunicato del governo, Moshoeshoe si era recato in visita al proprio bestiame a Matsieng e stava rientrando a Maseru attraverso i monti Maloti, quando l'auto usc\u00ec di strada.\nNel 1997 il BCP al governo si divise sulle dispute per la leadership. Il Primo ministro Ntsu Mokhehle form\u00f2 un nuovo partito, il Congresso del Lesotho per la Democrazia (LCD), e fu seguito dalla maggioranza dei membri del Parlamento, il che lo autorizz\u00f2 a formare un nuovo governo. Pakalitha Mosisili successe a Mokhehle come leader del partito, e il LCD vinse le elezioni generali del 1998. Nonostante le elezioni fossero state definite libere ed eque dagli osservatori locali ed internazionali, i partiti politici di opposizione non accettarono i risultati.\nLe proteste dell'opposizione si intensificarono, culminando in una manifestazione pacifica fuori dal palazzo reale nell'agosto 1998. I dettagli precisi di ci\u00f2 che segu\u00ec non sono condivisi, n\u00e9 in Lesotho n\u00e9 in Sud Africa. Mentre la Botswana Defence Force fu salutata con favore, le tensioni con le truppe della South African National Defence Force erano alte, e portarono a combattimenti. Incidenti e rivolte sporadiche si intensificarono quando le truppe sudafricane issarono una bandiera sudafricana sul palazzo reale. Al momento del ritiro delle forze del SADC nel maggio 1999, gran parte della capitale Maseru era in rovina, e i capoluoghi provinciali meridionali di Mafeteng e Mohale's Hoek avevano perso oltre un terzo delle proprie aree residenziali. Molti sudafricani e basotiani morirono nei conflitti.\nNel dicembre 1998 fu creata l'Autorit\u00e0 Politica ad Interim (IPA), con l'incarico di rivedere la struttura elettorale della nazione. L'IPA previde un sistema elettorale proporzionale per garantire che l'opposizione fosse rappresentata all'Assemblea Nazionale. Il nuovo sistema mantenne gli 80 seggi dell'Assemblea, ma aggiunse 40 seggi assegnati su base proporzionale. Questo nuovo sistema fu utilizzato nel maggio 2002, quando LCD vinse ancora ottenendo il 54% dei voti. Per la prima volta, tuttavia, i partiti politici di opposizione ottennero un numero significativo di seggi, e nonostante alcune irregolarit\u00e0 e minacce di violenza da parte del Generale Maggiore Lekhanya, il Lesotho visse le sue prime elezioni pacifiche.\nNel Lesotho nacque l'African National Congress, partito che proprio in questo paese addestr\u00f2 i guerriglieri per la lotta anti-Apartheid. Il 30 agosto 2014 ci fu un fallito colpo di Stato militare, che costrinse l'allora primo ministro Thabane ad abbandonare brevemente il paese per rifugiarsi in Sudafrica. Il 19 maggio 2020 Thomas Thabane lasci\u00f2 ufficialmente la carica di Primo ministro del Lesotho, a seguito di mesi di pressioni dopo che fu sospettato dell'omicidio della sua ex moglie.\nGeografia.\nIl Lesotho si estende per 30.355 km\u00b2 ed \u00e8 l'unico stato indipendente nel mondo a trovarsi interamente sopra quota 1000 m s.l.m. (il punto meno elevato \u00e8 a 1.400 m, mentre l'80% del Paese si trova sopra i 1.800 m). La nazione costituisce una enclave del Sudafrica, si tratta dello stato senza sbocco al mare pi\u00f9 meridionale del mondo ed \u00e8 collocato in mezzo al sistema montuoso dei Monti dei Draghi, la principale catena montuosa dell'Africa meridionale. Il Paese sorge tra il 28\u00ba ed il 31\u00ba parallelo sud e tra il 27\u00ba ed il 30\u00ba meridiano est. Circa il 12% del Lesotho \u00e8 costituito da terreno coltivabile, anche se queste terre sono soggette all'erosione del suolo, e si stima che 40 milioni di tonnellate di terreno vengano perse ogni anno a causa dell'erosione.\nClima.\nA causa dell'altitudine, il Lesotho rimane fresco per tutto l'anno rispetto ad altre regioni alla stessa latitudine. Molte delle piogge si verificano in estate tramite temporali. Maseru e le aree circostanti raggiungono spesso i 30 \u00b0C in estate, mentre gli inverni possono essere molto freddi, raggiungendo i -7 \u00b0C, fino a -18 \u00b0C sulle alture, su cui \u00e8 comune la neve tra maggio e settembre, anche se sui picchi pi\u00f9 elevati questa \u00e8 presente tutto l'anno. Le piogge sono altamente variabili a seconda del momento e del luogo: nonostante la limitata estensione del Lesotho, le precipitazioni annuali possono variare dai 500 mm in un'area, fino ai 1200 mm in un'altra area a causa dell'elevazione. La stagione estiva, che si estende da ottobre fino ad aprile, subisce la maggior parte delle precipitazioni, mentre da dicembre a febbraio la maggior parte del territorio non vede oltre 100 mm di pioggia. Il minore valore di precipitazioni nel Lesotho avviene a giugno quando cadono meno di 15 mm al mese in quasi tutte le regioni.\nSiccit\u00e0.\nLe siccit\u00e0 periodiche hanno seri effetti sulle popolazioni rurali del Lesotho, dato che molte persone che vivono al di fuori delle aree urbane si sostentano con l'agricoltura di piccola scala o sull'allevamento. La siccit\u00e0 in Lesotho \u00e8 addirittura aggravata dalle cattive pratiche agricole. Il CIA World Factbook elenca le siccit\u00e0 periodiche nella sezione \"rischi naturali\" della sezione del Lesotho della pubblicazione.\nNel 2007 il Lesotho sub\u00ec la peggiore siccit\u00e0 dei precedenti 30 anni, e le Nazioni Unite consigliarono di dichiarare lo stato di emergenza per ottenere aiuti dalle organizzazioni internazionali. Il clima e le precarie condizioni della popolazione causano ancora questo tipo di problemi nel Lesotho oggigiorni; il \"Famine Early Warning Systems Networ\" ha riportato recentemente che la stazione delle piogge del 2018/2019 non solo \u00e8 iniziata un mese dopo il normale, ma ha anche portato meno acqua della media. Inoltre, i dati della \"Climate Hazards Group InfraRed Precipitation Station\" (CHIRP) mostrano che le precipitazioni nel Lesotho tra l'ottobre 2018 ed il febbraio 2019 si sono verificate tra il 55% e l'80% dei normali tassi.\nNel marzo 2019 il \"Lesotho Vulnerability Assessment and Analysis Committee\" produssero un rapporto secondo il quale 487.857 persone nel Paese necessitavano di assistenza umanitaria a causa degli effetti della siccit\u00e0.\nVi sono diverse motivazioni per le quali la siccit\u00e0 nel Lesotho ha portato alla necessit\u00e0 di assistenza umanitaria: le precarie condizioni igieniche risultanti dalla mancanza di acqua pulita possono causare casi di febbre tifoide e diarrea. La mancanza di acqua porta anche indirettamente ad un rischio per le donne e ragazze che solitamente prelevano l'acqua per il consumo domestico, dato che devono viaggiare o spostarsi per distanze maggiori correndo il rischio di essere aggredite fisicamente o sessualmente. La siccit\u00e0 porta anche alla migrazione verso aree urbane e verso il Sudafrica. Il rapporto ha anche evidenziato che tra il luglio 2019 e il giugno 2020 640.000 persone nel Lesotho sarebbero state affette da mancanza di cibo a causa dei raccolti improduttivi e del conseguente aumento dei prezzi a causa della siccit\u00e0.\nFlora e fauna.\nIn Lesotho vi sono 339 specie di uccelli, incluse 10 specie a rischio globale e due specie introdotte, 17 specie di rettili inclusi gechi, serpenti e lucertole, e 60 specie di mammiferi endemiche del Lesotho, tra cui il criceto dalla coda bianca, in pericolo di estinzione.\nLa flora del Paese \u00e8 di tipo alpino, a causa dell'ambiente montagnoso ed elevato in termini di altitutine. Il Katse Botanical Gardens ospita una collezione di piante medicinali ed ha una consistente banca di semi provenienti dall'area del fiume Malibamat'so.\nPopolazioni.\nDemografia.\nIl Lesotho ha una popolazione di circa 2.108.328 persone; la popolazione dello stato \u00e8 per il 25% urbana e per il 75% rurale, ma le stime annuali sono di crescita della popolazione urbana del 3,5%. La densit\u00e0 di popolazione \u00e8 pi\u00f9 bassa sulle alture rispetto alle pianure occidentali. Nonostante la maggioranza della popolazione (il 60,2%) sia tra i 15 ed i 64 anni, il Lesotho ha una popolazione relativamente giovane, che ammonta a circa il 34,8%.\nEtnie e lingue.\nL'etnia predominante del paese, con la quale si identifica circa l'80% della popolazione, \u00e8 quella dei Basotho, etnia del gruppo bantu-ngoni, suddivisa in due gruppi principali: Basotho del nord e Basotho del sud. Tra i sottogruppo dei Basotho ci sono i Bafokeng (\"totems: phoka\" (rugiada), \"mutla\" (lepre)), i Batloung (\"totem: tlou\" (elefante)), i Baphuthi (\"totem: phuthi\"), i Bakuena (\"totem: kuena\" (coccodrillo)), i Bataung (\"totem: tau\" (leone)), i Bat\u0161oeneng (\"totem: t\u0161oene\") ed i Matebele. Il Lesotho \u00e8 una delle poche nazioni dell'Africa subsahariana che sono effettivamente stati-nazione con un singolo gruppo culturale etnico dominante; i confini della maggior parte delle nazioni africane sub-sahariane furono tracciati dalle potenze coloniali e non corrispondono ai confini etnici o pre-coloniali. La seconda etnia del paese \u00e8 quella zulu (anch'essa del gruppo bantu), che comprende circa il 18% della popolazione. Il rimanente 2,0% \u00e8 costituito da piccole comunit\u00e0 di altre etnie (bantu, inglesi, boeri, indiani e gruppi di origine mista inglese-bantu e inglese-indiana).\nLe lingue ufficiali sono il sotho del sud e l'inglese. Abbastanza comuni sono anche lo zulu e l'afrikaans.\nReligione.\nLa popolazione del Lesotho \u00e8 cristiana al 95%. I protestanti sono circa il 50% della popolazione: gli evangelicali il 17,5%, gli anglicani il 7,5%, i pentecostali il 21,9% e gli altri cristiani ammontano al 8,5% . I cattolici contano circa il 40% della popolazione totale, e fanno riferimento all'Arcidiocesi di Maseru e alle sue tre suffraganee (la diocesi di Leribe, di Mohale's Hoek e di Qacha's Nek), che forma anche la conferenza episcopale nazionale. Le religioni non cristiane rappresentano solo l'1,5% della popolazione, e i non religiosi sono il 3,5%.\nIstruzione.\nSecondo recenti stime, l'85% delle donne e il 68% degli uomini sopra i 15 anni sono alfabetizzati, il che rende lo stato uno dei pi\u00f9 alfabetizzati dell'Africa, in parte anche per il fatto che il Lesotho investe oltre il 12% del proprio PIL in istruzione. Diversamente da quasi tutti gli altri Paesi, nel Lesotho l'alfabetizzazione femminile (84,93%) supera quella maschile (67,75%) del 17,18%. Nonostante l'istruzione non sia obbligatoria, il governo implementa un programma incrementale per l'istruzione primaria gratuita.\nNonostante l'alfabetizzazione, gli abitanti del Lesotho faticano ad accedere ai servizi vitali, come la sanit\u00e0, i trasporti e le risorse educative, e secondo l'Unione internazionale delle telecomunicazioni solo il 3,4% della popolazione utilizza internet. Econet Telecom Lesotho ha aumentato l'accesso del Paese alla posta elettronica tramite smartphone, e di conseguenza \u00e8 migliorato l'accesso alle informazioni educative. L\"'African Library Project\" opera per fondare scuole e biblioteche nei villaggi in collaborazione con gli \"US Peace Corps Lesotho\" e con il Dipartimento dell'Educazione di Butha Buthe.\nOrdinamento dello Stato.\nIl Lesotho \u00e8 una monarchia parlamentare. Il potere esecutivo \u00e8 esercitato attraverso un governo guidato dal primo ministro ma soggetto all'autorit\u00e0 del parlamento; il re del Lesotho, Letsie III, ricopre una carica puramente cerimoniale: non possiede pi\u00f9 alcuna autorit\u00e0 esecutiva e gli \u00e8 proibito partecipare attivamente alle iniziative politiche.\nNell'Assemblea Nazionale, la camera bassa del Parlamento, siedono membri elettivi (in partiti riconosciuti dallo Stato), alti gradi militari, capi tribali e rappresentanti delle minoranze etniche.\nLa camera alta del Parlamento, chiamata Senato, \u00e8 composta dai 22 capi trib\u00f9 principali, la cui carica \u00e8 ereditaria, oltre che da 11 persone nominate dal re su consiglio del Primo ministro.\nLa Costituzione prevede un sistema giudiziario indipendente al cui capo vi \u00e8 il re, costituito dall'Alta Corte, la Corte di Appello, la Corte dei Magistrati e i tribunali tradizionali che si trovano principalmente nelle aree rurali. Tutti i giudici della Corte di Appello, tranne uno, sono giuristi del Sudafrica. Non vi sono processi con giuria, ma i giudici emettono le sentenze da soli o, in casi di processi criminali, con due altri giudici come osservatori.\nLa Costituzione protegge anche le libert\u00e0 civili di base, tra cui la libert\u00e0 di parola, la libert\u00e0 di associazione, la libert\u00e0 di stampa, la libert\u00e0 di assemblea e la libert\u00e0 di religione. Il Lesotho si \u00e8 posizionato 12\u00b0 sui 48 stati africani sub-sahariani nell\"'Ibrahim Index of African Governance\".\nNel 2010 il \"People's Charter Movement\" chiese l'annessione del Paese al Sudafrica a causa dell'epidemia di HIV, alla quale circa un quarto della popolazione \u00e8 positiva. La nazione soffre anche di un'alta disoccupazione, collasso economico, valuta debole e limitati documenti di viaggio, che impediscono il movimento. Un rapporto dell'Unione Africana invoc\u00f2 l'integrazione economica del Lesotho nel Sudafrica, senza suggerirne l'annessione. Nel maggio 2010 il Charter Movement produsse una petizione all'Alto commissario sudafricano chiedendo l'integrazione. Il portavoce degli affari interni del Sudafrica Ronnie Mamoepa rigett\u00f2 l'idea che il Lesotho avrebbe dovuto essere trattato come caso speciale.\nSuddivisione amministrativa.\nIl Lesotho \u00e8 amministrativamente suddiviso in 10 distretti, a loro volta suddivisi in 80 circoscrizioni divise in 129 comunit\u00e0 locali.\nSalute.\nLa mortalit\u00e0 infantile \u00e8 circa dell'8,3%. Ci sono 5 medici per 100.000 persone e l'aspettativa di vita nel 2016 era di 51 anni per gli uomini e 55 per le donne. Nel 2019 era divenuta di 52 anni per uomini e donne.\nNel 2018 il Lesotho aveva un tasso di prevalenza dell'HIV del 23,6%, il secondo valore pi\u00f9 alto del mondo, dopo lo Swaziland.\nLa nazione ha il pi\u00f9 alto tasso di incidenza della tubercolosi del mondo.\nEconomia.\nIl Lesotho \u00e8 geograficamente circondato dal Sudafrica ed economicamente ne \u00e8 integrato. Con un PIL (PPA) di milioni di dollari USA, pari a dollari USA pro capite (2017), \u00e8 uno dei paesi meno sviluppati del mondo. L'economia dello stato \u00e8 basata sull'agricoltura, sull'allevamento, la manifattura e l'estrazione e dipende pesantemente dai flussi di denaro provenienti dalle rimesse dei lavori all'estero e dalla \"Southern African Customs Union\" (SACU). La maggior parte delle famiglie vive di allevamento e agricoltura, mentre gli impieghi pi\u00f9 diffusi sono costituiti dall'abbigliamento, dove sono impiegate perlopi\u00f9 donne, oltre al lavoro dei migranti uomini, principalmente verso le miniere del Sudafrica per diversi mesi l'anno; altra fonte di impiego \u00e8 il settore pubblico. Le pianure occidentali costituiscono la principale zona dove si sviluppa l'agricoltura, e il 50% delle persone si sostiene grazie alle coltivazioni e agli animali, con circa i due terzi degli abitanti del Lesotho che vivono sul settore dell'agricoltura in generale. La terra coltivabile supera di poco il 10% di quella totale e la coltura dominante \u00e8 quella del mais. L'allevamento, molto diffuso, \u00e8 sufficientemente sviluppato e pu\u00f2 contare sull'ingente presenza di bovini e ovini; la presenza di ottimi prati e pascoli favoriscono questo settore economico.\nIl settore secondario pu\u00f2 contare quasi solo sull'attivit\u00e0 estrattiva, vista la presenza di miniere di diamanti. Va detto, tuttavia, che l'attivit\u00e0 estrattiva \u00e8 sottodimensionata nonostante la presenza di diamanti, uranio e altri metalli. Questo a causa della misera paga destinata ai minatori, che preferiscono lavorare oltreconfine per poi mandare a casa rimesse consistenti. Del settore tessile si sono, invece, impadroniti i cinesi. Il Lesotho ha gi\u00e0 raggiunto completamente la autosufficienza idrica ed energetica, ed \u00e8 in condizione di poter vendere acqua ed energia elettrica alla Repubblica Sudafricana. Nel 1986 nacque il \"Lesotho High-lands Water Project\" in seguito al quale il paese approvvigiona d'acqua il Sudafrica, dietro pagamento di diritti. In meno di dieci anni, dal 1994 al 2004 le acque di alcuni affluenti dell'Orange furono irregimentate da dighe e vi sarebbero progetti per la creazione di altre tre.\nLa percentuale di persone che vivono sotto la parit\u00e0 di potere d'acquisto di 1,25 dollari al giorno \u00e8 scesa dal 48% al 44% dal 1995 al 2003. La nazione si colloca tra quelle a \"basso sviluppo umano\" (160\u00aa posizione su 187 dell'Indice di sviluppo umano), classificata dall'UNDP, e la speranza di vita \u00e8 di 52 anni alla nascita. L'alfabetizzazione \u00e8 dell'82% e tra i bambini sotto i cinque anni, il 20% \u00e8 sottopeso.\nIl turismo potrebbe cavalcare il rilancio nazionale: parchi nazionali, canyon, highlands con migliaia di specie di piante rare, pitture rupestri, il villaggio di Kome, con le tipiche abitazioni ricavate nella roccia, impianti sciistici all'avanguardia (Afriski).\nLa situazione sociale \u00e8 precaria: vengono a testimonianza di questo dato l'elevatissima mortalit\u00e0 infantile, che raggiunse il 7,9% nel 2003, e la speranza di vita che si attesta a 52 anni. L'emergenza sanitaria \u00e8 aggravata dalla diffusissima denutrizione.\nUno su tre, adulti e bambini, \u00e8 stato contagiato dall'HIV: il tasso di propagazione del morbo \u00e8 tra i pi\u00f9 alti del pianeta. Nel 2005 il governo organizz\u00f2 una giornata di screening obbligatorio per tutti gli abitanti al di sopra dei 12 anni, ma il fenomeno \u00e8 ancora in espansione.\nIl Lesotho ha beneficiato dell'African Growth and Opportunity Act (AGDA) per divenire il maggior esportatore di indumenti verso gli Stati Uniti d'America dall'Africa sub-sahariana. I marchi statunitensi che importano dal Lesotho sono Foot Locker, Gap, Gloria Vanderbilt, J. C. Penney, Levi Strauss, Saks, Sears, Timberland e Walmart. A met\u00e0 del 2004 l'impiego in questo settore raggiunse le 50.000 unit\u00e0, principalmente donne, superando per la prima volta gli impiegati pubblici. Nel 2008 le merci esportate valevano 487 milioni di dollari, principalmente verso gli USA. Dal 2004 l'impiego nel settore \u00e8 sceso a circa 45.000 unit\u00e0 a causa della competizione internazionale nell'abbigliamento, ed \u00e8 rimasta la principale fonte di impiego nello stato fino al 2011. Nel 2007 il reddito medio di un impiegato nel settore tessile era di 103 dollari statunitensi al mese, e il salario minimo ufficiale per un lavoratore del settore era di 93 dollari al mese, mentre il reddito lordo pro capite nel 2008 era di 83 dollari al mese. Il settore diede inizio ad un grande programma contro l'HIV/AIDS chiamato \"Apparel Lesotho Alliance to Fight AIDS\" (ALAFA); si tratta di un programma industriale che fornisce prevenzione contro la malattia e cure per i lavoratori.\nL'acqua ed i diamanti sono risorse naturali significative. L'acqua viene utilizzata tramite il programma multi-miliardario \"Lesotho Highlands Water Project\" (LHWP), posto sotto l'autorit\u00e0 della \"Lesotho Highlands Development Authority\". Il progetto \u00e8 partito nel 1986 ed \u00e8 mirato a raccogliere, immagazzinare e trasferire l'acqua del fiume Orange verso lo Stato libero del Sudafrica e verso l'area di Johannesburg, che presenta una grande concentrazione di industrie, popolazione e agricoltura sudafricane. Il completamento della prima fase del progetto ha reso il Lesotho quasi completamente autosufficiente nella produzione di elettricit\u00e0, ed ha generato circa 70 milioni di dollari dalla vendita di energia elettrica ed acqua al Sudafrica. La Banca Mondiale, la Banca africana di sviluppo e la Banca europea per gli investimenti, oltre ad altri donatori bilaterali, hanno finanziato il progetto.\nNelle miniere di Let\u0161eng, Mothae, Liqhobong e Kao vengono prodotti diamanti, e nel 2014 venne prodotto un totale stimato di 240.000 carati, del valore di circa 300 milioni di dollari. La miniera di Let\u0161eng produce diamanti per un valore medio di 2.172 dollari a carato, il che la rende la miniera pi\u00f9 ricca del mondo sulla base del prezzo al carato. Il settore and\u00f2 in sofferenza nel 2008 a causa della recessione globale, ma recuper\u00f2 nel 2010 e 2011, quando l'esportazione dei diamanti raggiunse i 230 milioni di dollari. Nel 1957 un avventuriero sudafricano, il colonnello Jack Scott, accompagn\u00f2 un giovane di nome Keith Whitelock alla ricerca di diamanti; scoprirono una miniera di diamanti a 3.100 metri di altitudine, in cima ai monti Maloti nel nord-est del Lesotho, a circa 70 km da Mokhotlong e Let\u0161eng. Nel 1967 venne scoperto da una donna Mosotho un diamante da 601 carati (120,2 grammi), il \"bruno del Lesotho\". Nell'agosto 2006 venne rinvenuto alla miniera Let\u0161eng-la-Terae un diamante bianco da 603 carati (120,6 g), la \"Promessa del Lesotho\" ed un altro diamante da 478 carati (95,6 g) fu scoperto nello stesso luogo nel 2008.\nIl Lesotho si \u00e8 sviluppato da una economia che in maniera prevalente era orientata alla sussistenza, verso una economia a basso-medio reddito rivolta all'esportazione di risorse naturali e beni manifatturieri. Le esportazioni hanno portato a redditi pi\u00f9 alti e sicuri per una porzione significativa della popolazione.\nLa crisi economica globale, tuttavia, colp\u00ec fortemente lo stato; il Lesotho soffr\u00ec perdite nel settore tessile a causa del rallentamento dell'economia negli Stati Uniti, una delle principali destinazioni delle esportazioni. Le ridotte estrazioni ed esportazioni dei diamanti, complice anche una riduzione del prezzo delle materie prime, unito al rallentamento dell'economia dell'Africa meridionale, contribuirono anch'esse alla crisi. La riduzione degli invii di denaro dei lavoratori all'estero a causa dell'indebolimento dell'economia africana, la contrazione delle estrazioni e le correlate perdite di posti di lavoro, contribuirono nel 2009 al rallentamento del PIL del Lesotho dello 0,9%.\nLa valuta ufficiale \u00e8 il loti (plurale: maloti), ma pu\u00f2 essere utilizzato in alternativa con il rand sudafricano. Lesotho, Swaziland, Namibia e Sudafrica costituiscono un'unione monetaria conosciuta come Area monetaria comune (CMA), dove il loti \u00e8 cambiato alla pari con il rand. Un loti \u00e8 costituito da cento \"lisente\" (singolare: \"sente\").\nIl Lesotho \u00e8 membro dell'Unione doganale dell'Africa meridionale (SACU), in cui non vi sono tariffe sul commercio di beni tra gli stati membri (Botswana, Namibia, Sudafrica e Swaziland). Il Lesotho ha ricevuto aiuti economici da molte fonti, tra cui gli Stati Uniti, la Banca Mondiale, la Repubblica d'Irlanda, il Regno Unito, l'Unione europea e la Germania.\nCucina.\nLa cucina del Lesotho comprende tradizioni africane e influenze britanniche. Tra i piatti tradizionali del paese vi sono il Motoho, porridge acido a base di sorgo fermentato e il Lipabi a base di arrosto e mais macinato.\nTradizioni.\nTra gli strumenti musicali tradizionali vi \u00e8 il \"lekolulo\", un tipo di flauto utilizzato dai pastori e suonato dagli uomini, e il \"thomo\", uno strumento a corda per le donne.\nL'inno nazionale del Lesotho \u00e8 \"Lesotho Fat\u0161e La Bo-ntata Rona\", che tradotto letteralmente significa \"Lesotho, Terra dei nostri Antenati\".\nL'abitazione locale del Lesotho \u00e8 chiamata mokhoro; molte case pi\u00f9 antiche, specialmente nelle citt\u00e0 minori e nei villaggi, sono di questo tipo. Hanno le mura solitamente costruite con grandi pietre tenute insieme dal cemento. Oggi sono utilizzati anche mattoni di fango cotto, ma soprattutto blocchi prefabbricati in cemento. I tetti di paglia sono ancora comuni, anche se spesso sostituiti da lamiere corrugate.\nL'abbigliamento tradizionale comprende la coperta Basotho, uno spesso telo di lana; sono comuni in tutto il Paese in tutte le stagioni, e sono indossati differentemente da uomini e donne.\nIl \"Morija Arts &amp; Cultural Festival\" \u00e8 un importante festival musicale sesotho; si tiene ogni anno nella storica citt\u00e0 di Morija, dove i missionari arrivarono nel 1833.\nSport.\nCalcio.\nLa nazionale, data l'esigua popolazione dello stato, \u00e8 molto debole. Nel 1934 \u00e8 nata la federazione nazionale, che si \u00e8 affiliata alla FIFA nel 1964."}
{"id": "83930", "revid": "124187965", "url": "https://it.wikipedia.org/wiki?curid=83930", "title": "Salto", "text": "Sport.\nNello sport esistono varie discipline di salto:\nIn diversi sport e arti marziali inoltre si pratica il salto mortale e, come allenamento, il salto alla corda."}
{"id": "83934", "revid": "1522738", "url": "https://it.wikipedia.org/wiki?curid=83934", "title": "Repubblica Federale di Jugoslavia", "text": "La Repubblica Federale di Jugoslavia o anche semplicemente FR Jugoslavia (\"Savezna Republika Jugoslavija\"/\"\u0421\u0430\u0432\u0435\u0437\u043d\u0430 \u0420\u0435\u043f\u0443\u0431\u043b\u0438\u043a\u0430 \u0408\u0443\u0433\u043e\u0441\u043b\u0430\u0432\u0438\u0458\u0430\") \u00e8 stato uno Stato indipendente dell'Europa, formatasi il 27 aprile 1992 dall'unione delle repubbliche di Serbia e Montenegro (comprese le regioni autonome di Voivodina e Kosovo).\nIl nome di Jugoslavia tuttavia non \u00e8 mai stato accettato dalla comunit\u00e0 internazionale, segnatamente dall'Organizzazione delle Nazioni Unite, la quale aveva stabilito tramite propria risoluzione che lo Stato jugoslavo, rappresentante degli slavi del sud, aveva cessato di esistere nel 1992.\nAnche per questo motivo, nel 2003 cambi\u00f2 la sua natura da federazione a confederazione, assumendo ufficialmente il nome di Serbia e Montenegro. In seguito al referendum del 21 maggio 2006, poi, la Repubblica del Montenegro \u00e8 diventata nuovamente uno Stato indipendente.\nStoria.\nLa dissoluzione della Jugoslavia.\nLa Repubblica Socialista Federale di Jugoslavia si disintegr\u00f2 tra il 1991 e il 1992, a seguito dell'indipendenza di Slovenia, Croazia, Macedonia e Bosnia ed Erzegovina. Le altre due repubbliche jugoslave, Serbia e Montenegro, rappresentate al Parlamento di Belgrado da 60 deputati, formarono il 27 aprile 1992 una nuova federazione denominata Repubblica Federale di Jugoslavia, la cui struttura e nome vennero ridefiniti nel 2003, quando divenne Unione Statale di Serbia e Montenegro.\nLe guerre jugoslave.\nCon lo scoppio delle guerre jugoslave e l'indipendenza di Slovenia, Croazia e Bosnia ed Erzegovina la Serbia rimase in pace fino al 1998, bench\u00e9 il governo di Slobodan Milo\u0161evi\u0107 e le istituzioni sostenessero, pi\u00f9 o meno ufficialmente, i Serbi di Croazia e di Bosnia, in guerra aperta con le altre nazionalit\u00e0, armando e consigliando le loro truppe.\nLa guerra del Kosovo.\nTra il 1998 e il 1999, continui scontri in Kosovo tra le forze di sicurezza serbe e l'Esercito di liberazione albanese (U\u00c7K), riportati dai media occidentali, portarono al bombardamento della NATO sulla Serbia (Operazione Allied Force), che dur\u00f2 per 78 giorni. Gli attacchi vennero fermati dall'accordo tecnico-militare di Kumanovo del 9 giugno 1999, che prevedeva il ritiro dal Kosovo di ogni forza di sicurezza, inclusi esercito e polizia, rimpiazzati da un corpo speciale internazionale su mandato delle Nazioni Unite. Il giorno dopo il Consiglio di Sicurezza dell'ONU approv\u00f2 la risoluzione 1244, che prevedeva che il Kosovo rimanesse formalmente sotto la sovranit\u00e0 della Repubblica Federale di Jugoslavia, ma venisse di fatto amministrato dapprima da una missione temporanea dell'ONU, e poi da una forma di autogoverno.\nIl rinnovamento della federazione.\nSlobodan Milo\u0161evi\u0107, presidente federale, rimase al potere per circa un anno dopo il conflitto del Kosovo. In seguito alle elezioni presidenziali del 24 settembre 2000, e le successive dimostrazioni popolari, fu costretto ad ammettere la sconfitta elettorale. Il 7 ottobre si insedi\u00f2 come presidente della Repubblica Federale di Jugoslavia Vojislav Ko\u0161tunica, lo sfidante di Milo\u0161evi\u0107. Con le elezioni parlamentari del 23 dicembre 2000, Zoran \u0110in\u0111i\u0107 divenne primo ministro. \u0110in\u0111i\u0107 venne assassinato mentre era in carica a Belgrado il 12 marzo 2003, da persone vicine al crimine organizzato. Subito dopo l'assassinio venne dichiarato lo stato di emergenza e i vice primi ministri Neboj\u0161a \u010covi\u0107 e \u017darko Kora\u0107 assunsero la carica di primo ministro facente funzioni.\nNel 2002 il parlamento federale di Belgrado raggiunse un accordo su una ristrutturazione della Federazione, che attenuasse i legami fra Serbia e Montenegro. La Jugoslavia cessava cos\u00ec anche nominalmente di esistere, divenendo Unione di Serbia e Montenegro."}
{"id": "83937", "revid": "125875308", "url": "https://it.wikipedia.org/wiki?curid=83937", "title": "Biasca", "text": "Biasca (in tedesco \"Ablentschen\", desueto, in dialetto ticinese \"Bi\u00e8schia\") \u00e8 un comune svizzero di abitanti del Cantone Ticino, nel distretto di Riviera, parte della Regione Tre Valli.\nGeografia fisica.\nTerritorio.\nIl comune di Biasca \u00e8 situato all'incrocio tra le valli Riviera, di Blenio e Leventina (la Regione Tre Valli). Il suo territorio occupa la parte sinistra del fiume Ticino dove questo viene raggiunto dal fiume Brenno, parte del versante della montagna che separa Leventina e Blenio e tutto il versante sinistro della valle Riviera fino al confine con il comune di Riviera (la frazione di Osogna) a sud, a nord confina con il comune di Serravalle (le frazioni di Malvaglia e Semione) e occupa pure la val Pontirone chiusa a est da vette che sfiorano i 3\u00a0000\u00a0m\u00a0s.l.m.\nSolo 8\u00a0km separano la cima di queste vette dal fondovalle: impressionante \u00e8 il bastione granitico che si erge immediatamente a ridosso del paese, ora quasi completamente disabitato, ma in tempi non molto lontani tutto il fianco della montagna era ancora sfruttato dagli agricoltori per l'allevamento di capre, pecore e mucche. A prova di questo restano sentieri e insediamenti posti in luoghi che a stento oggi si pensa potessero essere occupati dall'uomo.\nClima.\nIl clima di Biasca \u00e8 caldo e temperato. Secondo la classificazione dei climi di K\u00f6ppen e Geiger la classificazione del clima \u00e8 Cfb, ovvero clima mite umido con temperatura media del mese pi\u00f9 caldo inferiore a 22\u00a0\u00b0C e almeno 4 mesi sopra 10\u00a0\u00b0C. La temperatura media annuale di Biasca \u00e8 11.3\u00a0\u00b0C. Luglio con una media di 20.3\u00a0\u00b0C \u00e8 il mese pi\u00f9 caldo, gennaio con 1,9\u00b0 il mese pi\u00f9 freddo. La regione gode di un buon soleggiamento con un numero importante di precipitazioni annue. Le statistiche pluviometriche a Biasca indicano una piovosit\u00e0 media annua di 1263\u00a0mm, con un massimo di precipitazioni tra la primavera e l'autunno, nei mesi di maggio, giugno, settembre e ottobre. Anche ad agosto si riscontrano importanti precipitazioni, ma le stesse sono per lo pi\u00f9 a carattere temporalesco intenso. Il mese pi\u00f9 secco \u00e8 gennaio con una media di precipitazioni pari a 64mm.\nStoria.\nDal IX al XIV secolo.\nIl pi\u00f9 antico riferimento scritto di questa localit\u00e0 si trova in un codice liturgico dell'abbazia di Pf\u00e4fers datato 830 in cui compare con l'antico nome di \"Abiasca\". Importante centro politico e religioso, dopo la cessione dei territori delle tre valli ambrosiane da parte di Attone vescovo di Vercelli al capitolo dei canonici della cattedrale di Milano nel 948 il comune, con le valli adiacenti, fu legato, almeno religiosamente, all'arcidiocesi di Milano fino al 1888. Ecclesiasticamente Biasca, con la pieve di San Pietro, controll\u00f2 le Tre Valli, con l'esclusione, almeno fino al XII secolo, della pieve di San Martino a Olivone. L'antica chiesa battesimale di San Pietro, di epoca carolingia, venne sostituita nell'XI secolo dall'attuale edificio che divenne poi collegiata.\nLa famiglia Orelli, che possedeva un castello sopra il borgo, ottenne dal capitolo del duomo di Milano la podest\u00e0 sul borgo probabilmente nel XII secolo, ma la cittadinanza biaschese mitig\u00f2 questo potere ottenendo il diritto di eleggibilit\u00e0 del podest\u00e0. Tale diritto \u00e8 iscritto nella \"Carta di Biasca\", redatta il 1\u00ba gennaio 1292. Politicamente gli Orelli controllarono Biasca fino alla met\u00e0 del XIV secolo, quando pass\u00f2 sotto dominio visconteo assieme alla valle di Blenio; in seguito venne ceduta alla famiglia bolognese dei Pepoli. Il comune ottenne in quel periodo il diritto di eleggere un proprio console che amministrasse la giustizia.\nDal XV al XVIII secolo.\nNel XV secolo la regione sub\u00ec a pi\u00f9 riprese i tentativi dei confederati di controllare le valli a sud del passo del San Gottardo. Biasca venne occupata la prima volta nel 1403 dalle truppe dei cantoni Uri e Obvaldo; i Visconti la rioccuparono nel 1422 con la battaglia di Arbedo. Nuove occupazioni temporanee da parte di Uri si susseguirono nel 1439, 1449, 1466-1468 e 1478. Probabilmente venne annessa alla confederazione assieme alla valle di Blenio a partire dal 1495. Dal 1500 entr\u00f2 nel baliaggio confederato della Riviera. In questo periodo i biaschesi cercarono sempre di ritagliarsi uno spazio di autonomia, in particolare con il ducato di Milano, per esempio con gli statuti del 1434 dove, in particolare, si riconosceva al podest\u00e0, eletto dal popolo, il diritto di amministrare la giustizia.\nNel 1513 un'immensa frana staccatasi dal monte Crenone chiuse l'entrata della valle di Blenio, formando tra Biasca e Malvaglia un cumulo di detriti ancora presente oggi e chiamato Buzza di Biasca. Questo sbarramento form\u00f2 un lago a monte della frana che nel 1515 cedette provocando un'alluvione devastante per tutta la regione sottostante. Biasca e tutta la regione ne furono profondamente segnate nei secoli successivi. Vennero distrutti circa 400 edifici, tra cui anche la chiesa dei Santi Filippo e Giacomo (citata nel 1468) e perirono circa 600 persone. La posizione strategica di Biasca come via di comunicazione stradale fu anche causa di propagazione di epidemie: tra la fine del XVI e l'inizio del XVII secolo vi furono tre epidemie di peste che colpirono la regione.\nDal XIX al XXI secolo.\nCon la nascita del Cantone Ticino e la costruzione della rete viaria del passo del Gottardo, ultimata agli inizi del XIX secolo, si verificarono sostanziali mutamenti economici e demografici per Biasca, ancor pi\u00f9 con l'apertura nel 1882 della galleria ferroviaria del San Gottardo. La fisionomia rurale del borgo si trasform\u00f2 con lo sviluppo in particolare nella zona della stazione FFS, dove si allineano palazzine del tardo Ottocento.\nGrazie all'iniziativa di un gruppo di abitanti del Borgo, tra i quali il dr. Alfredo Emma, il 29 settembre 1895, fu inaugurata una delle prime centrali elettriche del Canton Ticino. Questa ha portato ad avere precocemente energia elettrica e illuminazione pubblica nel centro delle Tre Valli.\nNel XIX secolo diversi biaschesi emigrarono in California e in Australia. Biasca ha incorporato i comuni soppressi di Loderio e Pontirone.\nSociet\u00e0.\nEvoluzione demografica.\nIl comune di Biasca \u00e8 cresciuto progressivamente nel tempo e in maniera veloce con una media di crescita di 50 abitanti l'anno. Al censimento comunale del 1\u00ba gennaio 2014 Biasca contava 6262 abitanti. Il comune gode di una crescita demografica vivace e circa un sesto della popolazione residente era al di sotto dei 18 anni (1164) contro circa un altro sesto di abitanti ultrasessantacinquenni (1405). A mantenere un saldo demografico positivo opera in parte un costante flusso migratorio di stranieri, la maggior parte di nazionalit\u00e0 italiana. L'evoluzione demografica \u00e8 riportata nella seguente tabella:\nEtnie e minoranze straniere.\nNel 2014 le minoranze straniere presenti a Biasca erano divise in questi cinque principali gruppi per numero: Italia 1152, Portogallo 313, Kosovo 225, Bosnia-Erzegovina 123, Serbia 79.\nEconomia.\nAziende e posti di lavoro.\nIl Comune presenta la seguente evoluzione imprenditoriale e occupazionale.\nDelle 531 aziende attive nel 2015, 35 operano nel settore primario, impiegando 83 persone, 94 operano nel settore secondario, impiegando 840 persone e 402 operano nel settore terziario, impiegando 2154 persone.\nPolo di sviluppo economico (PSE).\nA Sud dell\u2019abitato si estende un comparto produttivo, incentrato su aziende innovative, denominato \"polo di sviluppo economico Biasca\" (ex zona industriale di interesse cantonale). In esso trovano sede 4 aziende, per un totale di oltre 250 impieghi qualificati. La governance di tale comparto \u00e8 affidata al Comune di Biasca, al Patriziato di Biasca, al Canton Ticino e all'Ente Regionale di Sviluppo Bellinzonese e Valli (ERS-BV). Mentre la gestione operativa spetta a un manager d'area.\nAziende di interesse.\nNel Comune sorge la centrale idroelettrica di Biasca gestita da Ofible SA e la centrale a biomassa di SCN SA. Di importanza cantonale \u00e8 la Centrale dei Servizi Industriali dell'Ente Ospedaliero Cantonale (EOC) con la lavanderia centralizzata e il centro di sterilizzazione.\nA Sud della stazione ha sede il Centro di manutenzione e intervento (EIZ) per il tunnel di base del San Gottardo.\nInfrastrutture e trasporti.\nFerrovie.\nIl Comune \u00e8 servito dalla stazione di Biasca sulla linea della ferrovia del Gottardo, gestita dalle Ferrovie Federali Svizzere (SBB CFF FFS), con le linea IR, sulla vecchia linea del Gottardo gestita da Schweizerische S\u00fcdostbahn, e le linee regionali TiLo RE10 e S20.\nA partire dal 2018, la stazione di Biasca \u00e8 diventata la prima fermata a sud della galleria di base del San Gottardo di AlpTransit.\nTram.\nFino al 1973, era in funzione la ferrovia Biasca-Acquarossa, aperta nel 1911 e che nel territorio del comune aveva anche le stazioni di Biasca Borgo e di Loderio.\nBus.\nLe linee di bus sono gestite da AutoPostale Svizzera per le tratte:\nservendo le fermate: \"Industrie\", \"Prada\", \"Stazione\", \"Centro/Borgo\", \"Al Ponte\"\nservendo le fermate: \"Stazione\", \"Prada\", \"Industrie\",\nservendo le fermate: \"Stazione\", \"Parco Emma\", \"Centro/Borgo\", \"Monda del Turco\", \"Quaresima\"\ne da Autolinee Bleniesi SA per le tratte:\nservendo le fermate: \"Stazione\", \"Municipio\", (al ritorno \"Centro/Borgo\"), \"Centro sportivo\"\nservendo le fermate: \"Stazione\", \"Centro/Borgo\", \"Mulino Sciaroni\", \"Vallone\", \"Loderio\"\nservendo le fermate: \"Stazione\", \"Centro/Borgo\", \"Mulino Sciaroni\", \"Vallone\", \"Loderio\", \"Loderio Grotto\"\nFunivia.\nDal 1957 \u00e8 attiva, a Sud dell'abitato, la Funivia Biasca-Val Scura. La stazione a valle, posta a 287 m s.l.m., collega con un tracciato lungo 1419 metri la stazione a monte, a quota 1018 m s.l.m..\nAmministrazione.\nStemma.\nPartito: nel primo, d'argento al Biscione d'azzurro, linguato di rosso, ondeggiante in palo, rivoltato; nel secondo d'oro, all'aquila spiegata di nero, illuminata d'argento, rostrata, linguata, membrata e armata di rosso. Il tutto abbassato al capo di rosso, a due chiavi decussate, addossate, gli ingegni rivolti all'ins\u00f9, le chiavi legate da un nastro, attraversante in fascia i passachiavi, il tutto d'argento.\nLo stemma fa riferimento ai soggetti che nei secoli ha esercitato un dominio sul Comune:\nMunicipio.\nA seguito delle elezioni comunali del 2021, il Municipio \u00e8 rappresentato da 3 esponenti PLR, 2 PPD, 1 INSIEME A SINISTRA, 1 LEGA DEI TICINESI\nDicasteri: \"Amministrazione generale\", \"Finanze\", \"Relazioni intercomunali e con enti esterni\", \"Pianificazione urbanistica\"\nDicasteri: \"Costruzioni pubbliche\", \"Trasporti pubblici\", \"Stabili erariali\", \"Servizi esterni\"\nDicasteri: \"Opere sociali\", \"Piano mobilit\u00e0 comunale\"\nDicasteri: \"Scuole\", \"Cultura\"\nDicasteri: \"Ente Casa Anziani\", \"Sport e tempo libero\", \"Turismo, Sviluppo economico\"\nDicasteri: \"Ambiente e agricoltura\", \"Canalizzazioni\", \"Azienda acqua comunale \"\nDicasteri: \"Istituzioni\", \"Edilizia privata\"\nConsiglio Comunale.\nFu riunito per la prima volta il 23 giugno 1914 sotto la presidenza del dott. Tito Strozzi.\nGli attuali 35 seggi del Consiglio Comunale sono ripartiti in questo ordine:\nConsiglio dei Giovani Biaschesi.\nCon il primo incontro avvenuto il 9 giugno 2017, il Comune di Biasca si \u00e8 dotato di un Consiglio Comunale dei Giovani, aperto a tutti i giovani svizzeri e stranieri, aventi tra i 13 e i 25 anni, che dimostrano un legame con il Borgo. Per tale iniziativa la Repubblica e Cantone Ticino hanno conferito al comune il premio \u201cComune innovativo 2017\u201d.\nPatriziato.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene patriziale all'interno dei confini del comune.\nIl Patriziato di Biasca \u00e8 proprietario di 5 000 ettari di terreno, di cui 2 850 di bosco. Il patriziato attualmente conta circa 1 670 cittadini.\nUfficio Patriziale.\nL'ufficio patriziale \u00e8 l'organo esecutivo del Patriziato.\nA seguito dell'elezione avvenuta il 5 maggio 2021, \u00e8 cos\u00ec composto:\nDicastero: \"Amministrazione\"\nDicastero: \"Stabili patriziali\" \nDicastero: \"Finanze\"\nDicastero: \"Territorio al Piano\"\nDicastero: \"Territorio ai Monti e boschi\"\nConsiglio Patriziale.\nIl Consiglio Patriziale conta 25 membri eletti ogni 4 anni. Il Consiglio elegge l'Ufficio Patriziale ed \u00e8 l'organo legislativo del Patriziato.\nCultura.\nBibliomedia.\nA nord del centro scolastico comunale \u00e8 ubicata la sede della Bibliomedia della Svizzera Italiana. Oltre a essere una biblioteca, nei suoi locali vengono ospitate mostre e conferenze in collaborazione con il Circolo Cultura Biasca.\nCasa Cavalier Pellanda.\nA pochi passi da Piazza Centrale, si erge uno stabile cinquecentesco, la Casa Cavalier Pellanda.\nIl Cavalier Giovan Battista Pellanda (1541-1615) \u00e8 stato una delle figure pi\u00f9 di risalto della Biasca di un tempo.\nLo stabile di propriet\u00e0 del Comune funge da museo per la cittadina. Nei suoi spazi vengono organizzate mostre, presentazioni e concerti.\nForte Mondascia.\nNelle vicinanze della centrale idroelettrica, si trova il Museo di Storia Militare di \u201cForte Mondascia\u201d.\nDurante la Prima Guerra Mondiale, in difesa del possibile nemico proveniente da Sud, \u00e8 stata creata una linea di sbarramento chiamata LONA (dai nomi delle due localit\u00e0 Lodrino e Osogna) con postazioni di artiglieria in zona Mondascia.\nNel Forte, costruito in una caverna, sono visibili le armi utilizzate in quel periodo, mentre negli spazi esterni sono esposti i veicoli cingolati.\nFilarmonica Biasca.\nFondata nel 1920, conta un effettivo di 55 membri diretti dal maestro Paolo Cervetti, succeduto allo storico maestro Orazio Borioli.\nOgni anno a dicembre si tiene il Concerto di Gala presso il Salone Olimpia. Dispone di una sede ed il locale per le prove in via Pianaccio.\nEventi.\nDurante l'anno si svolgono nella cittadina diversi eventi, tra i principali:\nrassegna di teatro dialettale.\nLa manifestazione, governata da Re Naregna e Regina Tait\u00fc, ha luogo secondo il rito ambrosiano.\nAppuntamenti importanti sono i tre cortei organizzati: al mercoled\u00ec, il \"Corteo notturno\", dove si fa spazio alla semplicit\u00e0 e goliardia; al gioved\u00ec il \"Corteo dei bambini\", dedicato ai pi\u00f9 piccoli fino alla quinta elementare e al sabato il \"Grande Corteo Mascherato\", nel quale sfilano Guggen, Gruppi e Carri.\nImportanti sono anche i concerti delle Guggen in Piazza centrale.\nPer l'occasione viene stampato il giornale satirico Ra Froda.\nTorneo di hockey su ghiaccio organizzato dal 1983. Si svolge presso la Raiffeisen BiascArena e ha tre categorie (\"Piccolo 1\", \"Piccolo 2\" e \"Bambino\").\nManifestazione musicale presso la corte di Casa Cavalier Pellanda.\nCompetizione internazionale di pattinaggio sincronizzato organizzato da Club Pattinaggio Biasca.\nRassegna gastronomica in ristoranti delle Tre Valli, e del Bellinzonese.\nTorneo di beach-volley organizzato dalla locale sezione scout.\nConcerti nei ritrovi pubblici del centro, organizzati da bar associati. Precedentemente si chiamava BiascaLive.\nGara podistica a Pontirone\nLa manifestazione viene proposta ogni ultimo weekend di agosto, dando al venerd\u00ec spazio a band ticinesi di vario genere, e al sabato, con la \u201cNotte dei Tributi\u201d, a cover band.\nPercorso gastronomico alla scoperta dei luoghi biaschesi, e dei prodotti locali.\nCorsa/camminata per sostenere la Societ\u00e0 Svizzera per la Fibrosi Cistica (CFCH).\nConcerti e mercatino al quartiere del Ponte.\nSport.\nSquadre sportive.\nA Biasca hanno sede l'unica squadra di hockey su pista della Svizzera italiana, il Roller Club Biasca, la squadra di hockey su ghiaccio HC Biasca Ticino Rockets, in Swiss League (lega nazionale B) e la squadra di calcio Gruppo Calcio Biaschesi.\nInfrastrutture sportive.\nSul territorio comunale sono a disposizione le seguenti strutture sportive:"}
{"id": "83938", "revid": "287204", "url": "https://it.wikipedia.org/wiki?curid=83938", "title": "Osogna", "text": "Osogna (in tedesco \"Usonien\", desueto, in dialetto ticinese \"Os\u00f6gna\") \u00e8 una frazione di 1.069 abitanti del comune svizzero di Riviera, nel Cantone Ticino (distretto di Riviera).\nGeografia fisica.\nOsogna \u00e8 a 15\u00a0km a nord di Bellinzona e a 5\u00a0km a sud di Biasca, sulla sponda sinistra del fiume Ticino. La cima pi\u00f9 alta \u00e8 il Torrone Alto (2\u00a0952\u00a0m\u00a0s.l.m.).\nIl torrente Nala divide in due il borgo; il torrente Boggera segna il confine con la frazione di Cresciano. Le rocce della regione sono lo gneiss e il granito. La vegetazione \u00e8 costituita castagni, faggi e altre latifoglie fino a 900\u00a0m\u00a0s.l.m. e in seguito da conifere (abete, larice) fino a 2\u00a0000\u00a0m\u00a0s.l.m. Il Ticino allagava sovente i prati e i campi del piano. Ancora oggi, malgrado i ripari, capita che alcune zone vengano allagate.\nStoria.\nXIII-XVIII secolo.\nLa localit\u00e0 viene nominata per la prima volta nel 1210 (\"Usonia\"), ma presso il torrente Nala sono state trovate tombe romane. \nL'agricoltura era l'attivit\u00e0 principale della popolazione: castagne, vigneti (nella corrispondenza tra il duca di Milano e Giovanni Molo, vicario di Claro e Osogna, nel 1459 tale Giacomo da Cornon voleva costringere il comune a ricostruire il muro della sua vigna, indebitamente abbattuto), grano (i covoni di grano erano battuti e messi a seccare sulla rascana, struttura in legno simile a una scala a pioli, nella zona chiamata appunto Rascana) e segale. \nNella valle di Osogna c'erano molti animali selvatici: l'ultimo orso \u00e8 stato ucciso da Giuseppe Mattei nel 1811. Il cantone versava 50 lire di Milano per ogni orso ucciso (bisognava consegnare la zampa destra).\nUn regolamento della vicinanza di Osogna del 1410 precisava che se una famiglia aveva pi\u00f9 di dieci capre doveva pagare una decima (un capretto buono). Nell'assemblea dei vicini del 3 agosto 1448 si decise la locazione di un edificio per una segheria: i presenti erano designati solo con il nome. Il godimento dei pascoli durante l'estate era diviso fra le famiglie patrizie. Questa attivit\u00e0 agricola tipica delle regioni alpine (transumanza statica: si cominciava a salire sui primi monti per terminare sui pascoli a 2\u00a0000\u00a0m\u00a0s.l.m. alla fine dell'estate) fu abbandonata nel 1950.\nOsogna fu il capoluogo del baliaggio di Riviera dal 1573 al 1798 e del distretto di Riviera dal 1803. Il balivo o landfogto rappresentava il potere dei tre cantoni sovrani (Uri, Svitto e Untervaldo) e amministrava la giustizia; le esecuzioni capitali avevano luogo alla \"Giustizia\" fra Biasca e Osogna (ad esempio quelle comminate a assassini, stregoni, eretici e streghe).\nXIX-XXI secolo.\nIl villaggio era un luogo di passaggio sulla strada del passo del San Gottardo; alcune osterie si occupavano dei passeggeri e dei cavalli che si fermavano per la notte. L'apertura della ferrovia del Gottardo (nel 1882) permise a diversi abitanti di lavorare come operai per la manutenzione della linea, meccanici alle officine di Biasca e Bellinzona o ferrovieri sui treni. L'emigrazione verso gli Stati Uniti e l'America Latina fu molto forte dal XIX secolo e fino alla seconda guerra mondiale. Dopo la prima guerra mondiale, la scuola elementare di Osogna fu conosciuta nel Cantone e all'estero poich\u00e9 la maestra Giovannina Mattei-Alberti praticava il metodo Montessori.\nL'estrazione del granito si svilupp\u00f2 dalla fine del XIX secolo, con l'apertura della ferrovia del Gottardo; nel 1899 lavoravano 1\u00a0500 operai nelle cave di Osogna: era una delle principali industrie ticinesi, molto dipendente dall'attivit\u00e0 edilizia. Nel 1908 la produzione era gi\u00e0 diminuita di met\u00e0 e la concorrenza del calcestruzzo armato diventava sempre pi\u00f9 forte. Gli operai provenivano dall'Italia e la silicosi era una malattia professionale tipica per gli scalpellini. Gli scioperi per ottenere delle migliori condizioni di lavoro e di salario erano frequenti. Le ultime cave furono attive fino al 1960; oggi, le cave ancora aperte si trovano a Cresciano.\nGi\u00e0 comune autonomo che si estendeva per 18,97\u00a0km\u00b2, il 2 aprile 2017 \u00e8 stato accorpato agli altri comuni soppressi di Cresciano, Iragna e Lodrino per formare il comune di Riviera, del quale Osogna \u00e8 capoluogo.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini della frazione. Il patriziato di Osogna possiede tutta la zona montana, in particolare i boschi e i pascoli della valle di Osogna, e risale alla vicinia del Medioevo."}
{"id": "83939", "revid": "121783682", "url": "https://it.wikipedia.org/wiki?curid=83939", "title": "Socket (elettronica)", "text": "Un socket in elettronica indica un tipo di connettore elettrico, fissato su un circuito stampato, che permette di installare un circuito integrato (o anche un pi\u00f9 piccolo circuito stampato) sul circuito stampato che lo ospita.\nL'installazione \u00e8 possibile esclusivamente attraverso operazioni di tipo meccanico, realizzando anche il collegamento elettrico tra i due componenti e rendendo dunque facilmente collegabile/scollegabile il dispositivo in questione senza nessuna operazione di saldatura/dissaldatura.\nEsistono vari tipi di socket. Per quanto riguarda i circuiti integrati, variano a seconda della tipologia di package.\nSocket per microprocessori monolitici.\nNella maggior parte dei casi un socket per microprocessore \u00e8 formato da un determinato numero di fori che sono presenti in corrispondenza dei pin del microprocessore.\nDi seguito \u00e8 riportato un elenco di socket in ordine cronologico di apparizione sul mercato. Alcuni socket hanno convissuto sul mercato in quanto diversi processori utilizzavano socket differenti pur essendo stati presentati sul mercato in tempi simili, questo spesso per sfruttare caratteristiche peculiari dei diversi tipi di alloggiamento. Nella prima parte abbiamo i socket utilizzati da Intel, nella seconda quelli utilizzati da AMD e nella terza quelli usati da altre case costruttrici di microprocessori.\nAlcuni socket sono stati utilizzati da pi\u00f9 costruttori di microprocessori.\nSocket per CPU AMD.\n(precedentemente chiamato FS1b) comprende una classe di CPU che contengono sia una GPU e sia un chipset integrato, formando una completa implementazione SoC.\nProcessori basati sull'architettura Zen ed Excavator"}
{"id": "83940", "revid": "1437331", "url": "https://it.wikipedia.org/wiki?curid=83940", "title": "Liberia", "text": "La Liberia, ufficialmente Repubblica di Liberia, \u00e8 uno Stato dell'Africa occidentale, confinante a nord con Sierra Leone e Guinea, e a est con la Costa d'Avorio. Tra la fine del XX secolo e l'inizio del XXI la Liberia \u00e8 stata afflitta da due guerre civili (1989\u20131996 e 1999\u20132003) che hanno reso profughi centinaia di migliaia di cittadini e ne hanno distrutto l'economia. La sua capitale \u00e8 Monrovia.\nEtimologia.\nIl nome deriva dal latino \"liber\" (libero) perch\u00e9 venne colonizzata da schiavi afroamericani liberati.\nStoria.\nLa storia della Liberia come entit\u00e0 politica comincia con l'arrivo dei coloni afroamericani che stabilirono una colonia di \"liberi uomini di colore\" sulle sue coste nel 1822 sotto il controllo della American Colonization Society. Le radici storiche in cui una certa maggioranza degli odierni liberiani ritrova la sua identit\u00e0, comunque, affondano nelle differenti tradizioni dei numerosi gruppi tribali in cui si dividevano le trib\u00f9 indigene: i coloni dovettero infatti affrontarle per guadagnare uno spazio sulla costa africana ed estendere successivamente il loro controllo sulle regioni interne.\nIl 26 luglio 1847 gli americo-liberiani dichiararono l'indipendenza della Repubblica di Liberia. I coloni vedevano nel continente africano, dal quale i loro avi erano stati deportati, la \"terra promessa\", ma non mostravano intenzione di reintegrarsi nella societ\u00e0 e nel metodo tribale africano. Si riferivano a s\u00e9 stessi come \u00abamericani\u00bb e furono riconosciuti come tali tanto dalle autorit\u00e0 tribali africane quanto dalle autorit\u00e0 coloniali britanniche della vicina Sierra Leone. I simboli dello Stato (bandiera, motto e sigillo), come la forma di governo, riflettevano completamente l'esperienza vissuta negli Stati Uniti.\nI costumi e gli standard culturali degli abitanti vedevano il loro modello nello stile di vita del Sud degli Stati Uniti.\nQuesti ideali coloravano in modo preponderante le abitudini dei coloni verso gli autoctoni: il nuovo Stato aveva l'estensione superficiale delle terre controllate dalla comunit\u00e0 dei coloni e da coloro che ne erano stati assimilati, per cui grandi porzioni della storia della Liberia trattano i tentativi, raramente coronati da successo, di una minoranza civilizzata di dominare una maggioranza considerata per tanti aspetti \"inferiore\".\nIl Paese fu chiamato \"Liberia\", per darle il carattere di \"terra degli uomini liberi\".\nLa fondazione della Liberia fu privatamente finanziata da gruppi filantropici e religiosi americani, ma la colonia godette del supporto e della cooperazione non ufficiale del governo statunitense. Il governo liberiano, modellato su quello degli Stati Uniti, era democratico nello stile, per quanto non sempre nella sostanza. Dopo il 1877 il True Whig Party monopolizz\u00f2 l'intero potere politico del Paese, e la competizione per le cariche fu solitamente contenuta nel partito, dove essere nominati significava automaticamente entrare in Parlamento. Due problemi che le amministrazioni liberiane dovettero affrontare furono soprattutto le pressioni delle nazioni coloniali vicine, Gran Bretagna e Francia, e la minaccia di insolvenza finanziaria: entrambe le problematiche minacciarono seriamente la sovranit\u00e0 del Paese, poich\u00e9 perse il controllo di alcune regioni all'interno che furono annesse alle colonie inglesi e francesi.\nLo sviluppo economico fu poi pesantemente ritardato dal declino, alla fine del XIX secolo, dei mercati per le materie prime su cui si basavano le esportazioni liberiche, e dall'indebitamento per una serie di prestiti, il cui rientro prosciug\u00f2 l'economia nazionale.\nIl XX secolo.\nDue eventi furono di particolare importanza nel contrasto dell'isolazionismo liberiano: il primo fu una larga concessione affidata nel 1926 alla statunitense Firestone Plantation Company, una mossa che fu il primo passo nella modernizzazione dell'impianto economico; il seguito fu durante la seconda guerra mondiale, periodo in cui gli Stati Uniti fornirono un'assistenza economica e tecnica che permise progressi industriali e un cambiamento sociale.\nIl golpe del 1980.\nIl 12 aprile 1980 un colpo di Stato militare fu organizzato da un gruppo di sottufficiali dell'esercito di lignaggio tribale, al comando del sergente maggiore Samuel Kanyon Doe, e uccisero il presidente in carica da nove anni, William R. Tolbert Jr. nella sua residenza. Doe e i suoi congiurati costituirono autonomamente il \"Consiglio di Redenzione del Popolo\", presero possesso del governo e conclusero la \"prima repubblica\" di Liberia.\nDoe strinse legami molto forti con gli USA nei primi anni 1980 e attu\u00f2 una politica molto autoritaria, chiudendo giornali, dichiarando fuorilegge i partiti d'opposizione e tenendo elezioni plebiscitarie.\nLe guerre civili del 1989 e del 1999.\nNel tardo 1989 scoppi\u00f2 una guerra civile e nel settembre 1990 Doe fu ucciso dalle forze dell'INPFL (\"Indipendent National Patriotic Front of Liberia\", Fronte Indipendente Nazionalpatriottico della Liberia), al comando di Yormie Johnson, e da elementi della trib\u00f9 Gio. Come condizione per la fine del conflitto il presidente \"ad interim\" Amos Sawyer si dimise nel 1994, lasciando il potere al Consiglio di Stato.\nCharles Taylor fu eletto presidente nel 1997. Il regime brutale di Taylor bersagli\u00f2 molti attivisti di spicco dell'opposizione. Nel 1998 il governo cerc\u00f2 di assassinare l'attivista per i diritti dei minori Kimmie Weeks per un rapporto che, pubblicato, evidenziava le responsabilit\u00e0 di Taylor nell'addestramento dei bambini-soldato. Il governo autocratico e traballante di Taylor port\u00f2 a una nuova ribellione nel 1999. In dieci anni di sollevazioni e rivolte morirono pi\u00f9 di duecentomila persone. Il conflitto si intensific\u00f2 nell'estate del 2003, quando i combattimenti si avvicinarono a Monrovia.\nNell'agosto 2003 Accra (Ghana) ospit\u00f2 la discussione e la firma degli \"accordi di Accra\", che misero fine a quattordici anni di guerra civile. Mentre il potere del governo collassava e le pressioni dalla comunit\u00e0 internazionale (soprattutto gli USA) aumentavano affinch\u00e9 si dimettesse, Charles Taylor accett\u00f2 l'asilo politico offerto dalla Nigeria, ma giur\u00f2: \u00abCon il volere di Dio, torner\u00f2\u00bb.\nCon le elezioni presidenziali del novembre 2005 Ellen Johnson Sirleaf prese il posto di Gyude Bryant alla guida dello Stato.\nNel 2006 la presidente Johnson Sirleaf sottopose al governo nigeriano un'ufficiale domanda di estradizione per l'ex-presidente liberiano Taylor.\nIl 28 marzo 2006, tre giorni dopo l'annuncio della Nigeria del suo intento di cedere Taylor alla Liberia, egli scomparve dalla villa sulla costa dove viveva in esilio. Il giorno successivo fu tuttavia catturato dalle guardie di frontiera camerunensi mentre cercava di attraversare il confine su un'auto con targa diplomatica nigeriana. Fu quindi inviato in Liberia dove fu arrestato e consegnato alla Missione delle Nazioni Unite in Liberia (UNMIL). Soldati irlandesi dell'UNMIL scortarono quindi Taylor a bordo di un elicottero che lo port\u00f2 a Freetown dove venne consegnato alla Corte Speciale per la Sierra Leone che, il 26 aprile 2012, lo condann\u00f2 per tutti gli undici capi d'accusa a cinquanta anni di reclusione. Pena confermata anche in appello dalla corte dell'Aja il 26 settembre 2013.\nGeografia.\nMorfologia.\nL'ambiente fisico della Liberia \u00e8 costituito da un altopiano che digrada in una pianura litoranea; un solo fiume di una certa importanza attraversa la regione, per il resto altri fiumi sono sparsi da nord-ovest a sud-est. Il punto pi\u00f9 elevato \u00e8 il monte Nimba, al confine con la Guinea e la Costa d'Avorio con i suoi 1\u00a0752 metri. Nel nord-ovest del paese \u00e8 situato il Monte Wuteve che con i suoi 1\u00a0440 metri \u00e8 la seconda vetta della Liberia. La costa \u00e8 pianeggiante e orlata da cordoni litoranei.\nIdrografia.\nI corsi d'acqua della Liberia assumono in prevalenza un andamento verso sud-ovest, seguendo la morfologia del terreno, che dagli altopiani dell'interno li conduce a sfociare nell'oceano Atlantico. Il confine nord-occidentale \u00e8 attraversato dal fiume Mano mentre quello sud-orientale \u00e8 delimitato dal fiume Cavally. I tre fiumi pi\u00f9 lunghi del Paese sono il Saint Paul che sfocia vicino a Monrovia, il Saint John e il Cestos.\nClima.\nIl clima \u00e8 di tipo tropicale, caratterizzato da una piovosit\u00e0 stagionale elevata (circa 169 giorni di pioggia all'anno, quasi 4\u00a0000\u00a0mm) e da una temperatura la cui media supera i 25 \u00b0C.\nPopolazione.\nDemografia.\nIl 43,6% della popolazione \u00e8 composto dai ragazzi fino ai quattordici anni (maschi 765\u00a0662, femmine 751\u00a0134), il 52,8% da persone dai quattordici ai sessantaquattro anni (maschi 896\u00a0206, femmine 940\u00a0985) e per il restante 3,7% da persone che hanno superato i sessantacinque anni d'et\u00e0 (maschi 64\u00a0547, femmine 63\u00a0667).\nEtnie.\nOggi la popolazione \u00e8 composta per lo pi\u00f9 da neri sudanesi e varie trib\u00f9 locali (Kpelle, Bassa, Gio, Krumen, Grebbo, Mano, Krahn, gola, Gbandi, mende, mandingo e viau).\nLingue.\nLe lingue mande sono utilizzate nelle zone settentrionali e occidentali del Paese, mentre le lingue kru in quelle orientali e meridionali. L'inglese \u00e8 la lingua madre del 2,5% della popolazione rientrata nel Paese dagli Stati Uniti d'America.\nL'inglese \u00e8 comunque la lingua ufficiale della Liberia. Altre lingue utilizzate nel Paese sono il gola e il kpelle.\nReligione.\nLa religione maggiormente diffusa \u00e8 quella cristiana (66% circa della popolazione, soprattutto protestanti), il 15% circa ha come religione l'islam, mentre il resto della popolazione \u00e8 animista (19%).\nOrdinamento dello Stato.\nSuddivisione amministrativa.\nLa Liberia \u00e8 suddivisa in 15 Contee:\nCitt\u00e0 principali.\nLa citt\u00e0 pi\u00f9 importante e popolosa del paese \u00e8 la capitale Monrovia, di poco sotto il milione di abitanti. Il secondo centro cittadino della Liberia \u00e8 Gbarnga, che nel 2008 contava 34\u00a0046 abitanti.\nPolitica.\nLa Liberia \u00e8 una Repubblica presidenziale; l'attuale presidente \u00e8 George Weah, in carica dal 22 gennaio 2018.\n\u00c8 uno dei pochi Stati che concede la propria cittadinanza in base alle origini etniche.\nEconomia.\nNel 2012 il PIL (PPA) era pari a 2\u00a0645 milioni di dollari USA mentre il PIL pro capite (PPA) ora \u00e8 pari a 665 dollari. Il tasso annuale di crescita del PIL nel 2013 \u00e8 dell'8,1%. In Liberia viene usato il dollaro liberiano (anticamente veniva usata la Kissi money).\nL'agricoltura \u00e8 nettamente ripartita tra quella di sussistenza, retta da forze locali dedite al riso, alle banane, alla manioca, alla patata, e quella commerciale, sostenuta da compagnie statunitensi e rivolta ai prodotti di piantagione: palme da cocco, caff\u00e8, raphia vinifera (da cui si ricava il vino di palma). Notevoli le risorse di legname (15% della foresta), soprattutto caucci\u00f9, azob\u00e8 e palma oleifera; modesto invece l'allevamento.\nLe risorse del sottosuolo sono eccellenti: ematite, magnetite, ferro, bauxite, oro e diamanti. Tuttavia le attivit\u00e0 industriali ed estrattive sono quasi completamente condotte da gruppi statunitensi.\nPer la bassa imposizione fiscale attuata e, in particolare, per l'assenza di norme e misure restrittive di controllo sul versante delle transazioni finanziarie, la Liberia \u00e8 annoverata tra i cosiddetti \"paradisi fiscali\". Essa, infatti (unitamente a Filippine, Isole Cook, Isole Marshall, Montserrat, Nauru, Niue, Panama, Vanuatu, Brunei, Costa Rica, Guatemala e Uruguay) \u00e8 una delle 14 giurisdizioni che, in base all'ultimo Rapporto del giugno 2010 dell'OCSE, ancora figurano nella cosiddetta lista grigia sotto la voce tax haven e centri finanziari. Anche il sistema fiscale italiano, col decreto ministeriale 04/05/1999, l'ha inserita tra gli Stati o Territori aventi un regime fiscale privilegiato, cosiddetta \"Black List\" o lista nera, ponendo quindi limitazioni fiscali ai rapporti economico-commerciali che si intrattengono tra le aziende italiane e i soggetti ubicati in tali territori.\nAmbiente.\nLa foresta pluviale copre gran parte del territorio liberiano e in particolare tutta la fascia costiera. Essa inizia compatta gi\u00e0 a pochi chilometri dalla costa succedendo alle mangrovie che risalgono per buon tratto le foci fluviali. Notevolmente estese sono per\u00f2 le zone dove la foresta risulta degradata dall'uomo o quelle in cui trovano posto le piantagioni di caff\u00e8, di palma oleifera, di \"Hevea\", di banani e ananas.\nLe essenze della foresta liberiana sono rappresentate da varie specie di mogano e da palme varie, tra cui la \"Raphia vinifera\", che cresce per\u00f2 nelle zone degradate della foresta primaria. Tra le altre piante ricordiamo lo strofanto, il pepe, da cui la costa liberiana (Costa del Pepe) deriv\u00f2 il suo nome. Man mano che si risalgono le pendici che portano all'altopiano, la foresta sempreverde con alberi d'alto fusto e fitto sottobosco si addensa lungo i fiumi (foresta a galleria) inframezzandosi a formazioni di boscaglia ad alberi tropofili e cespugli e, pi\u00f9 a nord, a distese di savana ad alberi radi dal fogliame caduco, con ricca copertura di erbe, verdi ed altissime durante le piogge, secche durante la stagione arida.\nNelle zone pi\u00f9 interne a boscaglia ed a savana vivono i grandi carnivori, come il leone, ed erbivori quali le gazzelle, le antilopi, le zebre, gli elefanti. Numerosi sono i felidi tra cui il \"serval\" ed il leopardo, molto frequente in tutta la Liberia, e le viverre, rappresentate in particolare dal linsango. La foresta \u00e8 invece il regno delle scimmie: lo scimpanz\u00e9, il cercocebo dal collare, il babbuino, la proscimmia galagone. Nei fiumi sono numerosi gli ippopotami ed i coccodrilli, numerosi i serpenti e i loro secolari avversari, le manguste.\nRicchissima \u00e8 l'avifauna, rappresentata specialmente da nettarinie e da fagiani azzurri; vastissima la gamma degli insetti tra cui la pericolosa mosca tse-tse.\nArte.\nSoprattutto nella zona orientale della Liberia (similarmente alla Costa d'Avorio occidentale e nelle zone di confine della Guinea) domina la societ\u00e0 segreta Poro che, grazie al suo potere di coesione, impone agli adepti e agli indigeni una certa uniformit\u00e0 artistica, influenzando la forma e determinando l'uso di una vasta gamma di maschere.\nInoltre, da sottolineare l'importanza della trib\u00f9 Dan-Ngere che ha adottato come forma d'arte prevalente la maschera lignea che si presenta in moltissime tipologie (dal naturalismo ritrattistico fino ad arrivare alla forma cubista astratta)."}
{"id": "83942", "revid": "1745361", "url": "https://it.wikipedia.org/wiki?curid=83942", "title": "NetCaptor", "text": "NetCaptor \u00e8 stata un'interfaccia alternativa per il web browser Internet Explorer, la cui caratteristica che pi\u00f9 lo differenziava da IE era la possibilit\u00e0 di navigare contemporaneamente in pi\u00f9 siti con l'apertura di un'unica copia del programma (\"vedi Tabbed browsing\"). Dopo essere stato un programma con licenza shareware lo sviluppatore di NetCaptor ha reso disponibile la chiave di registrazione per uso pubblico, quindi una volta cessato lo sviluppo.\nStoria e sviluppo.\nNetCaptor nasce nel 1997. Molte delle sue funzioni sono state gradualmente aggiunte nel corso degli anni. Alcune delle funzionalit\u00e0 proprie del browser sono state ispirate da software simili. Secondo una dichiarazione dello sviluppatore Adam Stiles: \"NetCaptor \u00e8 stato uno dei primi browser dotati della navigazione a schede\". Molte somiglianze sono state trovate in altri browser (come Opera).\nL'ultima versione, la 7.5.4, \u00e8 stata resa disponibile dal 18 febbraio 2005. Su un messaggio risalente in data 8 gennaio 2008, \u00e8 stato ufficialmente dichiarato che \"NetCaptor is dead\" ovvero \"NetCaptor \u00e8 morto\", dopo 10 anni di vita. Nonostante NetCaptor non sia stato pi\u00f9 aggiornato o reso ufficialmente disponibile, la versione 7.5.4 pu\u00f2 essere ancora scaricata dal sito ufficiale. Lo sviluppatore Adam Stiles ha raccomandato gli utenti di passare a Mozilla Firefox o Safari, ma contemporaneamente ha reso disponibile la chiave di registrazione per quelli che ancora desiderano utilizzare il defunto NetCaptor:"}
{"id": "83943", "revid": "224230", "url": "https://it.wikipedia.org/wiki?curid=83943", "title": "Elephas indus culices non timet", "text": "Elephas indus culices non timet (lett. \"L'elefante indiano non teme le zanzare\") era il motto di Domenico Malatesta (1417 - 1468) e si trova scolpito o inciso in pi\u00f9 luoghi della Biblioteca Malatestiana di Cesena.\nL'espressione indica che chi \u00e8 forte non si cura delle meschinit\u00e0 e delle piccinerie tipiche dei deboli, ed \u00e8 stato sovente utilizzato nella storia per spiegare il fatto che un governante non sempre ha bisogno di combattere e perseguitare i propri oppositori.\nMa per i cesenati l'espressione deriva dal fatto che i Malatesta erano nemici del Da Polenta signori di Ravenna quindi l'elefante (simbolo di Cesena) non teme le zanzare (simbolo di Ravenna sita in zona paludosa, malsana e notoriamente infestata da zanzare). "}
{"id": "83944", "revid": "124691142", "url": "https://it.wikipedia.org/wiki?curid=83944", "title": "Hic sunt leones", "text": "La locuzione latina hic sunt leones (lett. \"qui ci sono i leoni\") o hic sunt dracones (lett. \"qui ci sono i draghi\") \u00e8 un'espressione che viene associata alle carte geografiche antiche per indicare le zone ancora inesplorate dell'Africa, ricorrente nella storiografia e nella pubblicistica, ma senza riscontri nella documentazione cartografica medievale n\u00e9 nei rarissimi reperti dell'et\u00e0 antica.\nStoria.\nSolo la \"Cotton Map\" (X secolo d.C.) riporta un sibillino \"hic abundant leones\", tra Gog e Magog e la costa orientale dell'Asia, con tanto di disegno del noto felino con la criniera: in effetti in quell'area si trovavano tigri e leopardi, ma anche leoni (ancora oggi ne rimane una piccola popolazione in India). In alcune mappe si legge piuttosto \"hic sunt dracones\". Non \u00e8 raro inoltre trovare l'indicazione \"hic nascuntur elephantes\", ma quest'ultima sembra piuttosto un'informazione sulle risorse in avorio. \nNon esiste una sola prova storica che la locuzione sia mai stata utilizzata da un cartografo per l'Africa mediterranea, anche se \u00e8 molto diffusa la spiegazione secondo cui in origine, la locuzione latina \"hic sunt leones\" sarebbe comparsa su carte geografiche dell'antica Roma e di et\u00e0 successiva in corrispondenza delle zone inesplorate dell'Africa e dell'Asia. La frase stava ad indicare che non si sapeva cosa si trovasse in quelle lande sconosciute, a parte il fatto che fossero abitate da belve, oppure si riferiva a territori che non potevano essere conquistati. \nMolte volte i cartografi dell'et\u00e0 preindustriale abbellivano le proprie mappe con disegni ornamentali, anche su richiesta della committenza, con stemmi, bandiere, grandi ritratti di sovrani o di merci e altro ancora, soprattutto negli schemi cartografici destinati alla meditazione scolastica e non al viaggio. In particolare durante il basso medioevo le coste erano sempre molto pi\u00f9 conosciute rispetto ai territori nell'interno. Per questo motivo ancora per parte dell'et\u00e0 moderna i cartografi ubicavano nelle vaste aree continentali ogni tipo di illustrazione che potesse risultare in qualche modo curiosa o interessante, concedendo ampi spazi sia a luoghi immaginari ed irraggiungibili (il paradiso terrestre, Gog e Magog, il regno del prete Gianni) sia a ogni tipo di essere leggendario o allegorico, tra cui blemmi, cinocefali, elefanti, unicorni, rinoceronti, manticore, ed anche leoni. In realt\u00e0 le aree inabitabili erano definite tali solo in base alla temperatura (eccessivo freddo o caldo) o per la presenza di serpenti e scorpioni velenosi (cos\u00ec ad esempio in Leardo), facile metafora delle allegorie sataniche nella \"Bibbia\".\nLa frase oggi viene utilizzata per indicare una situazione o condizione per cui \u00e8 necessario prestare particolare attenzione o portare rispetto ad un certo gruppo di persone."}
{"id": "83945", "revid": "125365470", "url": "https://it.wikipedia.org/wiki?curid=83945", "title": "Mont Saint-Michel", "text": "Il Mont Saint-Michel (in normanno \"Mont Saint\" \"z Mikael ar Mor\") \u00e8 un isolotto tidale situato presso la costa settentrionale della Francia, dove sfocia il fiume Couesnon, sul quale venne o era \"Mons Sancti Michaeli in pericolo mari\" (in latino) o \"Mont Saint-Michel au p\u00e9ril de la mer\" (in francese).\nAttualmente costituisce il centro naturale del comune di Le Mont-Saint-Michel (dipartimento della Manica, regione amministrativa della Normandia); un trattino permette di differenziare tra il comune e l'isolotto: secondo la nomenclatura ufficiale dell'INSEE l'unit\u00e0 amministrativa si chiama \"(Le) Mont-Saint-Michel\", mentre l'isolotto \u00e8 chiamato \"Mont Saint-Michel\".\nI sedimenti inferiori sono costituiti dai detriti dei fiumi S\u00e9e, S\u00e9lune e Couesnon, che sfociano nella baia; i sedimenti in superficie si trovano tra terra e mare; questa zona \u00e8 ricca di strati di torba alternati a sabbia calcarea (gusci di conchiglie tritati).\nLa notevole architettura del santuario e la baia nel quale l'isolotto sorge con le sue maree ne fanno il sito turistico pi\u00f9 frequentato della Normandia e uno dei primi dell'intera Francia, con circa 3.200.000 visitatori ogni anno; numerosi immobili che vi sorgono sono individualmente classificati come monumenti storici e l'intero sito \u00e8 nel suo insieme classificato come tale dal 1862. Dal 1979 fa parte dei Patrimoni mondiali dell'umanit\u00e0 dell'UNESCO.\nStoria.\nI Galli.\nNei pressi del Mont Saint-Michel la foresta di Scissy, allora non ancora invasa dal mare, era sede di due trib\u00f9 celtiche, che utilizzavano la roccia per i culti druidici. Secondo l'abate Gilles Deric, uno storico bretone del XVIII secolo, il santuario era dedicato a Beleno, il dio gallico del Sole (\"Mons vel tumba Beleni\", ossia \"Monte o tomba di Beleno\").\nI Romani.\nL'arrivo dei Romani vide la costruzione di nuove strade che percorrevano l'intera Armorica: una di queste, che collegava Dol a \"Fanafmers\" (Saint-Pair) passava ad ovest del \"Mons Belenus\" (\"Monte Beleno\"). Man mano che le acque avanzavano fu progressivamente spostata verso est, fino a fondersi con la via che passava per Avranches.\nInizio dell'era cristiana.\nIl Cristianesimo fece la sua comparsa in Armorica intorno al IV secolo e un primo oratorio dedicato a Santo Stefano, il primo martire cristiano, sorse a mezza altezza del monte, a cui ne segu\u00ec un secondo in onore di San Sinforiano, primo martire dei Galli, ai piedi della roccia. Vegliavano sui luoghi degli eremiti, sotto la tutela del curato di Ast\u00e9riac (Beauvoir); il monaco irlandese San Colombano, evangelizzatore d'Europa, attorno al 590 avrebbe pregato nell'oratorio di Santo Stefano nel cammino destinato a condurlo a Luxeuil ed infine a Bobbio.\nSecondo la leggenda l'arcangelo Michele apparve nel 709 al vescovo di Avranches, sant'Auberto, chiedendo che gli fosse costruita una chiesa sulla roccia. Il vescovo ignor\u00f2 tuttavia per due volte la richiesta finch\u00e9 San Michele non gli bruci\u00f2 il cranio con un foro rotondo provocato dal tocco del suo dito, lasciandolo tuttavia in vita. Il cranio di Sant'Auberto con il foro \u00e8 conservato nella cattedrale di Avranches.\nVenne quindi sistemato un primo oratorio in una grotta e la precedente denominazione di \"Mont-Tombe\" fu sostituita con quella gi\u00e0 citata di \"Mont-Saint-Michel-au-p\u00e9ril-de-la-Mer\".\nL'attuale abbazia benedettina.\nI conti di Rouen, poi duchi di Normandia, dotarono riccamente i religiosi che le precedenti incursioni dei Normanni avevano fatto fuggire. Il Mont Saint-Michel aveva inoltre acquisito valore strategico con l'annessione al ducato di Normandia della penisola del Cotentin nel 933, venendosi a trovare al confine con il ducato di Bretagna.\nIl duca Riccardo I (943-996) nel corso dei suoi pellegrinaggi al santuario rimase indignato dal lassismo dei canonici, che delegavano il culto a clerici salariati, e ottenne dal papa Giovanni XIII una bolla che gli dava l'autorit\u00e0 di riportare l'ordine nel monastero e fond\u00f2 una nuova abbazia benedettina nel 966, con monaci provenienti da Saint Wandrille (abbazia di Fontenelle).\nLa ricchezza e la potenza di questa abbazia e il suo prestigio come centro di pellegrinaggio durarono fino al periodo della riforma protestante. Un villaggio si svilupp\u00f2 ai piedi del santuario per dare accoglienza ai pellegrini. L'abbazia continu\u00f2 a ricevere doni dai duchi di Normandia e quindi dai re di Francia.\nDurante la guerra dei cent'anni l'abbazia si fortific\u00f2 contro gli inglesi con una nuova cinta muraria che circond\u00f2 anche la cittadina sottostante. Nel 1423 gli inglesi assediarono il Mont Saint-Michel rimasto fedele al re di Francia e ultima roccaforte della Normandia a non essere caduta in mano al re d'Inghilterra. Per undici anni il monte resistette agli inglesi superiori per numero di uomini: definitivamente battuto nel 1434 l'esercito inglese si ritir\u00f2. L'assedio del Mont Saint-Michel fu il pi\u00f9 lungo di tutto il Medio Evo. Con il ritorno della pace, si intraprese negli anni 1440 la costruzione della nuova abside della chiesa abbaziale in stile gotico fiammeggiante. Nel 1450, alla battaglia di Formigny gli inglesi vennero sconfitti e la Normandia ritorn\u00f2 definitivamente sotto dominio francese.\nA partire dal 1523 l'abate fu nominato direttamente dal re di Francia e fu spesso un laico che godeva delle rendite abbaziali. Nell'abbazia fu installata una prigione e il monastero si spopol\u00f2, anche in seguito alle guerre di religione. Nel 1622 il monastero pass\u00f2 ai benedettini della congregazione di San Mauro (mauristi) che fondarono una scuola, ma si occuparono poco della manutenzione degli edifici.\nL'abbandono e la rinascita dopo la rivoluzione francese.\nNel 1791, in seguito alla rivoluzione francese, gli ultimi monaci furono cacciati dall'abbazia, che divenne una prigione: vi furono incarcerati a partire dal 1793 pi\u00f9 di 300 sacerdoti che rifiutavano la nuova costituzione civile del clero.\nNel 1794 un dispositivo telegrafico ottico (sistema di Chappe), fu installato sulla sommit\u00e0 del campanile e il Mont Saint Michel fu inserito nella linea telegrafica tra Parigi e Brest.\nL'architetto Eug\u00e8ne Viollet-le-Duc visit\u00f2 la prigione nel 1835. In seguito alle proteste per la detenzione dei socialisti Martin Bernard, Armand Barb\u00e8s e Auguste Blanqui, la prigione fu chiusa nel 1863 per decreto imperiale. L'abbazia pass\u00f2 quindi alla diocesi di Coutances. In occasione del millenario della fondazione, nel 1966, una piccola comunit\u00e0 monastica benedettina si \u00e8 nuovamente insediata nell'abbazia, sostituita nel 2001 dalle Fraternit\u00e0 monastiche di Gerusalemme.\nL'abbazia.\nL'abbazia benedettina fu edificata a partire dal X secolo con parti giustapposte che si sono sovrapposte le une alle altre negli stili che vanno dal carolingio al romanico al gotico \"flamboyant\".\nI diversi edifici necessari alle attivit\u00e0 del monastero benedettino sono stati inseriti nello spazio angusto a disposizione.\nIl culto di san Michele.\nIl culto di San Michele Arcangelo, ampiamente diffuso in tutta Europa fin dall'antichit\u00e0, ha fatto di Mont Saint-Michel una delle principali mete di pellegrinaggio della cristianit\u00e0.\nIl Mont Saint-Michel \u00e8 uno dei tre maggiori luoghi di culto europei intitolati a San Michele Arcangelo, insieme alla Sacra di San Michele in val di Susa, e al santuario di San Michele Arcangelo sul Gargano.\nLa cittadina.\nLa cittadina sorta sulle pendici della roccia sotto l'abbazia si articola intorno all'unica strada della \"Grande Rue\", che sale al santuario girando intorno alla roccia.\nVi si accede attraverso tre porte, la \"porte de l'Avanc\u00e9e\", la \"porte du Boulevard\" e la \"porte du Roi\".\nGeografia e dintorni.\nIl Mont Saint-Michel si trova a 48\u00b038'10\" di latitudine nord e a 1\u00b030'40\" di longitudine ovest, nella baia che ne prende il nome e che si apre sull'oceano Atlantico. L'isolotto ha circa 960\u00a0m di circonferenza e una superficie di circa 7 ettari. La roccia, una formazione granitica, si eleva ad un'altezza di 92\u00a0m sul livello del mare, ma con la statua di San Michele collocata in cima alla guglia della chiesa abbaziale, raggiunge l'altitudine di 170 metri.\nLa foresta di Scissy e l'invasione del mare.\nAll'epoca dei Galli il Mont Saint-Michel, come anche la roccia di Tombelaine, sorgevano all'interno della foresta di Scissy e la riva si estendeva ancora fino a oltre 48\u00a0km pi\u00f9 lontano, inglobando le isole Chausey. A partire dal III secolo il livello del suolo si abbass\u00f2 progressivamente, e il mare inghiott\u00ec lentamente la foresta: secondo un manoscritto del XV secolo una marea equinoziale particolarmente violenta nel 709 diede il colpo di grazia alla foresta.\nI lavori di ripristino del carattere marittimo.\nA causa dell'intervento umano, la sedimentazione creatasi intorno alla strada che collegava il Mont-Saint-Michel con la terraferma aveva perturbato il suo contesto naturale. Se nessuna azione fosse stata intrapresa, entro il 2040 il Mont-Saint-Michel si sarebbe insabbiato irrimediabilmente circondandosi di \"pr\u00e9s sal\u00e9s\" (prati salmastri). Per evitare questo, nel 2005 vennero iniziati i lavori del grande progetto di ripristino e di conservazione di questo tesoro dell'umanit\u00e0.\nDopo circa dieci anni di lavori, dal 22 luglio 2014 i visitatori possono finalmente raggiungere il Mont attraverso il nuovo accesso creato dall'architetto austriaco Dietmar Feichtinger. Il nuovo ponte-passerella su piloni permette all'acqua di circolare liberamente e, non appena il coefficiente della marea oltrepassa 110, permette al Mont di ritrovare il suo carattere marittimo. Il ponte \u00e8 stato progettato per fondersi completamente con il paesaggio circostante. I piloni del ponte, composti da un nucleo pieno d'acciaio rivestito da uno strato sottile di cemento anticorrosione, sorreggono i due percorsi pedonali rivestiti in doghe di quercia e la parte centrale riservata alla circolazione delle navette. Per accedere al Mont, infatti, bisogna parcheggiare nell'apposita area e prendere la navetta gratuita o fare una passeggiata a piedi. Dopo le grandi maree del 2015, il primo weekend di aprile ha registrato una delle maree pi\u00f9 alte dell'anno (coefficiente 118) e il Mont-Saint-Michel ha ritrovato il suo carattere insulare per qualche ora.\nDa qui part\u00ec il Tour de France 2016.\nLe maree.\nLa baia in cui sorge l'isolotto roccioso \u00e8 soggetta al fenomeno delle sabbie mobili, ma \u00e8 soprattutto nota per l'eccezionale ampiezza delle maree (circa 14 metri di dislivello) che, anche a causa dell'andamento piatto, montano con grande rapidit\u00e0 questo ha causato talvolta annegamenti e pi\u00f9 di frequente disagi per le automobili lasciate parcheggiate troppo a lungo nelle parti pi\u00f9 basse.\nLe maree della baia hanno molto contribuito all'inespugnabilit\u00e0 del monte, rendendolo accessibile al minimo della bassa marea (via terra) o al massimo dell'alta marea (via mare).\nLa diga di accesso al Mont Saint-Michel, costruita nel 1880, trattiene la sabbia e aggrava l'insabbiamento della baia, rischiando di far perdere alla roccia la natura di isola: per impedirlo \u00e8 stata prevista la sua sostituzione con passerelle sospese. Secondo alcuni calcoli il Monte, senza interventi, si sarebbe ritrovato di fatto annesso alla terraferma attorno al 2040.\nIl 22 luglio 2014, \u00e8 stato il giorno dell'inaugurazione del ponte-passerella, la struttura che ha sostituito la digue-route e che consente al promontorio-abbazia di ritrovare il suo \"carattere marittimo\".\nL'operazione \u00e8 costata circa 180 milioni di euro e si \u00e8 sviluppata nell'arco di sei anni. La passerella \u00e8 percorribile, per il momento dai soli pedoni.\nGli autobus-navetta continueranno fino ad ottobre a percorrere la vecchia diga-strada: l'apertura totale (anche ai ciclisti) \u00e8 fissata a ottobre 2014, data dalla quale verr\u00e0 definitivamente smantellata la stessa digue route.\nLa costa.\nSulla costa delle sistemazioni con dighe dell'epoca della duchessa Anna di Bretagna hanno permesso di conquistare al mare terre per l'agricoltura e l'allevamento. In particolare ancora oggi si allevano ovini i \"moutons de pr\u00e9-sal\u00e9\" (montoni del prato salato), le cui carni a causa dei pascoli salmastri acquistano un sapore particolare.\nIl materiale alluvionale dei fiumi, continuamente movimentato dal flusso e reflusso delle maree, mescolato alle conchiglie frantumate, d\u00e0 origine alla \"tangue\", un ricco fertilizzante che fu a lungo utilizzato dai contadini della regione per concimare il suolo.\nNel secolo scorso venivano estratti 500\u00a0000 metri cubi all'anno di sabbie calcaree."}
{"id": "83947", "revid": "709565", "url": "https://it.wikipedia.org/wiki?curid=83947", "title": "Aquila (disambigua)", "text": ""}
{"id": "83948", "revid": "104458", "url": "https://it.wikipedia.org/wiki?curid=83948", "title": "Medel (Svizzera)", "text": "Medel (ufficialmente Medel/Lucmagn o Medel (Lucmagn), toponimo romancio; in tedesco Medels im Oberland, desueto, ) \u00e8 un comune svizzero di 389 abitanti del Canton Grigioni, nella regione Surselva.\nStoria.\nSimboli.\nBlasonatura: in fondo argento (bianco) su cavallo nero San Martino, il quale divide il suo mantello rosso con il mendicante. San Martino \u00e8 il santo patrono della chiesa parrocchiale .\nSociet\u00e0.\n. La lingua ufficiale del comune \u00e8 il romancio."}
{"id": "83951", "revid": "287204", "url": "https://it.wikipedia.org/wiki?curid=83951", "title": "Effetto Doppler relativistico", "text": "In fisica, leffetto Doppler relativistico \u00e8 la variazione di frequenza della radiazione elettromagnetica osservata prendendo in considerazione gli effetti della relativit\u00e0 speciale. Si ha un effetto Doppler quando una sorgente che emette un'onda elettromagnetica di frequenza formula_1 \u00e8 in moto relativo rispetto all'osservatore. Se la sorgente si allontana dall'osservatore con velocit\u00e0 formula_2 , la lunghezza d'onda misurata \u00e8 maggiore di quella emessa. Se chiamiamo formula_3 la lunghezza d'onda della radiazione che ci perviene quando la sorgente \u00e8 ferma:\nformula_4\ndove:\nLa quantit\u00e0 formula_2 \u00e8 positiva se la sorgente si allontana e negativa se la sorgente si avvicina. L'effetto Doppler relativistico dipende anche dalla direzione fra la propagazione della radiazione e la direzione di moto: la formula scritta sopra descrive soltanto il contributo longitudinale; esso, al prim'ordine nel rapporto v/c, coincide con l'effetto Doppler classico; quindi le deviazioni relativistiche sono effetti piccoli, perch\u00e9 del secondo ordine in v/c. Vi \u00e8 un contributo del tutto non classico (effetto D. Trasversale) se le direzioni sono perpendicolari, ma, anche questo, \u00e8 un effetto piccolo, del secondo ordine, perch\u00e9 lo sviluppo all'ordine zero coincide con la fisica classica, che prevede l'assenza di variazioni della frequenza e contemporaneamente il termine del primo ordine manca del tutto.\nNella teoria della relativit\u00e0 ristretta, spazio e tempo non sono assoluti. Per un osservatore, che si muove ad una data velocit\u00e0, gli effetti relativistici equivalgono ad una rotazione dello spaziotempo: osservatori con diverse velocit\u00e0 avranno diverse misurazioni su dove si trovano l'un l'altro nello spazio e/o nel tempo. Si perde quindi la \"simultaneit\u00e0\" degli eventi.\nVelocit\u00e0 della luce finita.\nPrimi albori.\nQuando per opera prima di R\u00f8mer e successivamente di Hippolyte Fizeau si scopr\u00ec la finitezza e la reale velocit\u00e0 della luce rimase il problema di come un'onda elettromagnetica si potesse propagare senza un mezzo nello spazio vuoto, infatti le onde si propagano per mezzo della materia (nei gas, nei liquidi e nei solidi). \nFino alla pubblicazione della teoria della relativit\u00e0 speciale di Einstein molti scienziati continuavano a credere nell'esistenza dell'etere per poter spiegare la propagazione di un'onda elettromagnetica nel vuoto dell'universo, poich\u00e9 la natura corpuscolare della luce era ancora sconosciuta; oggi infatti viene accettato il cosiddetto dualismo onda-particella ovvero in alcuni esperimenti emerge la natura ondulatoria della luce ma in altri esperimenti emerge la natura particellare della luce, i cosiddetti fotoni. Molti importanti esperimenti fra la seconda met\u00e0 dell'Ottocento e la prima met\u00e0 del Novecento per\u00f2 diedero ragione ad Einstein: uno dei pi\u00f9 importanti fu sicuramente l'esperimento di Michelson-Morley, che neg\u00f2 l'esistenza dell'etere, un ipotetico mezzo di trasporto della luce fino a quel momento ritenuto valido.\nLa Relativit\u00e0 ristretta.\nAlbert Einstein nel 1905 pubblic\u00f2 una rivoluzionaria teoria, la \"Relativit\u00e0 ristretta\", che definiva due postulati:\nIl secondo postulato \u00e8 quello che ci interessa. Esso dimostra l'inutilit\u00e0 dell'etere, poich\u00e9 la luce e tutte le altre radiazioni elettromagnetiche non hanno bisogno di un mezzo che le trasporti, a differenza, per esempio, delle onde acustiche.\nL'effetto Doppler.\nChristian Andreas Doppler nel 1845 scopr\u00ec che le onde emesse da un osservatore O' in moto vengono percepite da un osservatore statico O in modo diverso se l'osservatore in moto si sta allontanando o avvicinando. Per O, se O' si sta allontanando, le onde da lui emesse avranno una lunghezza d'onda maggiore, mentre in caso contrario O percepir\u00e0 una lunghezza d'onda minore.\nLe correzioni di Einstein.\nL'effetto Doppler standard \u00e8 per\u00f2 applicabile solo alle onde richiedenti un mezzo di propagazione, come quelle sonore: la luce si comporta, come detto sopra, in modo diverso.\nNella sua relativit\u00e0 ristretta, Einstein mise a punto una formula che consente di applicare l'effetto Doppler alle radiazioni elettromagnetiche, che \u00e8 quella indicata all'inizio dell'articolo. Tale formula riguarda la frequenza, ma pu\u00f2 essere applicata nel seguente modo anche alla lunghezza d'onda:\nformula_12\ndove ancora:\nL'effetto Doppler relativistico in astronomia.\nLe misurazioni effettuate con lo spettroscopio, combinate con le formule dell'effetto Doppler relativistico, costituiscono il mezzo pi\u00f9 affidabile per misurare le velocit\u00e0 radiali di stelle e galassie, rivestendo cos\u00ec un ruolo fondamentale nell'astronomia. La formula inversa che viene utilizzata per calcolare la velocit\u00e0 radiale \u00e8 in questo caso:\nformula_17\nN.B: utilizziamo per praticit\u00e0 la lunghezza d'onda, ma va bene anche la frequenza nella formula inversa.\nIn particolare le osservazioni effettuabili per mezzo dell'effetto Doppler relativistico sono:\nA volte nella divulgazione scientifica si descrive lo spostamento verso il rosso causato dall'espansione cosmica originatesi con il Big Bang come effetto Doppler relativistico. Questa informazione \u00e8 errata in quanto gli oggetti osservati non sono realmente in moto di allontanamento, ma \u00e8 lo spazio interposto che si sta dilatando, stirando con esso le onde elettromagnetiche che lo attraversano. I modelli matematici che descrivono questo fenomeno e l'effetto Doppler relativistico sono distinti, anche se sovrapponibili per distanze limitate. Le soluzioni sono invece significativamente diverse per oggetti posti al limite dell'universo osservabile ed oltre."}
{"id": "83957", "revid": "671029", "url": "https://it.wikipedia.org/wiki?curid=83957", "title": "Distretto di Surselva", "text": "Il distretto di Surselva \u00e8 stato un distretto del Canton Grigioni, in Svizzera, fino alla sua soppressione avvenuta il 31 dicembre 2015. Dal 1\u00ba gennaio 2016 nel cantone le funzioni dei distretti e quelle dei circoli, entrambi soppressi, sono stati assunti dalle nuove regioni; il territorio dell'ex distretto di Surselva coincide con quello della nuova regione Surselva.\nIl distretto confinava con i distretti di Imboden a nord-est e di Hinterrhein a est e sud-est, con il Cantone Ticino (distretti di Blenio a sud e di Leventina a sud-ovest), con il Canton Uri a ovest e nord-ovest e con il Canton Glarona a nord. Il capoluogo era Ilanz/Glion. Il distretto di Surselva era il primo distretto per superficie ed il quarto per popolazione del Canton Grigioni.\nSuddivisione amministrativa.\nIl distretto di Surselva \u00e8 diviso in 5 circoli e 18 comuni:"}
{"id": "83962", "revid": "1222", "url": "https://it.wikipedia.org/wiki?curid=83962", "title": "Piante ornamentali", "text": ""}
{"id": "83965", "revid": "224230", "url": "https://it.wikipedia.org/wiki?curid=83965", "title": "Labor omnia vincit", "text": "Labor omnia vincit: frase latina, il cui significato letterale \u00e8: \"La fatica vince ogni cosa\". Si cita spesso per dire che con uno sforzo sufficiente si pu\u00f2 ottenere qualsiasi risultato.\nLa frase si legge nelle \"Georgiche\" di Virgilio (I, 145-146), nella forma \"Labor omnia vicit / improbus, et duris urgens in rebus egestas\" (\"Ogni difficolt\u00e0 fu vinta dal duro lavoro, e dal bisogno che preme sulle strettezze\"), nel contesto dell'uscita dell'uomo dall'et\u00e0 dell'oro. Il tempo perfetto del verbo \"vincere\", nella frase staccata dal contesto, ha assunto una valenza \"gnomica\", cio\u00e8 proverbiale, che ha portato alla trasformazione di \"vicit\" nel presente \"vincit\" invalso nelle citazioni moderne, anche per analogia con la frase \"omnia vincit amor\" tratta dalle Ecloghe (10.69).\n\"Labor omnia vincit\" \u00e8 anche il motto dell'Oklahoma e della citt\u00e0 di \u00c9vry.\nNella sua forma estesa \"Labor omnia vincit improbus\" \u00e8 presente anche nella marca tipografica della casa editrice P\u00e0tron."}
{"id": "83967", "revid": "223320", "url": "https://it.wikipedia.org/wiki?curid=83967", "title": "Netscape", "text": ""}
{"id": "83968", "revid": "709565", "url": "https://it.wikipedia.org/wiki?curid=83968", "title": "Premi Oscar 2000", "text": "La 72\u00aa edizione della cerimonia di premiazione degli Oscar si \u00e8 tenuta il 26 marzo 2000 allo \"Shrine Auditorium\" di Los Angeles. Il conduttore della serata \u00e8 stato l'attore comico statunitense Billy Crystal.\nVincitori e candidati.\nVengono di seguito indicati in grassetto i vincitori.\nDove ricorrente e disponibile, viene indicato il titolo in lingua italiana e quello in lingua originale tra parentesi.\nPremio alla carriera.\nA Andrzej Wajda in riconoscimento di cinque decenni di straordinaria direzione cinematografica."}
{"id": "83970", "revid": "7", "url": "https://it.wikipedia.org/wiki?curid=83970", "title": "Battaglia del Little Big Horn", "text": ""}
{"id": "83972", "revid": "1226", "url": "https://it.wikipedia.org/wiki?curid=83972", "title": "Paris Metro", "text": ""}
{"id": "83973", "revid": "287204", "url": "https://it.wikipedia.org/wiki?curid=83973", "title": "E pluribus unum", "text": "E pluribus unum (in italiano \"Dai molti uno\") \u00e8 una locuzione latina il cui uso pi\u00f9 noto \u00e8 quello di motto nazionale degli Stati Uniti d'America.\nOrigine.\nLa frase deriva dal \"Moretum\", poema attribuito a Virgilio ma il cui vero autore \u00e8 sconosciuto, che ha come soggetto una ricetta a base di formaggio.\nNel testo del poema, \"color est e pluribus unus\" descrive il miscelarsi dei colori in uno solo.\nSi trattava di una locuzione ben nota ai letterati nordamericani del XVIII secolo, in quanto appariva sul \"Gentleman's Magazine\", mensile pubblicato a Londra sin dal 1731.\nLa leggenda vuole che \"Ex pluribus unum\" venisse usato sulla copertina del volume annuale, che conteneva una collezione dei dodici numeri della rivista usciti nel corso dell'anno.\nAdozioni.\nIl pi\u00f9 noto uso della locuzione, come detto, \u00e8 quella di motto nazionale degli Stati Uniti: lo si pu\u00f2 infatti trovare sullo stemma di Stato inscritto in un nastro dorato tenuto dal becco dell'aquila dalla testa bianca al centro dello scudo, nonch\u00e9 su altre emissioni governative basate sullo stesso simbolo (per esempio sulle monete).\nLa frase si riferisce all'integrazione delle originarie tredici colonie in un'unica nazione unita e fu scelta dal comitato che doveva decidere lo stemma nazionale nel 1776 all'inizio della guerra d'indipendenza, su suggerimento di Pierre Eugene DuSimitiere.\nLa frase figura anche, fin dall'origine, nel logo societario dello Sport Lisboa e Benfica, polisportiva portoghese fondata a Lisbona nel 1904: appare su un nastro rosso e verde sotto gli artigli di un'aquila che sovrasta lo scudo con gli altri elementi del logo.\nLa locuzione \u00e8 stata adottata quale motto e parte integrante del logo di Sistema Impresa, Confederazione datoriale a carattere maggiormente rappresentativo, riconosciuta tale con Decreto del Ministero del Lavoro e delle Politiche Sociali del 10 agosto 2010: appare nel libro retto da un leone alato rivolto verso destra caratterizzato dalla colorazione in blu dei contorni, su sfondo bianco."}
{"id": "83975", "revid": "61051", "url": "https://it.wikipedia.org/wiki?curid=83975", "title": "A Deo rex, a rege lex", "text": "A Deo rex, a rege lex (traduzione: \"Da Dio il re, dal re la legge\") \u00e8 una locuzione latina usata in ambito giuridico. Descrive il principio della monarchia assoluta, in cui il sovrano rivendica per diritto divino il potere di stabilire le leggi dello stato.\nUno dei monarchi che rivendic\u00f2 tale principio fu Giacomo I d'Inghilterra, primo re sia di Scozia sia d'Inghilterra. Figlio unico della regina di Scozia Maria Stuarda, fu proclamato sovrano ad appena tredici mesi di et\u00e0, sebbene il paese continuasse a essere governato da reggenti. Nel 1585 con il sostegno della cugina Elisabetta I d'Inghilterra riusc\u00ec ad avere il sopravvento sulla nobilt\u00e0 scozzese. Fu un sovrano apprezzato anche se il cattivo uso dei fondi del regno e il circondarsi di una corte discutibile contribuirono non poco al divampare della successiva guerra civile inglese."}
{"id": "83976", "revid": "2225", "url": "https://it.wikipedia.org/wiki?curid=83976", "title": "Ciccio Graziani", "text": ""}
{"id": "83977", "revid": "695564", "url": "https://it.wikipedia.org/wiki?curid=83977", "title": "Premi Oscar 1999", "text": "La 71\u00aa edizione della cerimonia di premiazione degli Oscar si \u00e8 tenuta il 21 marzo 1999 al \"Dorothy Chandler Pavilion\" di Los Angeles. La conduttrice della serata \u00e8 stata l'attrice statunitense Whoopi Goldberg.\nVincitori e candidati.\nVengono di seguito indicati in grassetto i vincitori.\nDove ricorrente e disponibile, viene indicato il titolo in lingua italiana e quello in lingua originale tra parentesi.\nPremio alla carriera.\nA Elia Kazan in riconoscimento ai suoi indelebili contributi all'arte della regia cinematografica.\nPremio alla memoria Irving G. Thalberg.\nA Norman Jewison"}
{"id": "83978", "revid": "6912", "url": "https://it.wikipedia.org/wiki?curid=83978", "title": "Terebintali", "text": ""}
{"id": "83979", "revid": "2083832", "url": "https://it.wikipedia.org/wiki?curid=83979", "title": "Audentes Fortuna iuvat", "text": "Audentes fortuna iuvat (letteralmente \"il destino favorisce chi osa\") \u00e8 una celebre locuzione latina comunemente tradotta in italiano con il motto \"La fortuna aiuta gli audaci\".\nOrigine del motto.\n\"Audentes fortuna iuvat\", di Virgilio, \u00e8 l'esortazione ad attaccare Enea rivolta da Turno ai suoi uomini. \u00c8 uno degli esametri lasciati incompiuti da Virgilio. Nel testo si trova letteralmente scritto \"Audentis fortuna iuvat\", dove \"audentis\" \u00e8 participio presente plurale del verbo \"audere\" (\"osare\"), forma arcaica di \"audentes\" (accusativo).\nUtilizzo.\nIl detto invita a essere volitivi e coraggiosi davanti a qualsiasi tipo di evento, anche il pi\u00f9 terribile e imprevisto, poich\u00e9 la sorte - il \"fato\" - \u00e8 dalla parte di coloro che osano e sanno prendere gli opportuni rischi. Questa locuzione, assurta a dignit\u00e0 di vero e proprio proverbio, \u00e8 molto diffusa nella cultura popolare di ogni tempo. A essa \u00e8 in qualche modo riconducibile il motto dannunziano \"Memento audere semper\".\nSotto questo aspetto, inoltre, un riscontro - in termini di fantasia - \u00e8 identificabile nell\"'eroe coraggioso e senza paura\" che popola il mondo della narrazione, tanto filmica quanto letteraria. \u00c8 anche il motto dell'Universit\u00e0 degli Studi di Milano-Bicocca.\nVarianti.\n\u00c8 accettata con sostanziale parit\u00e0 di significato anche la versione \"fortes fortuna adiuvat\", attribuita a Terenzio (\"Phormio\" 203) e da Plinio il giovane nella sua prima lettera a Tacito, riferita allo zio, Plinio il vecchio diretto all'osservazione dell'eruzione del Vesuvio che disse (inquit) : \u201cfortes \u2013 inquit \u2212 Fortuna iuvat\".\nLa variante popolare \"audaces fortuna iuvat\" non \u00e8 accettabile dato il valore negativo di \"audax\", che richiama l'idea di sfrontatezza, arditezza, assente nell'originale \"audens\" che, al contrario, ha valore positivo. \nSimili frasi sono state pronunciate anche da altri autori: \"fortuna fortes metuit, ignavos premit\", \"fortes fortuna iuvat\"."}
{"id": "83982", "revid": "174925", "url": "https://it.wikipedia.org/wiki?curid=83982", "title": "Real Madrid Club de F\u00fatbol", "text": "Il Real Madrid Club de F\u00fatbol, conosciuto semplicemente come Real Madrid, \u00e8 una societ\u00e0 calcistica spagnola con sede nella citt\u00e0 di Madrid.\nMilita in Primera Divisi\u00f3n, massima serie del campionato spagnolo di calcio.\nFondata nel 6 marzo 1902 con la denominazione ufficiale di \"Madrid Club de F\u00fatbol\", si vide assegnare il titolo di \"Real\" nel 1920 dal re Alfonso XIII di Spagna, insieme alla nota corona a decorarne lo stemma.\nMilita in Primera Divisi\u00f3n dalla prima edizione del torneo (stagione 1928-1929), e pu\u00f2 vantare uno dei palmar\u00e8s pi\u00f9 prestigiosi al mondo. A livello nazionale ha vinto, infatti, 34 campionati, 19 Coppe di Spagna, una Coppa della Liga, 12 Supercoppe di Spagna e una Coppa Eva Duarte, mentre a livello internazionale ha vinto 13 Coppe dei Campioni/Champions League, 2 Coppe UEFA, 4 Supercoppe UEFA, 3 Coppe Intercontinentali e 4 Coppe del mondo per club, oltre ad una Coppa Iberoamericana, per un totale di 96 trofei ufficiali, che ne fanno uno dei club pi\u00f9 titolati al mondo. Tra i tanti primati, detiene quello di affermazioni consecutive in Coppa dei Campioni, cinque (dall'edizione inaugurale 1955-56 a quella 1959-60), mentre nella stagione 2017-2018 \u00e8 diventata la prima ed unica squadra capace di vincere l\u2019ambita coppa per tre stagioni di fila da quando la competizione ha assunto la denominazione di UEFA Champions League (1992-93). \nNel 2000 il Real Madrid fu eletto dalla FIFA il miglior club del XX secolo, mentre nel 2004 ha ricevuto dalla stessa federazione internazionale il \"FIFA Centennial Order of Merit\".\nIl club \u00e8 membro fondatore dell'ECA, associazione nata dallo scioglimento del G-14 allo scopo di tutelare gli interessi dei club e dei calciatori.\nDall'estate 2009 il presidente \u00e8 Florentino P\u00e9rez, che aveva gi\u00e0 ricoperto la carica dal 2000 al 2006.\nStoria.\nIl club viene fondato il 6 marzo 1902 come \"Madrid Football Club\"; figure importanti in questo senso sono Juli\u00e1n Palacios e Juan Padr\u00f3s, che sono anche i primi due presidenti del sodalizio. Il primo trofeo, la Coppa del Re, viene vinto nel 1905; seguono altre tre affermazioni consecutive in questa competizione.\nIn Spagna, per\u00f2, non esiste ancora un campionato nazionale: il \"Madrid\" partecipa quindi al torneo regionale, dove otterr\u00e0 nel tempo diciotto vittorie in totale. La squadra ottiene nel 1917 il quinto successo in Coppa del Re, ma gi\u00e0 dal 1912 aveva iniziato a giocare nel Campo de O'Donnell; nel 1920 il re Alfonso XIII di Spagna gli conferisce perci\u00f2 il titolo di \"Real\".\nIl club si trasferisce nel 1924 nel pi\u00f9 ampio Stadio di Chamart\u00edn, e finalmente nel 1928 inizia il campionato nazionale. Il primo titolo arriva al termine dell'edizione 1931-1932 sotto la guida di Lippo Hertzka, ed \u00e8 seguito dal secondo l'anno successivo. In questo periodo ci sono in rosa tra gli altri il portiere Ricardo Zamora, Jacinto Quincoces e Ciriaco Errasti.\nNuovo successo, il settimo, in Coppa nel 1936 (diventata \"\"de la Rep\u00fablica\" a causa alla proclamazione della Seconda Repubblica Spagnola nel 1931), ma subito dopo in Spagna scoppia la guerra civile. Il Real Madrid non si trova in buone condizioni, come del resto tutto il Paese, tuttavia in questo periodo militano nel club buoni giocatori come Jos\u00e9 Ba\u00f1\u00f3n, Jos\u00e9 Llopis Corona e Pruden S\u00e1nchez. Nel 1943 viene eletto a presidente l'ex giocatore Santiago Bernab\u00e9u che decide, tra le altre cose, la costruzione di un nuovo stadio. L'impianto, situato sempre a Chamart\u00edn, viene inaugurato 14 dicembre 1947 e sar\u00e0 ribattezzato stadio Santiago Bernab\u00e9u il 4 gennaio 1955. I \"Blancos\" vincono altre due coppe (ora chiamate \"del General\u00edsimo\" in onore del \"Caudillo\" Francisco Franco) nel 1946 e nel 1947, ma ottengono poco dopo il peggior piazzamento di sempre in campionato, l'undicesimo posto del 1947-1948, due soli punti sopra la zona retrocessione.\nIl Real torna a vincere il titolo nell'edizione 1953-1954, quando \u00e8 gi\u00e0 in rosa Alfredo Di St\u00e9fano (Pallone d'oro 1957 e 1959), e ottiene il quarto successo l'anno successivo quando c'\u00e8 anche H\u00e9ctor Rial. A questo punto gli spagnoli, guidati da Jos\u00e9 Villalonga, partecipano alla prima edizione della Coppa dei Campioni ed arrivano a disputare la finale di Parigi. Qui sconfiggono per 4-3 lo di Raymond Kopa, che viene ingaggiato e che vincer\u00e0 il Pallone d'oro 1958. Da qui alla fine del decennio arrivano anche Ferenc Pusk\u00e1s e Jos\u00e9 Santamar\u00eda e i \"Blancos\" vincono altre quattro volte il trofeo continentale, battendo in finale rispettivamente la (2-0), il (3-2 d.t.s.), ancora lo Stade Reims (2-0) ed infine l' (7-3); seduti in panchina ci sono Luis Carniglia e Miguel Mu\u00f1oz, con quest'ultimo che rester\u00e0 in carica per quattordici anni di fila. Il decennio successivo si apre con la nascita della Coppa Intercontinentale e il club vince subito la prima edizione del 1960 battendo nel doppio confronto il . Trova per\u00f2 poco dopo una squadra capace di eliminarlo dalla massima manifestazione continentale, il , che ha la meglio negli ottavi Coppa dei Campioni 1960-1961.\nLentamente alcuni degli artefici dei recenti successi lasciano. Vengono per\u00f2 sostituiti da una nuova generazione di campioni, passata alla storia come Y\u00e9-y\u00e9: il pi\u00f9 rappresentativo di tutti \u00e8 Francisco Gento, gi\u00e0 stella del Real Madrid cinque volte vincitore della Coppa dei Campioni, mentre altri sono Jos\u00e9 Araquist\u00e1in, Pach\u00edn, Pedro de Felipe, Manuel Sanch\u00eds Mart\u00ednez, Pirri, Ignacio Zoco, Francisco Serena, Amancio Amaro, Ram\u00f3n Grosso e Manuel Vel\u00e1zquez. Il Real gioca tre finali di Coppa dei Campioni: perde le prime due, contro il nel 1961-1962 e contro l' nel 1963-1964, ma si aggiudica il sesto trofeo nel 1965-1966 grazie ad una vittoria per 2-1 sul . Nella successiva Coppa Intercontinentale di fronte c'\u00e8 ancora il Pe\u00f1arol, ma stavolta gli uruguaiani si prendono la rivincita. In questo decennio per i \"blancos\" si contano otto titoli spagnoli e sei nel successivo, quando militano nel club giocatori come Juanito e Uli Stielike. Si registra una nuova finale europea, nella Coppa delle Coppe 1970-1971, che viene per\u00f2 conquistata dal . Gli anni Ottanta si aprono col ventesimo titolo del 1980 e con la quattordicesima Coppa (ritornata da poco a chiamarsi \"del Re\"\" dopo la fine del Franchismo), inoltre i \"Blancos\" raggiungono nuovamente l'ultimo atto nelle competizioni europee, nella Coppa dei Campioni 1980-1981 e nella Coppa delle Coppe 1982-1983; sono per\u00f2 sconfitti da e .\nUn altro cambio generazionale \u00e8, tuttavia, alle porte: si parla ora della \"quinta del Buitre\". L'epiteto, traducibile in italiano come \"leva dell'Avvoltoio\", deriva dal soprannome dato al membro pi\u00f9 carismatico della squadra, Emilio Butrague\u00f1o; gli altri quattro componenti sono Miguel Pardeza, Manuel Sanch\u00eds, M\u00edchel e Mart\u00edn Vazqu\u00e9z, e a questi va aggiunto il messicano Hugo S\u00e1nchez. I risultati non tardano ad arrivare: il Real Madrid si aggiudica due edizioni della Coppa UEFA, quella del 1985 e la successiva, battendo prima il , poi il . Questo decennio si chiude con cinque titoli nazionali di fila, tra il 1986 e il 1990, mentre nel successivo, quando tra i protagonisti ci sono Roberto Carlos, Ra\u00fal, Davor \u0160uker e Predrag Mijatovi\u0107, ne vengono vinti altri due.\nCon questi giocatori gli spagnoli tornano presto al successo nella UEFA Champions League, con Jupp Heynckes alla guida tecnica, nel 1997-1998 (vittoria sulla ), e pure nel 1999-2000, quando al timone c'\u00e8 Vicente del Bosque (ad essere battuto in finale \u00e8 il nel derby spagnolo). Viene messa in bacheca un'altra Coppa Intercontinentale: ad essere battuto nel 1998 \u00e8 il , mentre va male due anni dopo contro il .\nNel 2000 viene eletto presidente Florentino P\u00e9rez, che inaugura la politica dei \"Gal\u00e1cticos\" (\"galattici\"), una campagna di rafforzamento improntata all'acquisto delle maggiori stelle del calcio mondiale: nel 2000 il fuoriclasse portoghese Lu\u00eds Figo viene strappato al , nel 2001 arriva Zin\u00e9dine Zidane, un anno dopo Ronaldo e la squadra, sempre guidata da del Bosque, vince la UEFA Champions League 2001-2002 (dopo aver battuto il ), la Coppa Intercontinentale 2002, la Supercoppa europea 2002 e due campionati spagnoli, l'ultimo dei quali nel 2002-2003. \nNel 2003 viene ingaggiato David Beckham e nel 2004 Michael Owen. Malgrado la politica dei \"Gal\u00e1cticos\", la squadra, dopo il controverso esonero di del Bosque, sollevato dall'incarico meno di ventiquattr'ore dopo la vittoria della Liga al termine della stagione 2002-2003, vive in seguito alcuni anni di insuccessi. Si avvicendano sulla panchina madrilena vari tecnici, che non riescono a ottenere i risultati sperati. Le vittorie, ad eccezione della Supercoppa di Spagna 2003, latitano e nel 2006 P\u00e9rez lascia la presidenza a Ram\u00f3n Calder\u00f3n, sotto la cui gestione il Real Madrid si aggiudica nuovamente il campionato nel 2006-2007, con la guida tecnica del rientrante Fabio Capello, e nel 2007-2008, con quella di Bernd Schuster. Nel 2009 P\u00e9rez torna in sella e porta con s\u00e9 un copioso investimento, strappando il fuoriclasse Cristiano Ronaldo al . \u00c8 l'alba di una nuova era di successi, che inizia sotto la gestione di Jos\u00e9 Mourinho nel 2010-2011, con la vittoria della Coppa del Re; il tecnico portoghese si aggiudica poi la Liga nel 2011-2012 alla quota \"record\" di 100 punti.\nUna nuova stagione di vittorie europee \u00e8 alle porte. Sospinto da Cristiano Ronaldo (Pallone d'oro 2013, 2014, 2016, 2017) e Luka Modri\u0107 (Pallone d'oro 2018), nel 2013-2014 il Real Madrid di Carlo Ancelotti vince la decima UEFA Champions League battendo in finale i concittadini dell', e, per la prima volta, la Coppa del mondo per club FIFA. Nel 2016 \u00e8 l'ex stella Zin\u00e9dine Zidane a sedersi in panchina: sotto la guida del francese la squadra si aggiudica tre UEFA Champions League consecutive (2015-2016), 2016-2017 e 2017-2018 (rispettivamente contro Atl\u00e9tico Madrid, e ), evento senza precedenti nel nuovo torneo continentale, due Supercoppe UEFA e tre Coppe del mondo per club FIFA, oltre al campionato del 2016-2017. Le sopraggiunte partenze di Zidane e Cristiano Ronaldo chiudono nell'estate 2018 questo ciclo madridista, tra i pi\u00f9 vittoriosi nella storia del calcio europeo d'inizio XXI secolo; Zidane riassume poi la guida tecnica del club agli inizi del 2019 e la mantiene per un biennio, vincendo il campionato 2019-2020.\nColori e simboli.\nColori.\nTradizionalmente la divisa casalinga del Real Madrid \u00e8 completamente bianca. Il completo bianco fu rimpiazzato nel 1925 da una divisa spezzata, con i calzoni neri, sul modello della compagine londinese del . Nei primi anni 1940, alla maglia furono aggiunti dei bottoni e lo stemma fu spostato sul lato sinistro del petto, all\u2019altezza del cuore, posizione dove si trova tuttora.\nIl 23 novembre 1947, in un derby con l', il Real Madrid divenne la prima squadra spagnola a indossare maglie numerate. Nel 1965 la squadra gioc\u00f2 un'amichevole contro il indossando una maglia verde.\nSimboli ufficiali.\nStemma.\nIl primo simbolo del Real Madrid aveva un design semplice, che consisteva in un intreccio decorativo delle lettere \"MCF\", acronimo di \"Madrid Club de F\u00fatbol\", in tonalit\u00e0 blu scuro.\nLa prima modifica dello stemma fu apportata nel 1908, quando le lettere adottarono una forma pi\u00f9 stilizzata e furono inserite in un cerchio. Un ulteriore cambiamento fu apportato nel 1920, sotto la presidenza di Pedro Parages. Quell'anno, il 29 giugno re Alfonso XIII di Spagna concesse al club il titolo di \"Real\"; ci\u00f2 consent\u00ec alla societ\u00e0 di aggiungere al disegno originale la corona reale.\nCon la dissoluzione della monarchia nel 1931, ogni simbolo reale fu eliminato. Dal nome fu tolta la denominazione \"Real\"; nello stemma la corona fu eliminata mentre nel cerchio contenente le lettere fu aggiunta una banda trasversale violetta, a rappresentare la Castiglia. Nel 1941, due anni dopo la conclusione della Guerra civile spagnola, fu ripristinata la corona reale, mantenendo anche la banda trasversale. Inoltre, tutto lo stemma divenne completamente colorato. Il club torn\u00f2 a chiamarsi \"Real Madrid Club de F\u00fatbol\".\nLa modifica pi\u00f9 recente allo stemma del club fu apportata nel 2001, per renderlo pi\u00f9 attuale e moderno; degno di nota, il cambiamento del colore della banda violacea in onore della Castiglia che diventa Blu navy.\nInno.\nL'inno del Real Madrid si intitola \"Hala Madrid y nada m\u00e1s\" ed \u00e8 stato composto nel 2014 dal musicista e produttore RedOne, su testo del giornalista Manuel Jabois, per celebrare la vittoria della decima Coppa dei Campioni. In seguito \u00e8 stato registrato anche dal famoso tenore, tifoso madridista, Pl\u00e1cido Domingo.\n\u00c8 invece del 1952 l'inno storico che ancora risuona al Bernabeu: dal titolo \"Hala Madrid\", fu inciso dal cantante Jos\u00e9 de Aguilar.\nStrutture.\nStadio.\nIl Real Madrid disputa le partite interne nello stadio Santiago Bernab\u00e9u, che ha una capacit\u00e0 di spettatori (il 16\u00ba al mondo per capienza) e un campo da gioco di 105 per 68 metri. All'interno sono oggi presenti il museo ufficiale del Real Madrid, oltre a numerosi ristoranti. Lo stadio \u00e8 raggiungibile anche con la linea 10 della Metropolitana di Madrid, scendendo nell'omonima fermata.\nNella storia, per\u00f2, ha avuto vari terreni di gioco: dal 1902 al 1912 ha giocato nella plaza de toros Goya di Madrid, per passare poi, fino al 1923, nel Campo de O'Donnell. Nel solo anno successivo il club gioca nel Campo de Ciudad Lineal, prima di trasferirsi nello Stadio di Chamart\u00edn, utilizzato fino al 1945.\n\u00c8 a questo punto che il neoeletto presidente Santiago Bernab\u00e9u decide di costruire un nuovo impianto, sempre a Chamart\u00edn, i cui lavori iniziano il 27 ottobre 1944 su progetto dell'architetto Jos\u00e9 Mar\u00eda Castell. Originariamente chiamato \"Nuovo Stadio Chamartin\" e capace inizialmente di posti, \u00e8 stato inaugurato 14 dicembre 1947. In seguito la sua capienza \u00e8 stata incrementata fino a nel 1954, successivamente ridotti, mentre il 4 gennaio 1955 viene ribattezzato con l'attuale nome.\nCentro di allenamento.\nIl centro sportivo del club \u00e8 la Ciudad Real Madrid. Costruita durante la prima presidenza di Florentino P\u00e9rez e inaugurata il 30 settembre 2005, sorge nella parte nord-est di Madrid, nei pressi del parco Valdebebas e dell'Aeroporto di Madrid-Barajas. Occupa un'area di e contiene dieci campi da gioco in erba, oltre ad uno stadio intitolato ad Alfredo Di St\u00e9fano che \u00e8 il terreno di gioco della seconda squadra del club, il Real Madrid Castilla, e che ha ospitato anche la prima squadra tra la fine della stagione 2019-2020 e l'inizio della 2020-2021 (durante i lavori di ristrutturazione del Santiago Bernab\u00e9u). In questo centro si allena anche la squadra di pallacanestro e sono ospitate pure le residenze per i giovani appartenenti alla \"cantera\" del club, oltre alla sede di Real Madrid TV.\nIn precedenza il club si allenava nella Ciudad Deportiva del Real Madrid. Costruita su iniziativa del presidente Santiago Bernab\u00e9u, era invece situata nella zona nord di Madrid; l'inaugurazione era avvenuta il 18 maggio 1963.\nSociet\u00e0.\nImpegno nel sociale.\nIl club ha attiva una fondazione, il cui obiettivo \u00e8 quello di mettere a servizio della societ\u00e0 i valori sociali e culturali dello sport, sia in Spagna che nel mondo.\nSettore giovanile.\nIl club possiede una florida \"cantera\", colloquialmente nota come \"La F\u00e1brica\", che nel tempo ha prodotto calciatori che hanno fatto spesso la fortuna del club. Sono passati da qui tra gli altri i componenti della \"Quinta del Buitre\" (Emilio Butrague\u00f1o, Miguel Pardeza, Manuel Sanch\u00eds Hontiyuelo, M\u00edchel e Mart\u00edn V\u00e1zquez), ma anche Gregorio Benito, Chendo, Iker Casillas, \u00c1lvaro Arbeloa, Ra\u00fal, Guti, Juan Manuel Mata, Kiko Casilla, Borja Valero, Rub\u00e9n de la Red, Daniel Carvajal, Rodrigo Moreno Machado, Jos\u00e9 Mar\u00eda Callej\u00f3n, Juan Francisco Torres, \u00c1lvaro Morata, Jes\u00e9 e Lucas V\u00e1zquez.\nAlla stagione 2018-2019 la seconda squadra del club \u00e8 il Real Madrid Castilla, che milita in Segunda Divisi\u00f3n B, la terza divisione del calcio spagnolo; fino al 2015 era attivo anche il Real Madrid Club de F\u00fatbol C, in pratica la terza squadra. Il \"Castilla\" ha probabilmente toccato il punto di maggior notoriet\u00e0 internazionale partecipando alla Coppa delle Coppe 1980-1981, venendo per\u00f2 subito eliminato dal . Tra i suoi allori c'\u00e8 anche il raggiungimento della finale della Coppa del Re 1979-1980, persa 6-1 contro la prima squadra, e la vittoria della Segunda Divisi\u00f3n 1983-1984.\nAllenatori e presidenti.\nPer quanto riguarda gli allenatori, quello con il periodo consecutivo pi\u00f9 lungo \u00e8 Miguel Mu\u00f1oz, restato in carica dal 17 aprile 1960 al 13 gennaio 1974, per un totale di 5019 giorni, mentre tra i presidenti \u00e8 certamente da ricordare l'ex giocatore Santiago Bernab\u00e9u, rimasto in carica dal 1943 alla sua morte, avvenuta nel 1978.\nDi seguito \u00e8 riportata la lista degli allenatori e dei presidenti che si sono succeduti alla guida del Real Madrid in oltre un secolo di storia.\nCalciatori.\nIn oltre 115 anni di storia il Real Madrid ha potuto contare su giocatori di assoluto valore, plurititolati non solo a livello di club ma anche di selezioni nazionali.\nL'ex capitano di lungo corso delle \"merengues\", Ra\u00fal Gonz\u00e1lez Blanco, \u00e8 il secondo miglior marcatore della nazionale spagnola con 44 gol, alle spalle di David Villa (59). Il difensore Sergio Ramos, che ha vestito la \"camiseta blanca\" dal 2005 al 2021, \u00e8 primo nella classifica dei giocatori con pi\u00f9 presenze nella storia della \"Roja\".\nVincitori di titoli.\nDi seguito l'elenco dei giocatori che hanno vinto il campionato mondiale di calcio durante il periodo di militanza nel Real Madrid:\nDi seguito l'elenco dei giocatori che hanno vinto il campionato europeo di calcio durante il periodo di militanza nel Real Madrid:\nDi seguito l'elenco dei giocatori che hanno vinto la Copa Am\u00e9rica durante il periodo di militanza nel Real Madrid:\nPalmar\u00e8s.\nCompetizioni nazionali.\n67 trofei\nCompetizioni internazionali.\n27 trofei (record)\nStatistiche e record.\nPartecipazione ai campionati e ai tornei internazionali.\nCampionati nazionali.\nDalla stagione 1928-1929 alla stagione 2021-2022 compresa, la squadra ha partecipato a:\nPartecipazione alle coppe europee.\nAlla stagione 2021-2022 il club ha ottenuto le seguenti partecipazioni ai tornei internazionali:\nStatistiche individuali.\nNelle competizioni europee il giocatore con pi\u00f9 presenze \u00e8 Iker Casillas con 157 apparizioni, mentre il massimo numero complessivo di gol \u00e8 stato realizzato da Cristiano Ronaldo (107).\n\"Aggiornamento al 19 febbraio 2022.\"\nTifoseria.\nStoria.\nDurante molte delle partite casalinghe la maggior parte dei posti dello stadio Bernab\u00e9u sono occupati dagli abbonati, che sono approssimativamente 65.000. Per diventare abbonato occorre essere un socio o un membro del club. Non tutti i membri possono ottenere un abbonamento. In aggiunta ai membri, il club ha oltre 1.800 \"pe\u00f1as\" - i fan club affiliati ufficiali - in Spagna e nel mondo. Il principale gruppo organizzato, nonch\u00e9 a comando del tifo, \u00e8 quello degli \"Ultras Sur Madrid\" (ultras della sud), che occupa la Curva Sud del Bernab\u00e9u. Tale gruppo \u00e8 schierato all'estrema destra, come dimostrano i vari simboli e alcuni vessilli che ricalcano bandiere storiche dove sono raffigurate le lettere dello stemma societario.\nGemellaggi e rivalit\u00e0.\nIl gemellaggio principale dei Blancos \u00e8 quello con le \"Brigadas Blanquiazules\" dell'Espanyol, stretto in chiave anti-Bar\u00e7a e favorito dalle convergenze sociopolitiche. Sempre grazie alle convergenze, uno dei gemellaggi internazionali pi\u00f9 importanti \u00e8 quello con la Lazio nato durante una partita di Champions League nel 2001, testimoniato da visite reciproche durante le competizioni europee. Segue a ruota quello con gli ultras dell'Hellas Verona.\nLa rivalit\u00e0 tra Barcellona e Real Madrid \u00e8 leggendaria, non solo perch\u00e9 si tratta dei due club pi\u00f9 titolati del campionato spagnolo. Sin dall'inizio le societ\u00e0 furono considerate rappresentanti delle due regioni rivali della Spagna, la Catalogna e la Castiglia, cos\u00ec come delle due stesse citt\u00e0. La contrapposizione raggiunse un livello maggiore durante la dittatura di Francisco Franco, il quale fu accusato di proteggere il Real Madrid.\nI tifosi del Real Madrid sostengono che in realt\u00e0 Franco proteggeva l'Atl\u00e9tico, squadra dei militari e del governo, che prima dell'insediamento al potere da parte del \"Caudillo\" militava in Segunda Divisi\u00f3n, mentre dopo il suo arrivo (come dimostrano alcuni scritti) Franco obblig\u00f2 molti giocatori importanti del campionato spagnolo nell'et\u00e0 del servizio militare a trasferirsi all'Atl\u00e9tico che nel primo anno del franchismo vinse il titolo nazionale. Un'altra argomentazione sostenuta dai madridisti \u00e8 il fatto che nel periodo del franchismo, dal 1939 al 1975, il Barcellona ottenne un maggior numero di titoli nazionali rispetto al Madrid (64 a 62).\nInoltre, nel 1940 Enric Pineyro, un collaboratore di Franco, divenne presidente del Barcellona. I fatti indicano che durante la guerra civile spagnola a soffrire il regime di Franco furono membri di entrambi i club. Il presidente del Real Madrid Rafael S\u00e1nchez Guerra, un eminente repubblicano, fu imprigionato e torturato. I sicari del dittatore arrestarono e assassinarono anche un vicepresidente e tesoriere del Real e un presidente ad interim scomparve. Inoltre, Santiago Bernab\u00e9u, nel periodo in cui era presidente, ebbe un conflitto con due franchisti dopo una partita del Real Madrid, fatto che lo pose in inimicizia con il governo di Franco.\nLa rivalit\u00e0 con il Bar\u00e7a si intensific\u00f2 dopo la semifinale della \"Copa del General\u00edsimo\" del 1943 tra le due squadre. La partita di andata al \"Les Corts\" termin\u00f2 con una vittoria del Bar\u00e7a per 3-0, ma il ritorno si concluse con un passivo di 11-1. Si \u00e8 insinuato che sui giocatori blaugrana furono fatte pressioni affinch\u00e9 perdessero la partita e persino Pineyro si dimise per protesta.\nLa rivalit\u00e0 riaffior\u00f2 negli anni 1950 con la questione riguardante l'acquisto di Alfredo Di St\u00e9fano; i diritti sul giocatore erano divisi tra due squadre, il River Plate e i Millionarios. Il Barcellona raggiunse un accordo con i Millionarios ma non con il River Plate, mentre al Real Madrid avvenne l'esatto contrario. Nella controversia intervenne Franco, il quale, tramite un \"decreto reale\" appositamente emesso, stabil\u00ec che Di St\u00e9fano avrebbe dovuto dividere la sua carriera tra le due squadre, giocando una stagione a Barcellona e una a Madrid. Il Barcellona rifiut\u00f2 tale soluzione in segno di protesta e il giocatore si accas\u00f2 al Real Madrid, in cui sarebbe diventato uno dei calciatori pi\u00f9 forti di ogni epoca.\nIn aggiunta alla rivalit\u00e0 con il Barcellona, il Real mantiene anche una storica rivalit\u00e0 locale con l'Atl\u00e9tico Madrid. Sebbene l'Atl\u00e9tico fosse stato originalmente fondato da tre studenti baschi, a questi si unirono nel 1904 alcuni dissidenti del \"Madrid FC\". Ulteriori tensioni furono create dal fatto che inizialmente i tifosi dell'Atl\u00e9tico provenivano dalla classe lavoratrice, mentre i sostenitori del Real appartenevano alla classe media.\nLa rivalit\u00e0 tra i due club madrileni guadagn\u00f2 per la prima volta l'attenzione internazionale durante la Coppa dei Campioni del 1959, quando le due formazioni si incontrarono in semifinale. Il Real vinse 2-1 la gara d'andata al Bernab\u00e9u, mentre l'Atl\u00e9tico vinse 1-0 il ritorno al \"Metropolitano\". Il pareggio port\u00f2 ad uno spareggio che il Real vinse 2-1. L'Atl\u00e9tico ottenne comunque alcune rivincite quando, dopo le dimissioni dell'allenatore del Real Jos\u00e9 Villalonga, lo sconfisse nelle due successive finali di Coppa del Re del 1960 e del 1961.\nTra il 1961 e il 1980, quando il Real domin\u00f2 la Liga solo l'Atl\u00e9tico offr\u00ec ai blancos una seria sfida vincendo il titolo nel 1966, 1970, 1973 e 1977. Nel 1965, quando fin\u00ec vicecampione della Liga dopo un'intensa battaglia con i rivali cittadini, l'Atl\u00e9tico divenne la prima formazione dopo otto anni a battere il Real al Bernab\u00e9u.\nIl bilancio delle ultime sfide con l'Atl\u00e9tico \u00e8 molto favorevole al Real. L'apice del dominio dei merengues si \u00e8 avuto nella stagione 2002-03, quando il Real ha conquistato il titolo della Liga dopo aver battuto l'Atl\u00e9tico 4-0 allo stadio Vicente Calder\u00f3n, oltre che nella finale di Champions League 2013-2014, dove sono state ancora i merengues ad aggiudicarsi il titolo, sempre con 4 gol a favore, nel 4-1 di Lisbona dopo i tempi supplementari, e nella finale di Champions League 2015-2016 a Milano, dove i blancos hanno prevalso ai calci di rigore.\nOrganico.\nRosa 2021-2022.\n\"Rosa e numerazione aggiornate al 31 luglio 2021.\"\n \n \n \nAltre sezioni sportive.\nCalcio femminile.\nNel 2020 \u00e8 stata istituita la sezione di calcio femminile del Real Madrid, che nella stagione 2020-2021 milita in Primera Divisi\u00f3n Femenina.\nCalcio a 5.\nNel 2008 il club unitamente ad altre otto squadre vincitrici di almeno un campionato nazionale, diede vita alla Liga Espa\u00f1ola de F\u00fatbol Indoor, campionato giocato da veterani dei rispettivi club. Il Real Madrid ha schierato giocatori come Paco Buyo, Emilio Amavisca ed Alfonso P\u00e9rez.\nSezioni storiche.\nOltre alle sezioni esistenti il Real Madrid ha avuto diverse altre sezioni sportive, scomparse."}
{"id": "83983", "revid": "289247", "url": "https://it.wikipedia.org/wiki?curid=83983", "title": "Real Madrid CF", "text": ""}
{"id": "83984", "revid": "1728", "url": "https://it.wikipedia.org/wiki?curid=83984", "title": "Poesia didascalica", "text": "La poesia didascalica (raramente detta poesia didattica) \u00e8 un genere letterario che, in forma di poema o di pi\u00f9 brevi componimenti metrici (capitoli, epistole), si propone di impartire un ammaestramento scientifico, religioso, morale, dottrinale, ecc.\nIl pi\u00f9 antico esempio \u00e8 costituito dal breve poema \"Le opere e i giorni\" di Esiodo, risalente all'VIII secolo a.C. contenente una serie di consigli per le opere agricole delle singole stagioni. Nel poema esiodeo s'impartiscono agli uomini consigli pratici per l'attivit\u00e0 fondamentale in una comunit\u00e0 agricola.\nLa poesia didascalica \u00e8 diffusa nella Letteratura greca negli \"Antidoti\" di Nicandro (II secolo a.C.) e nel secolo precedente grazie all'opera di Arato di Soli \"I fenomeni\", \u00e8 stata poi ripresa dalla Letteratura latina (con il capolavoro \"De rerum natura\" di Lucrezio). Rientrano nel genere didascalico anche le \" di Virgilio, composte intorno al 30 a.C.\nLa poesia didascalica \u00e8 presente anche in maniera copiosa nella Letteratura italiana fino da Bonvesin de la Riva, Brunetto Latini e Dante Alighieri.\nIl filone georgico-didascalico.\nCollegato al genere \u00e8 la di Vincenzo Monti che esalta l'inizio dei lavori di bonifica delle Paludi pontine.\nQuesto genere si esaurisce convenzionalmente con il Romanticismo."}
{"id": "83989", "revid": "1564499", "url": "https://it.wikipedia.org/wiki?curid=83989", "title": "Pollenzo", "text": "Pollenzo (\"Pol\u00e8ns\" in piemontese) \u00e8 una frazione del comune di Bra in provincia di Cuneo.\nStoria.\nL'antica Pollenzo, la citt\u00e0 romana di \"Pollentia\", gi\u00e0 citata da Plinio il Vecchio, venne fondata nel II secolo a.C.\nNel 402 \"Pollentia\" fu teatro della battaglia di Pollenzo, in cui le truppe dei Visigoti comandate da Alarico furono sconfitte nei pressi della citt\u00e0 dal generale romano Stilicone, e obbligate a ritirarsi nell'Illiria.\nIl Re di Sardegna Carlo Alberto di Savoia promosse una grande trasformazione del borgo di Pollenzo e dell'omonimo castello tra il 1832 ed il 1848. &lt;br&gt;Il Re d'Italia Vittorio Emanuele III, dopo aver abdicato il 9 maggio 1946, assunse il titolo di Conte di Pollenzo.\nDal 2004 ha sede a Pollenzo l'Universit\u00e0 degli Studi di scienze gastronomiche, gestita sotto l'egida di Slow Food.\nBibliografia.\nClaudiano, con queste parole, fonde in un unico evento glorioso la vittoria di Gaio Mario sui Cimbri nella Battaglia dei Campi Raudii (Vercelli) del 101 a.C. e quella di Stilicone sui Goti posteriore di mezzo millennio, ma cita appunto Pollenzo.\nGiuseppe Carita (a cura di), \"Pollenzo, una citt\u00e0 romana per una \"real villeggiatura\" romantica\", Savigliano 2004: contributi nei campi archeologici, storici, artistici, architettonici, enologici, economici."}
{"id": "83992", "revid": "122158068", "url": "https://it.wikipedia.org/wiki?curid=83992", "title": "Pollentia", "text": "Pollentia \u00e8 il toponimo latino di alcune localit\u00e0:"}
{"id": "83994", "revid": "287204", "url": "https://it.wikipedia.org/wiki?curid=83994", "title": "Prestidigitazione", "text": ""}
{"id": "83995", "revid": "21371", "url": "https://it.wikipedia.org/wiki?curid=83995", "title": "Diego Rodr\u00edguez De Silva y Vel\u00e1zquez", "text": ""}
{"id": "83998", "revid": "547992", "url": "https://it.wikipedia.org/wiki?curid=83998", "title": "Tertium non datur", "text": "Tertium non datur (tradotto: \u00ab\"Una terza cosa non \u00e8 data\"\u00bb) \u00e8 una locuzione che sta a significare che una terza soluzione (una terza via, o possibilit\u00e0) non esiste rispetto a una situazione che paia prefigurarne soltanto due. Si potrebbe leggere quindi come: \u00abNon ci sono altre possibilit\u00e0 eccetto queste due\u00bb.\nL'articolazione della frase, nella sua secchezza e laconicit\u00e0, \u00e8 piuttosto semplice: \"datur\" \u00e8 la terza persona singolare passiva del verbo dare (quindi \u00ab\u00e8 dato\u00bb) e \"tertium\" figura come aggettivo neutro sostantivato, in quanto riferito a \"res\", ovvero \u00abcosa\u00bb: quando la parola \"res\" \u00e8 sottintesa, l'aggettivo prende il genere neutro. La negazione \"non\" compare con lo stesso uso che ne fa la lingua italiana.\nEnunciato \nLogica e principio del terzo escluso.\nL'espressione entra nella formulazione del \"principio logico del terzo escluso\" che afferma che due proposizioni formanti una coppia antifatica (p e \u00acp) devono avere valore di verit\u00e0 opposto, ovvero non esiste una terza possibilit\u00e0 (\"Tertium non datur\"). Esso si trova gi\u00e0 formulato nella \"Metafisica\" di Aristotele.\nIn altre parole, non \u00e8 possibile che due proposizioni contraddittorie siano entrambe non vere, in quanto esso afferma che il valore di verit\u00e0 di una proposizione \u00e8 sempre opposto a quello della proposizione contraddittoria. Il principio del \"tertium non datur\" \u00e8 pi\u00f9 generale del principio di non-contraddizione o di consistenza ed implica che se una proposizione \u00e8 vera, non lo \u00e8 il suo contrario, fatto che a priori non esclude che entrambe possano essere non vere. Il principio si differenzia anche dal principio di bivalenza che afferma che una proposizione \u00e8 vera o \u00e8 falsa.\nLe teorie sui fondamenti della matematica, in particolare la scuola intuizionista, non ne danno oggi per scontata l'autoevidenza. La logica fuzzy rifiuta questo principio perch\u00e9 i valori di verit\u00e0 sono presi nell'intervallo chiuso tra vero e falso nel campo dei numeri reali, violandone la polarit\u00e0. In tutte le logiche in cui i valori di verit\u00e0 sono polari questo principio conserva ancora tutta la sua validit\u00e0, come si dimostra in logica binaria.\nNella logica proposizionale.\nNell'ambito della logica proposizionale, il principio del terzo escluso \u00e8 formalizzato nel modo seguente:\ndimostrata dai seguenti passaggi:\nLa tesi era gi\u00e0 dimostrata in corrispondenza della riga (6), che tuttavia dipendeva ancora da un'ipotesi, quella assunta nella riga (1). Il principio logico, invece, \u00e8 universalmente vero e non dipende da alcuna ipotesi, nemmeno quelle assunte in ordine alla tesi da dimostrare. I passaggi dalla riga (7) alla riga (9) comprese sono necessaria per escludere la dipendenza della tesi da qualsivoglia assunzione.\nDal principio del terzo escluso, discendono le due seguenti leggi logiche:\nInoltre, mediante altri teoremi, si dimostra anche che formula_4 (3*), verit\u00e0 logica che, ponendo formula_5, permette di derivare la legge di identit\u00e0 formula_6 a partire dal principio del terzo escluso assunto come premessa. Se invece si pone formula_7, allora si ha che formula_8, che \u00e8 la prima delle due leggi della doppia negazione. Si noti a questo punto che la parte a destra dell'ultima espressione di sequenza \u00e8 una legge della logica proposizionale, la sua premessa formula_9 \u00e8 in realt\u00e0 universalmente valida ed \u00e8 una riscrittura del principio del terzo escluso. La seconda legge di identit\u00e0 afferma che formula_10.\nSi dimostra anche che \u00e8 valido il reciproco della precedente propriet\u00e0, cio\u00e8 formula_11 (4*): ponendo di nuovo formula_12, si ha che formula_13, e per la (1*) si ha che formula_14.\nTradotti in parole, la prima legge afferma che se una cosa implica il suo contrario, allora non pu\u00f2 esistere. Ci\u00f2 smentisce seccamente il noto proverbio secondo il quale i contrari si coimplicherebbero a vicenda, nonch\u00e9 il divenire dell'uno nell'altro reciprocamente. Il corrispondente detto latino \u00e8: \"contraria reciprocantur seu convertuntur\".\nLa seconda legge afferma che un ente non pu\u00f2 essere la causa di un effetto e della sua negazione logica, interpretata nella metafisica come il suo contrario o opposto.\nCi\u00f2 ha rilevanti implicazioni logiche e matematiche nella fattibilit\u00e0 della dialettica degli enti secondo Hegel: tesi, antitesi e sintesi.\nData la loro importanza, si riportano in breve le rispettive dimostrazioni:\nLa dimostrazione procede per assurdo. Nella riga (2) viene assunta la negazione della tesi da dimostrare, che \u00e8 formula_15. Per la regola della doppia negazione (passaggio omesso) si ha che formula_16. Si arriva ad una contraddizione nella riga (4), che per il principio di non-contraddizione non pu\u00f2 essere vera. Allora, si pu\u00f2 applicare la regola della riduzione all'impossibile, che, in presenza di una contraddizione, impone di negare l'assunzione che la causa, vale a dire la riga (2). Negando la negazione della tesi nella riga (2), la tesi formula_17 risulta verificata.\nLa dimostrazione della seconda legge \u00e8 la seguente:\nLa dimostrazione procede per assurdo. Viene assunta come ipotesi la negazione della tesi da dimostrare che \u00e8 formula_18. Tale ipotesi formula_19 diviene formula_20 per la regola della doppia negazione il cui passaggio viene normalmente omesso nel procedimento per assurdo.\nL'applicazione del \"modus ponendo ponens\" alle due premesse nelle righe (4) e (5) conduce alla contraddizione della (6), passaggio necessario per concludere l'impossibilit\u00e0 e irrealt\u00e0 dell'ipotesi alla riga (3) che viene quindi negata alla (7). Come volevasi dimostrare."}
{"id": "84007", "revid": "767487", "url": "https://it.wikipedia.org/wiki?curid=84007", "title": "Souvenir", "text": "Souvenir \u00e8 una parola francese il cui significato letterale \u00e8 \"ricordo\", ma il termine viene usato spesso anche per indicare l'\"oggetto-ricordo\" di vario tipo che solitamente si acquista o si regala quando, visitando luoghi di particolare interesse turistico, si vuole conservarne la memoria e ricordare l'evento a s\u00e9 o agli altri.\nStoria.\nL'uso di acquistare dei \"souvenirs\" \u00e8 sempre esistito, ma fu nel XVIII secolo, epoca in cui i viaggi per il mondo allora conosciuto ebbero un notevole incremento, che si cominci\u00f2 a sfruttare commercialmente la propensione dei viaggiatori ad acquistare piccoli oggetti, che vennero confezionati all'uopo, da portare via per ricordare un particolare luogo che avevano visitato.\nCi\u00f2 accadde in particolare per i luoghi significativi della religione, come santuari, chiese famose, e da l\u00ec, per analogia, l'uso pass\u00f2 anche ai siti turistici molto noti.\nOggi in tutti i luoghi visitati da turisti si possono trovare bancarelle, piccoli o addirittura grandi negozi dove sono esposti souvenirs d'ogni genere, che possono essere oggetti in ceramica su cui sono dipinte immagini del luogo visitato, il cui nome \u00e8 impresso sotto il paesaggio riprodotto, cartoline postali, fazzoletti di seta dipinti, scatoline in legno dipinto o inciso.\nOggetti in vendita.\nSe il negozio di souvenirs \u00e8 pi\u00f9 importante e vi si vende merce pi\u00f9 pregiata, \u00e8 possibile trovare anche oggettini in avorio, come piccoli agorai (custodie di avorio per aghi e spilli), ditali, lenti di ingrandimento col manico d'argento, anelli con pietre dure, collane, vasi di vetro inciso e una serie innumerevole di altri articoli pi\u00f9 o meno preziosi che recano tutti, per\u00f2, il nome del luogo da cui provengono.\nEsistono inoltre delle targhe vendute come \"souvenir\" di un viaggio nei negozi turistici. Come sulle targhe personalizzate, su di esse vengono spesso impressi nomi personali, frasi o scritte ironiche; tuttavia queste targhe non sono pensate per un uso ufficiale.Negli Stati Uniti quasi tutti gli Stati vendono anche le cosiddette \"sample\" (esempio), targhe identiche a tutti gli effetti a quelle regolari ma anch'esse non utilizzabili su di un veicolo; generalmente riportano appunto la sigla \"SAMPLE\" o contengono nella sigla le lettere SAM o le cifre da tre a sei zeri.\nNon di rado si trovano anche, incise o dipinte sugli oggetti-ricordo, frasi di dedica di carattere popolare, versi tratti da poesie di autori famosi o da canzoni note."}
{"id": "84010", "revid": "547992", "url": "https://it.wikipedia.org/wiki?curid=84010", "title": "Attila", "text": "Dall'Europa govern\u00f2 un vastissimo impero che si estendeva dall'Europa centrale al Mar Caspio, e dal Danubio al Mar Baltico, unificando - per la prima e unica volta nella storia - la maggior parte dei popoli barbarici dell'Eurasia settentrionale (dai Germani orientali agli Slavi agli Ugro-finni). Durante il suo regno divenne il pi\u00f9 irriducibile nemico dell'Impero romano (sia per la Pars Occidentalis che per la Pars Orientalis): invase due volte i Balcani, cinse d'assedio Costantinopoli, marci\u00f2 attraverso la Francia spingendosi fino ad Aurelianum, scacci\u00f2 da Ravenna l'imperatore Valentiniano III (452).\nSoprannominato \"flagellum Dei\" (\"flagello di Dio\") per la sua ferocia, si diceva che dove fosse passato non sarebbe pi\u00f9 cresciuta l'erba. Il suo nome, altres\u00ec, significa in gotico \"piccolo padre\". Gli studi storici moderni vedono in lui, pi\u00f9 un predone che un distruttore insensato. Si racconta che fosse superstizioso, facesse affidamento sulle profezie e si facesse influenzare nelle decisioni in campo militare da indovini e sciamani. Alcune leggende, mai sostenute da elementi concreti, raccontano di sue pratiche cannibalistiche e che avesse mangiato i propri figli Erp ed Eitil, che sua moglie gli serv\u00ec dopo averli arrostiti nel miele(cosa altamente improbabile considerando che l'ambasciatore e storico Prisco di Panion descrive Attila come un padre affettuoso). Alcuni raccontano che avrebbe avuto numerose mogli e pi\u00f9 di cento figli; questa affermazione per\u00f2 viene riferita anche ai sovrani mongoli Gengis Khan e Kublai Khan, causando confusione.\nNonostante il suo impero si fosse disgregato alla sua morte, \u00e8 diventato una figura leggendaria nella storia europea, che lo ricorda in modo diverso a seconda della zona: guerriero feroce, avido e crudele nell'area al tempo sotto Roma; condottiero impavido e coraggioso nei paesi che facevano parte del suo impero. Alcuni racconti lo celebrano come un grande e nobile re ed \u00e8 il personaggio principale di diverse saghe dell'Europa settentrionale e orientale.\nBiografia.\nOrigini.\nPare che gli Unni europei fossero il tronco occidentale della stirpe degli Xiongnu (Xi\u014dngn\u00fa, \u5308\u5974), trib\u00f9 nomadi antenate dei Turchi, originarie della Cina nord-orientale e dell'Asia centrale. Gli Unni riuscirono ad ottenere la supremazia militare sulle popolazioni rivali, pi\u00f9 acculturate e civilizzate, grazie alla loro abilit\u00e0 nel combattimento, alla capacit\u00e0 di spostarsi con una straordinaria facilit\u00e0 e di usare armi innovative nei confronti di quelle usate in Europa e Medio Oriente, come l'arco unno.\nLa data di nascita di Attila si aggira intorno al 395. Perse il padre da bambino. Secondo il costume unno, impar\u00f2 ad andare a cavallo prima ancora di imparare a camminare, e le cronache indicano come a cinque anni fosse gi\u00e0 in grado di combattere con archi e frecce.\nAll'inizio del V secolo Roma concluse un trattato di pace con il re Rua, zio di Attila, in base al quale l'impero doveva pagare un tributo annuale di 160 chili d'oro; inoltre entrambi gli schieramenti si impegnarono a trattenere ostaggi di alto rango come garanzia. Tra gli ostaggi, sembra che vi fu anche Attila, mandato a vivere a Ravenna, nell'Impero Romano d'Occidente, dove impar\u00f2 il latino.\nA vent'anni Attila torn\u00f2 tra la sua gente partecipando a numerose invasioni scatenate dallo zio Rua. Alla morte di questi nel 434, divent\u00f2 re Bleda, il fratello ventisettenne di Attila, che si impegn\u00f2 subito a costruirsi una reputazione di spietato capo militare.\nDivisione del regno.\nInvio dei mercenari a sostegno dell'Impero d'Occidente.\nPoco tempo dopo la sua ascesa al trono, in condivisione con il fratello Bleda, gli Unni ricevettero, intorno al 435, un'ambasceria da Flavio Ezio, generalissimo dell'Impero romano d'Occidente: i Romani d'Occidente chiedevano agli Unni sostegno militare contro le minacce nella Gallia, ovvero Burgundi, Bagaudi (ribelli separatisti) e Visigoti; in cambio dell'invio di truppe mercenarie in sostegno dell'Impero, gli Unni avrebbero ottenuto dall'Impero le province di Pannonia e Valeria. Gli Unni, trovando conveniente l'accordo, accettarono e nel 436/437 contribuirono alla distruzione del regno dei Burgundi, che ispir\u00f2 la saga dei Nibelunghi; sempre nel 437 truppe unne arruolate nell'esercito di Litorio, sottufficiale di Ezio, contribuirono alla repressione dei Bagaudi in Armorica e alla sconfitta dei Visigoti alle porte di Narbona, che costrinse i Goti a levare l'assedio: si narra che i vittoriosi Unni facenti parte dell'esercito di Litorio portarono ciascuno alla popolazione affamata un sacco di grano.\nL'impiego degli Unni come mercenari di Roma non manc\u00f2 di provocare polemiche tra gli scrittori cristiani del tempo (ovviamente), in particolare Prospero Tirone e Salviano, vescovo di Marsiglia: tali scritti erano scandalizzati dal fatto che Litorio permettesse agli Unni di fare sacrifici alle loro divinit\u00e0 pagane e per il fatto che alcune bande di Unni saccheggiassero alcune regioni dell'Impero senza alcun controllo, sostenendo che se i Romani avessero perseverato a utilizzare un popolo pagano (gli Unni) contro un popolo cristiano seppur ariano (i Visigoti), avrebbero perso presto il sostegno di Dio. Nel 439 Litorio, dopo alcune vittorie, era arrivato con i suoi Unni alle porte di Tolosa, intenzionato a conquistarla e a sottomettere definitivamente i Visigoti: nella battaglia che ne risult\u00f2, per\u00f2, le sue truppe mercenarie unne subirono una grave sconfitta e fuggirono in disordine, mentre lo stesso Litorio fu catturato e giustiziato pochi giorni dopo. Secondo l'interpretazione religiosa di Salviano, la sconfitta degli arroganti Romani, adoratori degli Unni, contro i pazienti Goti, timorati di Dio, confermava il passo del Nuovo Testamento, secondo cui \u00abchiunque si esalta sar\u00e0 umiliato, e chiunque si umilia sar\u00e0 esaltato\u00bb. La sconfitta di Litorio spinse Ezio a firmare una pace con i Visigoti riconfermante il trattato del 418, dopodich\u00e9 torn\u00f2 in Italia, per l'emergenza dei Vandali, che proprio in quell'anno avevano conquistato Cartagine.\nAccordi di Margus e campagne del 441-442.\nIn quel periodo gli Unni stavano concordando con gli ambasciatori dell'imperatore Teodosio II il ritorno di numerosi fuggiaschi rifugiatisi entro i confini dell'Impero romano d'Oriente. Nell'inverno del 439, Attila e Bleda si incontrarono con i legati imperiali a \"Margus\" (l'odierna Po\u017earevac) e, seduti a cavallo secondo l'usanza unna, conclusero un accordo molto vantaggioso con il quale i Romani accettarono non solo di riconsegnare i fuggitivi, ma raddoppiarono anche il tributo in oro, allora pari a 350 libbre romane (circa ), passando quindi a 700 libbre, aprirono i mercati ai commercianti unni e pagarono un riscatto di otto solidi (il doppio del prezzo precedente) per ogni Romano fatto da loro prigioniero. Vennero restituiti anche i figli di Rua, Mama e Atakan, che in precedenza erano fuggiti alla morte del padre presso i romani d'oriente: essi vennero consegnati a Carsum, in Tracia, sul guado del Danubio, e quindi impalati nonostante la loro giovane et\u00e0 dall'altra parte del fiume a causa della loro diserzione. Soddisfatti dell'accordo, gli Unni levarono gli accampamenti dall'impero spostandosi verso i territori interni del continente, forse con l'intento di consolidare e rafforzare il proprio dominio. Accettando questo trattato di pace, i Romani d'Oriente speravano di aver rimosso ogni pericolo di attacco unno dai Balcani, per poter cos\u00ec sguarnire il limes danubiano di truppe per inviarle in Africa a combattere i Vandali, che da poco avevano occupato Cartagine.\nNell'anno successivo, il 440, Genserico, re dei Vandali, invase la Sicilia con una potente flotta. Il timore da parte di Teodosio II che le scorrerie della flotta vandala potessero danneggiare anche l'Impero d'Oriente, oltre che il legame dinastico che lo legava all'Imperatore d'Occidente, il cugino Valentiniano III, lo spinse a inviare, nella primavera del 441, un'immensa flotta di navi in Sicilia, sotto il comando di Flavio Areobindo, Ansila e Germano, in vista di uno sbarco in Africa per riconquistare Cartagine. Attila, forse su richiesta del re vandalo Genserico, decise di approfittare dello sguarnimento del limes danubiano cogliendo un pretesto per rompere gli accordi di Margus. Nel 440 fecero di nuovo la loro comparsa sui confini dell'impero sanciti con il trattato aggredendo i mercanti sulla sponda settentrionale del Danubio. Attila e Bleda minacciarono una nuova guerra, asserendo che i Romani non avevano rispettato gli accordi presi e che il vescovo di Margus, nei pressi dell'odierna Belgrado, aveva attraversato il Danubio per saccheggiare e violare le tombe dei re degli Unni sulla riva settentrionale. Passarono il fiume e devastarono le citt\u00e0 dell'Illiria e le fortezze, tra cui, secondo lo storico Prisco di Panion, \"Viminacium\". Il vescovo di Margus, il profanatore di tombe che aveva provocato l'ira degli Unni, timoroso per la propria sorte, accett\u00f2 di consegnare la citt\u00e0 di Margus agli Unni in cambio della sua incolumit\u00e0.\nPoich\u00e9 Teodosio aveva rimosso i baluardi sul fiume dopo la presa di Cartagine da parte di Genserico, re dei Vandali nel 440, e l'invasione dell'Armenia da parte di Yazdgard II della dinastia dei Sasanidi nel 441, nello stesso anno fu facile per Attila e Bleda aprirsi un varco attraverso l'Illiria per raggiungere i Balcani. L'esercito degli Unni, dopo aver saccheggiato \"Margus\" e \"Viminacium\", occup\u00f2 \"Singidunum\" (l'attuale Belgrado) e \"Sirmium\" (l'attuale Sremska Mitrovica), e poi sospese le operazioni militari. Nel 442 conquistarono \"Naissus\", oggi Ni\u0161, con l'uso di arieti e torri d'assedio, equipaggiamenti militari di nuova concezione. Si racconta che quando Attila attacc\u00f2 e devast\u00f2 Naissus, le rive del fiume della citt\u00e0 si coprirono di un tal numero di cadaveri che a causa del fetore di morte divent\u00f2 impossibile per chiunque entrare a Naissus per anni e che Attila gongolasse davanti alle gesta di devastazioni compiute dai suoi uomini Teodosio, allarmato, richiam\u00f2 allora le truppe dal Nordafrica, ma prima che la flotta tornasse accett\u00f2 di firmare una pace con gli Unni..\nSoddisfatte per un po' le loro pretese, gli Unni fecero ritorno nel loro impero. Secondo Giordane (che riporta quanto riferito da Prisco di Panion), qualche tempo dopo, nel periodo di pace che segu\u00ec alla ritirata da Bisanzio, forse intorno al 445, Bleda mor\u00ec ed Attila divenne l'unico re. In ogni modo, Attila con la morte del fratello divenne il capo indiscusso degli Unni e rivolse di nuovo le sue attenzioni verso l'Impero d'Oriente.\nMonarca assoluto.\nCampagne balcaniche del 447.\nDopo la partenza degli Unni, la citt\u00e0 di Costantinopoli attravers\u00f2 un periodo di gravi calamit\u00e0 sia naturali sia causate dall'uomo: lotte sanguinarie tra le fazioni dell'Ippodromo, epidemie nel 445 e nel 446, quest'ultima a seguito di una carestia; quattro mesi di terremoti che distrussero gran parte delle mura causando migliaia di vittime, e dando origine, nel 447, ad una nuova epidemia, proprio quando Attila, consolidato il suo potere, si mise di nuovo in marcia verso il sud dell'impero attraverso la Mesia. Teodosio II aveva infatti interrotto il versamento del tributo, e di fronte alle proteste di Attila per le libbre d'oro di arretrati non versati, si rifiut\u00f2 di pagarli, causando una nuova offensiva per rappresaglia degli Unni nei Balcani.\nL'esercito romano, capeggiato dal \"magister militum\" Arnegisclo, lo sfid\u00f2 sul fiume Utus (attuale Vit) subendo una sconfitta, non senza aver inflitto pesanti perdite. Compiendo razzie lungo il Danubio gli Unni sottomisero i campi militari di \"Ratiera\" e si impossessarono di \"Sardica\" (Sofia), \"Philippopolis\" (Plovdiv), odierna Bulgaria, e Arcadiopolis, nell'odierna Turchia; affrontarono e sconfissero l'esercito romano alle porte di Costantinopoli e soltanto la mancanza di mezzi di combattimento in grado di far breccia nelle mura massicce della citt\u00e0 li costrinse a fermarsi.\nGli Unni non trovarono pi\u00f9 ostacoli e proseguirono le loro scorribande nei Balcani fino alle Termopili. La stessa Costantinopoli fu salvata dall'intervento del prefetto Flavio Costantino, che coinvolse la cittadinanza nella ricostruzione delle mura abbattute dal terremoto e nella costruzione di alcuni tratti di una nuova linea fortificata davanti alle antiche mura. Ecco un brano del racconto dell'invasione, tratto dalla \"Vita di San Ipazio\" di Callinico:\nTeodosio ammise la sconfitta ed invi\u00f2 l'ufficiale di corte Anatolio a negoziare le condizioni di pace, questa volta pi\u00f9 pesanti del trattato precedente. L'imperatore acconsent\u00ec a cedere oltre libbre d'oro romane () come sanzione per non aver rispettato i patti durante l'invasione; il tributo annuale fu triplicato fino a libbre d'oro () e l'ammontare del riscatto di ogni prigioniero romano aument\u00f2 fino a 12 \"solidi\". Come condizione per la pace, Attila pretese inoltre che i Romani continuassero a pagare il tributo in oro e lasciassero libera una striscia di terra che si estendeva per ad est di \"Singidunum\" (Belgrado) e oltre a sud del Danubio.\nTentativo di assassinio.\nNel 449 Attila si lament\u00f2 perch\u00e9 una parte dei contadini non intendeva evacuare la zona a sud del Danubio larga cinque giorni di viaggio che i Romani dovevano evacuare secondo le condizioni del trattato. Teodosio II decise di inviare un'ambasceria dal re unno, per cercare di convincere il braccio destro di Attila, Onegesio, a intercedere presso il re unno per cercare un compromesso; il motivo segreto per l'invio di un'ambasceria era in realt\u00e0 complottare l'assassinio di Attila. L'eunuco di corte e consigliere dell'Imperatore, Crisafio, aveva infatti cercato di convincere un inviato di Attila nella capitale, Edicone, a partecipare alla congiura: dopo una cena nella residenza dell'eunuco, Edeco, a cui, insieme ad altri comandanti, era stata affidata la protezione personale di Attila, acconsent\u00ec ma ad un prezzo:\nSi stabil\u00ec dunque l'invio di un'ambasceria presso Attila con il pretesto di negoziare sulle richieste dell'Unno, ma in realt\u00e0 per ricevere istruzioni su come dovevano essere consegnate le 50 libbre d'oro. Lo storico Prisco di Panion partecip\u00f2 personalmente all'ambasceria e, in un frammento sopravvissuto della sua \"Storia\", descrive accuratamente questo viaggio diplomatico, a cui presero parte almeno tre persone: Massimino, Prisco e l'interprete Vigilas, oltre agli ambasciatori di Attila Edicone e Oreste. Prima della partenza, gli ambasciatori furono avvertiti di non commettere atti che potessero infastidire Attila e provocare un incidente diplomatico, in particolare di tenersi sempre dietro di lui e non piantare mai la propria tenda pi\u00f9 in alto della sua. Quando erano giunti ormai in prossimit\u00e0 degli accampamenti, ricevettero dei messi unni che, con atteggiamento ostile, dissero di sapere \u00abgi\u00e0 tutto ci\u00f2 di cui la nostra ambasceria avrebbe dovuto discutere e ci dissero che se non avevamo nient'altro da dire potevamo andarcene subito.\u00bb Sfiduciati, gli ambasciatori romani si stavano preparando per la partenza, ma in serata un messaggero di Attila li ferm\u00f2 comunicando loro che Attila aveva cambiato idea e, vista l'ora tarda, li invitava a fermarsi per la notte. Il mattino successivo per\u00f2 arriv\u00f2 l'ordine da parte del re unno di andarsene, se non avevano nulla di nuovo da comunicargli. Prisco, per\u00f2, fattosi furbo, contatt\u00f2 uno dei messi di Attila, tale Scotta, promettendogli un premio se fosse stato in grado di convincere il re unno a conceder loro un'udienza, e dicendogli che se era veramente una persona cos\u00ec influente e importante, sarebbe stato un gioco da ragazzi riuscire in quell'impresa. Scotta, persuaso dal discorso di Prisco, riusc\u00ec a convincere Attila a concedere un'udienza agli ambasciatori.\nAttila, che era stato gi\u00e0 informato della congiura dallo stesso Edeco, il quale fin dall'inizio non aveva alcuna intenzione di tradire il suo capo, decise di far finta di esserne ignaro, anche se alluse enigmaticamente alla congiura: quando Massimino gli consegn\u00f2 le lettere dell'Imperatore \u00abdicendogli che questi augurava salute a lui e al suo seguito\u00bb, Attila \u00abrispose che i Romani avrebbero avuto ci\u00f2 che gli auguravano\u00bb. Attila fu molto ostile con gli ambasciatori, sostenendo che finch\u00e9 i Romani non avessero restituito tutti i fuggiaschi, non avrebbe pi\u00f9 concesso loro il diritto di essere ricevuti. Alla risposta dell'interprete, Vigilas, che tutti i fuggiaschi erano stati consegnati, Attila si \u00abarrabbi\u00f2 ancora di pi\u00f9 e lo insult\u00f2 violentemente, gridandogli che l'avrebbe fatto impalare e divorare dagli uccelli se il fatto di punirlo [\u2026] per [\u2026] le sue parole sfrontate e senza vergogna non avesse costituito una violazione dei diritti degli ambasciatori\u00bb. Dopo aver ordinato a Vigilas di ritornare a Costantinopoli per ribadire a Teodosio II la richiesta da parte di Attila di restituire tutti i fuggiaschi unni, Attila dichiar\u00f2 conclusa l'udienza, ordinando a Massimino di attendere mentre egli scriveva una lettera di risposta all'Imperatore. Subito dopo gli ambasciatori romani, rimasti di stucco per l'atteggiamento ostile di Attila (che nelle precedenti ambascerie, sosteneva Vigilas, era stato cordiale con lui), ricevettero altri ambasciatori unni che proibirono loro di comprare ogni cosa che non fossero generi alimentari fintanto non fossero state soddisfatte le richieste degli Unni.\nMentre Vigilas part\u00ec per Costantinopoli, gli altri ambasciatori seguirono Attila in una delle sue residenze in attesa che questi rispondesse per iscritto alle lettere dell'Imperatore e furono ammessi a un banchetto; alcuni frammenti della \"Storia\" di Prisco offrono un'immagine reale di Attila in mezzo alle sue numerose mogli, al giullare scita ed al nano moresco, pacifico e sobrio nello splendore della sua corte imperiale:\nPrisco cit\u00f2 inoltre: \"Il pavimento era ricoperto di stuoie di lana su cui camminare\".\nUna volta che Attila ebbe finito di rispondere per lettera all'Imperatore, gli ambasciatori furono congedati. Mentre tornavano a Costantinopoli, durante il tragitto, Prisco e Massimino incontrarono Vigilas, che stava tornando dall'Unno con lo scopo di portargli la risposta di Teodosio II per quanto riguarda la restituzione dei fuggitivi. Gli Unni, perquisendo Vigilas, gli trovarono addosso 50 libbre d'oro, e gli chiesero a cosa gli servissero dato che per volont\u00e0 di Attila gli ambasciatori romani potevano comprare solo del cibo e con 50 libbre d'oro si poteva comprare tanto cibo da sfamare un piccolo esercito; quando gli Unni minacciarono di uccidergli un figlio, Vigilas confess\u00f2 tutto l'intrigo, cadendo nella trappola di Attila, che aveva proibito ai messi romani di comprare tutto ci\u00f2 che non fosse cibo appunto per impedire a Vigilas di trovare giustificazioni per le 50 libbre d'oro con cui intendeva pagare Edeco per il tradimento. Attila permise a Vigilas di riscattare il figlio al prezzo di 50 libbre d'oro e:\nFu in questo periodo, secondo una leggenda raccontata da Giordane, che Attila scopr\u00ec la \"Spada di Marte\", e Prisco narra come avvenne la scoperta: \u00abUn pastore vide zoppicare una giovenca del suo gregge e non capendo la causa della ferita, segu\u00ec con ansia le tracce di sangue ed alla fine trov\u00f2 una spada su cui l'animale era inciampato inavvertitamente mentre brucava l'erba; la estrasse dal terreno e la port\u00f2 subito ad Attila, il quale apprezz\u00f2 molto il dono e, essendo ambizioso, si convinse di essere stato eletto padrone assoluto del mondo intero e che la spada di Marte gli avrebbe garantito la vittoria in tutte le battaglie.\u00bb.\nPi\u00f9 tardi gli studiosi avrebbero identificato la leggenda come un esempio di culto religioso per la spada, diffuso tra le popolazioni nomadi delle steppe dell'Asia centrale.\nAttila in occidente.\nGi\u00e0 nel 450, Attila aveva proclamato la sua intenzione di attaccare il potente regno dei Visigoti con sede Tolosa, forse influenzato dalle profferte e dalla tattica diplomatica di Genserico, nemico dei Visigoti. In precedenza, c'erano stati buoni rapporti con l'Impero d'Occidente ed il suo governatore di fatto Flavio Ezio, il quale aveva trascorso un breve periodo in esilio tra gli Unni, rapporti confermati dall'invio da parte di Ezio ad Attila di un segretario di nome Costanzo e del dono del giullare Zercone inviato da Attila ad Ezio. L'Impero d'Occidente confer\u00ec ad Attila addirittura la carica onorifica di \"magister militum\" per le truppe messe a disposizione da Attila contro Visigoti e Burgundi.\nAd ogni modo, Onoria, sorella di Valentiniano, nella primavera del 450 aveva inviato al re degli Unni una richiesta d'aiuto, insieme al proprio anello, perch\u00e9 voleva sottrarsi all'obbligo di fidanzamento con il senatore Basso Ercolano: la sua non era una proposta di matrimonio, ma Attila interpret\u00f2 il messaggio in questo senso, ed accett\u00f2 pretendendo in dote met\u00e0 dell'Impero d'Occidente. Quando Valentiniano scopr\u00ec l'intrigo, fu solo l'intervento della madre Galla Placidia a convincerlo a mandare in esilio, piuttosto che ad uccidere Onoria, e ad inviare un messaggio ad Attila, in cui disconosceva assolutamente la legittimit\u00e0 della presunta proposta matrimoniale. Attila, per nulla persuaso, invi\u00f2 un'ambasciata a Ravenna per affermare che Onoria non aveva alcuna colpa, che la proposta era valida dal punto di vista legale e che sarebbe venuto per esigere ci\u00f2 che era un suo diritto.\nNel frattempo, Teodosio II era morto cadendo da cavallo; il suo successore Marciano aveva annullato il tributo agli Unni verso la fine del 450; numerose invasioni da parte degli Unni e di altre popolazioni avevano devastato i Balcani e non c'era quasi niente da saccheggiare. Alla morte del re dei Franchi la lotta tra i due figli per la successione sanc\u00ec la rottura tra Attila ed Ezio, poich\u00e9 l'uno dava il suo appoggio al figlio maggiore, e l'altro al figlio minore. Secondo J.B. Bury, quando Attila si mise in marcia verso ovest la sua intenzione era quella di ingrandire il proprio regno, gi\u00e0 allora il pi\u00f9 forte sul continente, fino all'Oceano Atlantico attraversando la Gallia. Dopo aver radunato i suoi sudditi, Gepidi, Ostrogoti, Rugi, Sciri, Eruli, Turingi, Alani, Burgundi, intraprese la marcia verso occidente prendendo in considerazione un'alleanza con i Visigoti ed i Romani.\nForte di un esercito che si diceva contasse all'incirca uomini, il pi\u00f9 grande in Europa da duecento anni a quella parte, Attila attravers\u00f2 la Germania provocando morte e distruzione. Conquist\u00f2 molte delle grandi citt\u00e0 europee, tra cui Reims, Strasburgo, Treviri, Colonia. Secondo una vecchia leggenda, a Colonia Attila avrebbe incontrato sant'Orsola, che si sarebbe trovata in citt\u00e0 con addirittura undicimila compagne. Attila sarebbe rimasto colpito dalla straordinaria bellezza di Orsola, cosa questa che in un primo momento le avrebbe salvato la vita. Ma al suo rifiuto di concederglisi, il re unno l'avrebbe fatta uccidere a colpi di freccia e massacrare anche le donne che la seguivano.\nEntrati a \"Divodurum\" (l'odierna Metz) alla vigilia di Pasqua del 451, gli Unni \"\u201cdiedero alle fiamme la citt\u00e0, passarono gli abitanti a fil di spada e trucidarono i sacerdoti cristiani sui sacri altari\u201d\". Seguirono la stessa sorte di \"Divodurum\" tutte le citt\u00e0 francesi attraversate da Attila. Si salv\u00f2 Parigi perch\u00e9 mentre si avvicinava alla citt\u00e0 Attila ebbe la premonizione che attaccare la capitale sarebbe stato di malaugurio.\nNel frattempo Ezio mosse la controffensiva radunando le truppe tra Franchi, Burgundi e Celti. L'inarrestabile marcia verso occidente convinse Teodorico, re dei Visigoti, ad allearsi con i Romani; i due eserciti raggiunsero insieme Orl\u00e9ans prima di Attila, per tenere sotto controllo e cos\u00ec respingere l'avanzata unna. Ezio insegu\u00ec e blocc\u00f2 gli Unni in una localit\u00e0 nei pressi di Chal\u00f4n (battaglia dei Campi Catalaunici), dove i due eserciti combatterono una sanguinosissima battaglia, non persa dagli alleati ma non vinta da Attila, che si ritir\u00f2 oltre il confine.\nBattaglia dei Campi Catalaunici.\nLa battaglia di Chal\u00f4n \u00e8 stata definita da alcuni storici una delle quindici battaglie pi\u00f9 decisive della storia: se avesse vinto Attila, la civilt\u00e0 Europea per come la conosciamo non sarebbe esistita. Secondo altri storici, invece, la vittoria fu di relativa importanza, perch\u00e9 non colp\u00ec Attila al culmine della sua potenza n\u00e9 gli imped\u00ec di compiere nuove scorrerie.\nLa battaglia di Chal\u00f4n divent\u00f2 famosa per la sua violenza. Scorsero fiumi di sangue: si racconta che i soldati assetati furono costretti a bere acqua tinta di rosso. A un certo punto della battaglia Attila credette di essere sul punto di venire sconfitto. Cos\u00ec ordin\u00f2 che gli fosse preparata la pira funeraria. Tuttavia i Visigoti, comandati da Torismondo, abbandonarono sul campo di battaglia Ezio che cos\u00ec fu costretto a cessare i combattimenti e a ritirarsi. La ritirata dei Romani fu comunque cos\u00ec improvvisa che inizialmente Attila la consider\u00f2 uno stratagemma di Ezio per attirarlo in trappola, tanto \u00e8 che invece di attaccare ordin\u00f2 alle proprie truppe di mantenere una posizione difensiva.\nDurante la ritirata Attila non si astenne dal commettere atrocit\u00e0. Fece massacrare ostaggi e prigionieri. \"\u201cDuecento giovani fanciulle furono torturate con disumana ferocia: i loro corpi vennero legati a cavalli selvaggi e squartati, le ossa frantumate sotto le ruote dei carri e le membra abbandonate sulle strade in pasto ai cani\u201d\".\nInvasione dell'Italia e morte.\nAttila torn\u00f2 in Italia nel 452 per reclamare nuovamente le sue nozze con Onoria. Il suo esercito, composto soprattutto da truppe germaniche, avanz\u00f2 su Trieste ma venne fermato ad Aquileia, citt\u00e0 fortificata di grande importanza strategica: il suo possesso permetteva di controllare gran parte dell'Italia Settentrionale. Attila la cinse d'assedio per tre mesi ma inutilmente.\nLa leggenda racconta che proprio mentre era sul punto di ritirarsi, da una torre delle mura si lev\u00f2 in volo una cicogna bianca che abbandon\u00f2 la citt\u00e0 con il piccolo sul dorso. Il superstizioso Attila a quella vista ordin\u00f2 al suo esercito di rimanere: poco dopo croll\u00f2 la parte delle mura dove si trovava la torre lasciata dalla cicogna. Attila pot\u00e9 cos\u00ec impossessarsi della citt\u00e0, che saccheggi\u00f2 e diede alle fiamme, segnando l'inizio della sua decadenza, ma che non venne rasa al suolo come comunemente si dice.\nSi diresse quindi verso Padova, che saccheggi\u00f2 completamente. Prima del suo arrivo molti abitanti di Padova e di Aquileia cercarono rifugio nella laguna, dove avrebbero poi fondato Venezia. Dopo la presa di Aquileia l'avanzata di Attila fino a Pavia e Milano avvenne senza difficolt\u00e0 in quanto nessuna citt\u00e0 tent\u00f2 la resistenza, ma tutte aprirono per paura le loro porte all'invasore.\nAttila conquist\u00f2 Milano e si stabil\u00ec per qualche tempo nel palazzo imperiale. Famoso \u00e8 rimasto il modo singolare con cui afferm\u00f2 la propria superiorit\u00e0 su Roma: nel palazzo reale c'era un dipinto in cui erano raffigurati i Cesari seduti in trono e ai loro piedi i principi sciti. Attila, colpito dal dipinto, lo fece modificare: i Cesari vennero raffigurati nell'atto di vuotare supplici borse d'oro davanti al trono dello stesso Attila.\nNel frattempo Valentiniano fugg\u00ec da Ravenna a Roma; Ezio rimase sul campo, ma mancava della forza necessaria per ingaggiare battaglia, avendo a disposizione solo poche migliaia di uomini. Era per\u00f2 consapevole che Attila necessitava di grandi quantit\u00e0 di foraggio e di viveri per il suo esercito ed era esposto ad epidemie; inoltre confidava nelle manovre dell'esercito che Marciano stava convogliando sul Danubio per chiudere la ritirata agli Unni.\nAttila si ferm\u00f2 finalmente sul Po, in una localit\u00e0 tramandata col nome di \"Ager Ambulejus\", dove incontr\u00f2, nell'attuale Governolo, frazione di Roncoferraro, un'ambasciata formata dal prefetto Trigezio, il console Avienno e papa Leone I (la leggenda vuole che proprio il papa abbia fermato Attila mostrandogli il crocifisso).\nDopo l'incontro Attila torn\u00f2 indietro con le sue truppe senza pretese n\u00e9 sulla mano di Onoria, n\u00e9 sulle terre in precedenza reclamate. Sono state date diverse interpretazioni della sua azione. La fame e le malattie che accompagnavano la sua invasione potrebbero aver ridotto la sua armata allo stremo, oppure le truppe che Marciano mand\u00f2 oltre il Danubio potrebbero avergli dato ragione di retrocedere, o forse entrambe le cose sono concausali alla sua ritirata. Prisco riporta che la paura superstiziosa della fine di Alarico - che mor\u00ec poco dopo aver saccheggiato Roma nel 410 - diede all'Unno una battuta di arresto. La \"favola che \u00e8 stata rappresentata dalla matita di Raffaello e dallo scalpello di Algardi\" (come l'ha chiamata Edward Gibbon) di Prospero d'Aquitania dice che il papa, aiutato da Pietro apostolo e Paolo di Tarso, lo convinse a girare al largo della citt\u00e0. Vari storici hanno supposto che l'ambasciata portasse un'ingente quantit\u00e0 d'oro al sovrano unno e che lo abbia persuaso ad abbandonare la sua campagna, e questo sarebbe stato perfettamente in accordo con la linea politica generalmente seguita da Attila, cio\u00e8 di chiedere un riscatto per evitare le incursioni unne nei territori minacciati.\nQuali che fossero le sue ragioni, Attila lasci\u00f2 l'Italia e ritorn\u00f2 al suo palazzo attraverso il Danubio. Da l\u00ec pianific\u00f2 di attaccare nuovamente Costantinopoli e reclamare il tributo che Marciano aveva tagliato. Comunque, mor\u00ec nei primi mesi del 453; la tradizione, secondo Prisco, dice che la notte dopo un banchetto che celebrava il suo ultimo matrimonio (con un'ungherese di nome Krimhilda, poi abbreviato in Ildiko, un nome che porta un antroponimo germanico, in quanto \"hilde\" significa \"combattimento\"), egli ebbe una copiosa epistassi e mor\u00ec soffocato. Una teoria alternativa prova a spiegare la tradizione dell'\"epistassi\" con una ipotesi di morte pi\u00f9 credibile, probabilmente provocata da emorragia interna, pi\u00f9 precisamente di natura digestiva.\nI suoi guerrieri, dopo aver scoperto la sua morte, si tagliarono i capelli e si sfregiarono con le loro spade in segno di lutto cos\u00ec che, dice Giordane, \"il pi\u00f9 grande di tutti i guerrieri dovette essere pianto senza lamenti femminili e senza lacrime, ma con il sangue degli uomini\". Fu seppellito in un triplo sarcofago d'oro, argento e ferro con il bottino delle sue conquiste e il corteo funebre fu ucciso per mantenere segreto il suo luogo di sepoltura. Secondo le leggende ungheresi il sarcofago si trova tra il Danubio e il Tibisco, in Ungheria. Dopo la sua morte, continu\u00f2 a vivere come figura leggendaria: i personaggi di \"Etzel\" nella \"Saga Nibelunga\" e di \"Atli\" nella \"Saga Volsunga\" e nell\"Edda poetica\" sono (seppur in maniera vaga e decisamente alterata) basati sulla sua vita.\nUna storia alternativa della sua morte, registrata per la prima volta ottant'anni dopo il fatto dal cronista romano il Conte Marcellino, riporta: \"Attila rex Hunnorum Europae orbator provinciae noctu mulieris manu cultroque confoditur\" (\"Attila, re degli Unni e devastazione delle province d'Europa, fu trafitto a morte dalla mano e dalla lama di sua moglie\"). La \"saga Volsunga\" e l\"Edda Poetica\" raccontano che Re Atli mor\u00ec per mano di sua moglie Gudrun. La maggioranza degli studiosi rifiuta comunque queste versioni come racconti leggendari, preferendo invece la versione data da Prisco di Panion, contemporaneo di Attila.\nI suoi figli Ellak (il successore designato), Dengizico ed Ernakh combatterono per la successione e, divisi, furono sconfitti e dispersi l'anno seguente nella Battaglia di Nedao (in Pannonia). L'impero di Attila non sopravvisse al suo fondatore.\nIl figlio pi\u00f9 giovane sarebbe potuto essere Meroveo, capostipite dei Merovingi anche se le fonti (Gregorio di Tours e i resoconti successivi della Battaglia di Chalons) non sono certe al riguardo.\nResoconti successivi della battaglia sostengono che gli Unni fossero gi\u00e0 entrati in citt\u00e0, o la stessero gi\u00e0 saccheggiando, quando arriv\u00f2 l'esercito dei Romani e dei Visigoti. Giordano non fa menzione della cosa.\nAspetto, carattere e nome.\nLa fonte principale di informazioni su Attila \u00e8 Prisco di Panion, uno storico che viaggi\u00f2 con Massimino in un'ambasciata mandata da Teodosio II nel 448. Egli descrive il villaggio che i nomadi Unni hanno costruito e in cui si sono insediati come una grande citt\u00e0 dalle solide mura di legno. Descrisse lo stesso Attila cos\u00ec:\nL'aspetto fisico di Attila e dei suoi unni era probabilmente di tipo asiatico (orientale o mongolo), o forse affine alle popolazioni turche centro-asiatiche. Comunque, probabilmente possedeva tipici lineamenti orientali, ancora sconosciuti agli europei, e questi quindi lo descrissero spesso con termini amari.\nAttila \u00e8 conosciuto nella storia occidentale e nella tradizione come il \"Flagello di Dio\", e il suo nome \u00e8 diventato sinonimo di brutalit\u00e0 e barbarie; a questa fama pu\u00f2 aver contribuito il fatto che la sua figura sia stata nel tempo assimilata a quella di altri condottieri della steppa: Mongoli come Gengis Khan e Tamerlano, noti come signori della guerra abili in combattimento, feroci e sanguinari, e dediti al saccheggio; la figura di Attila, in realt\u00e0, \u00e8 pi\u00f9 complessa.\nGli Unni all'epoca di Attila avevano avuto modo di interagire con la civilt\u00e0 romana, principalmente tramite i Germani che abitavano al confine tanto che Prisco, all'epoca dell'ambasciata di Teodosio nel 448, identific\u00f2 il gotico, l'unno ed il latino come i tre principali idiomi del popolo di Attila. Prisco riferisce anche di un suo incontro con un prigioniero romano che si era cos\u00ec integrato nello stile di vita degli Unni da non voler pi\u00f9 ritornare a casa, ed il resoconto che lo storico fa di Attila, della sua semplicit\u00e0 ed umilt\u00e0 \u00e8 chiaramente intriso di ammirazione.\nIl contesto storico in cui Attila visse fu determinante per la sua immagine pubblica, cos\u00ec come si venne a creare in seguito: nell'epoca di declino dell'Impero d'Occidente i suoi conflitti con Ezio (spesso chiamato \"l'ultimo dei Romani\") uniti alla esoticit\u00e0 della sua cultura, favorirono l'immagine del barbaro feroce e nemico della civilt\u00e0 che \u00e8 stata rappresentata in seguito in innumerevoli opere d'arte. Le saghe epiche in cui egli appare ci danno invece un'immagine pi\u00f9 sfumata: un nobile e generoso alleato, come l'Etzel dei Nibelunghi, o il crudele Atli della \"Saga Volsunga\" e dell\"Edda poetica\". Alcune storie nazionali comunque lo dipingono sempre in modo positivo: in Ungheria i nomi di Attila e della sua seconda moglie Ildik\u00f3 sono tuttora comuni. Sullo stesso piano si inserisce l'opera \"A l\u00e1thatatlan ember\" (pubblicata in inglese come \"Slave of the Huns\") dell'autore ungherese G\u00e9za G\u00e1rdonyi, ampiamente basata sull'opera di Prisco, che fornisce un'immagine di Attila come capo saggio ed amato.\nIl nome \"Attila\" sarebbe, secondo alcuni, di origine germanica. \"Attila\" in lingua gota (i Goti partecipavano alla confederazione di genti guidata da Attila) significherebbe \"piccolo padre\"(\"atta\": \"padre\" pi\u00f9 il suffisso diminutivo \"-la\") ed \"Attila\" fu un nome usato dai germani. Questo fatto mostra l'alto livello di matrimoni interetnici anche tra i nobili unni. Lo stesso Uldino, re degli Unni prima di Attila, aveva un nome germanico.\nIl mistero del sepolcro di Attila.\nDella tomba di Attila si persero le tracce gi\u00e0 in epoca del tardo impero romano. D'altronde \u00e8 verosimile il racconto di Prisco (ripreso secoli dopo da Giordane e da Paolo Diacono) secondo cui il grande condottiero e sovrano unno fosse stato sepolto in una tripla bara, l'interna d'oro massiccio, d'argento massiccio l'intermedia e di ferro l'esterna a simboleggiare che le ricchezze furono da lui conquistate con la guerra, in una notte di novilunio in una radura (o in una brughiera) immersa nella bruma non in un tumulo, come consuetudine di quel popolo barbaro, ma in una semplice fossa, di cui non sarebbe rimasta traccia visibile gi\u00e0 una settimana dopo, anche a causa della tradizione dei nomadi uralo - altaici di calpestare pi\u00f9 volte il terreno di sepoltura con la cavalleria allo scopo di compattare il terreno e di favorire la ricrescita del manto erboso.\nVerosimile \u00e8 pure il fatto che la fossa fosse stata scavata dagli schiavi, cos\u00ec come la deposizione del cadavere e del corredo funebre di favoloso valore sarebbe stata opera loro e che le quattro guardie, incaricate di sorvegliare il buon esito del funerale, avrebbero al termine eliminato questi scomodi testimoni e sarebbero esse stesse state epurate al loro rientro alla reggia, appunto perch\u00e9 fosse mantenuto il segreto totale circa l'ubicazione della sepoltura. Prisco - al proposito - scrive che \"... Un silenzio di morte avvolse allo stesso tempo la salma deposta e coloro che la deposero...\".\nIl sepolcro sarebbe prossimo ad un importante corso d'acqua, come nella tradizione religiosa unna. Secondo Silvia Blason Scarel alcuni fiumi potrebbero essere quelli indicati da Prisco ove riposa tuttora il corpo di Attila. Meno probabile di tutte le localizzazioni \u00e8 quella che vede l'alto Isonzo presso Tolmino, nell'attuale Slovenia Occidentale. Pi\u00f9 probabili risultano essere il medio Tibisco, in Ungheria, perch\u00e9 non lontano Attila aveva eretto la sua capitale, e la confluenza tra i fiumi Mura e Drava, nella Croazia orientale, che, seppur lontano dalla reggia di Attila e prossima al confine dell'Impero romano d'Occidente, potrebbe appunto esser stata scelta per la sua lontananza.\nIl folklore sloveno s'\u00e8 impadronito - col trascorrere dei secoli - della leggenda della tomba di Attila, tanto che si narra che, ogni notte, lo spettro del re Unno - nel cuore della notte - con le sembianze da demonio - arriva e sosta nei pressi del suo sepolcro e si mette a disseppellire le monete del suo tesoro ed a contarle per accertarsi che la sua tomba non sia stata violata e che il tesoro sia rimasto integro. Nell'estate del 1959 gli archeologi ungheresi scoprirono una ricca sepoltura unna presso il Tibisco ed i giornali di mezzo mondo riportarono la scoperta della tomba di Attila. L'esame al radiocarbonio, per\u00f2, escludeva la veridicit\u00e0 di quanto affermato a mezzo stampa, essendo la tomba in questione, databile intorno al 415 d.C. cio\u00e8 quasi quaranta anni precedente alla data della morte del \"Flagello di Dio\".\nAttila nella letteratura.\nAttila compare nelle letterature sia germaniche sia scandinave. L'opera pi\u00f9 nota in cui compare come personaggio \u00e8 il \"Nibelungenlied\" (il Canto dei Nibelunghi), in cui \u00e8 chiamato Etzel (la sua figura si fonde con quella del generale Romano Ezio), ed in cui diventa il secondo marito di Crimilde, che lo sfrutta per vendicarsi degli uccisori del primo marito Sigfrido. In un banchetto-tranello, gli Unni di Attila uccideranno tutti i Burgundi, guidati da Gunther e da Hagen (l'uccisore di Sigfrido). Questi ultimi, presi prigionieri, saranno poi uccisi da Crimilde stessa.\nNella letteratura scandinava Attila \u00e8 ricordato nel poema epico norreno \"La ballata di Hloth e Anatyr\", in cui \u00e8 indicato come Hotli e nella pi\u00f9 ampia \"Saga di Hervoir\", in cui sono riproposte anche le tragiche nozze con Gudrun (o Crimilde). Figura importante anche per i carmi eroici che concludono l\"Edda poetica\".\nNel \"Dracula\" di Bram Stoker, il personaggio principale, durante un dialogo con Jonathan Harker afferma di essere un discendente di Attila.\nLa figura di Attila \u00e8 anche al centro del romanzo storico \"Attila The Hun\" dello scrittore tedesco Louis de Wohl, pubblicato in italiano con il titolo \"Attila. La tempesta dall'Oriente\".\nIn Italia Attila \u00e8 figura centrale di un poema di Rocco degli Ariminesi.\nEgli viene citato anche da Dante nel canto XII dell\"Inferno\", tra i violenti contro il prossimo, come esempio di tirannia che danneggia uomini e beni: \u00abQuell'Attila che fu flagello in terra\u00bb.\nVanno ricordati due testi teatrali incentrati sulla figura del condottiero: \"Attila, Re degli Unni\" (1667) di Pierre Corneille e \"Attila\" (1808) di Zacharias Werner.\nAnche le saghe slave citano Attila. In particolare, molto spesso la sua figura \u00e8 presente nell'epopea slovena. Le leggende sostengono anche che praticasse il cannibalismo e che avesse mangiato i propri figli Erp ed Eitil, che sua moglie gli serv\u00ec dopo averli arrostiti nel miele la fatale notte in cui mor\u00ec. Il folklore sloveno s\u2019\u00e8 impadronito invece anche della leggenda della tomba di Attila, tanto che si narra che, ogni notte, lo spettro del re Unno, con le sembianze da demonio, arrivi e sosti nei pressi del suo sepolcro e si metta a disseppellire le monete del suo tesoro ed a contarle per accertarsi che la sua tomba non sia stata violata e che il tesoro sia rimasto integro.\nLuoghi e memorie legate ad Attila.\nLuoghi legati ad Attila:\nAttila nella musica.\nIl 12 ottobre 2010 i Pooh hanno presentato il loro nuovo album \"Dove comincia il sole\". In particolare la canzone \"L'aquila e il falco\" sottolinea molti riferimenti al personaggio di Attila, nonostante il suo nome non sia mai espressamente pronunciato. La canzone tratta principalmente del rapporto tra Attila e la Morte; Lei, una donna bellissima nel cui corpo \"non c'\u00e8 sangue\", Lui, il \"flagello di Dio\", che non vuole abbandonare la vita. La canzone termina con la decisione della Morte di concedergli altro tempo, conscia che all'ultimo assalto sar\u00e0 Lei ad avere la meglio.\nAttila negli altri media.\nAttila compare anche in alcuni videogiochi."}
{"id": "84012", "revid": "484362", "url": "https://it.wikipedia.org/wiki?curid=84012", "title": "La struttura dell'esistenza", "text": "La struttura dell'esistenza \u00e8 un saggio filosofico di Nicola Abbagnano edito a Torino nel 1939, considerato la prima opera italiana dedicata alla filosofia dell'esistenza.\nAbbagnano scrive nella prefazione: \"Si pu\u00f2 definire il carattere dominante della vita contemporanea con le parole di Karl Jaspers: wir haben die Naivit\u00e4t verloren (noi abbiamo perduto l'ingenuit\u00e0). L'ingenuit\u00e0 filosofica consisterebbe oggi nel credere che il filosofare sia senza alcun effetto su ci\u00f2 intorno a cui si filosofa; che l'oggetto della filosofia se ne rimanga indifferente per suo conto, mentre essa se ne va vagando di qua e di l\u00e0, per ricercarlo e per osservarlo dopo averlo trovato\".(...) \"Ponendosi come forma dell'essere, la filosofia, in quell'atto stesso, si distingue dall'essere come problema dell'essere: come dubbio, interrogazione e ricerca. E si istituisce in quell'atto, un rapporto intimo ed essenziale tra l'essere e la domanda intorno all'essere, rapporto che \u00e8 la natura vera dell'esistenza umana. Cos\u00ec la filosofia si sottrae all'ingenuit\u00e0 della sua prima fase di vita e si pone come l'attuazione e la rivelazione dell'esistenza umana nella sua natura. Essa diventa, allora, metafisica esistenziale. Ad un tal genere di metafisica intendono portare un contributo le pagine che seguono. \u00c8 realizzato, in esse, il significato dell'esistenza come struttura. Il movimento che va dalla problematicit\u00e0 costitutiva della vita al fondamento di questa problematicit\u00e0, dalla possibilit\u00e0 in possesso dell'uomo alla possibilit\u00e0 trascendentale costitutiva del possesso, \u00e8 riconosciuto come il movimento che pone l'uomo nella sua finitudine e di questa libert\u00e0 si rivela allora condizione suprema la morte: nella fedelt\u00e0 alla morte come accettazione e riconoscimento del rischio fondamentale dell'esistenza, \u00e8 il vero destino dell'uomo, la possibilit\u00e0 della sua costituzione autentica nella storia\".\nNell'interpretazione dell'autore, per Heidegger l'esistenza \u00e8 angoscia, impossibilit\u00e0 di staccarsi dal niente, e per Jaspers \u00e8 scacco, impossibilit\u00e0 di raggiungere l'essere; Abbagnano invece prospetta il concetto di Esistenza come \"struttura\": \u00ab\"si deve intendere per struttura la forma che costituisce come situazione finale la pura possibilit\u00e0 della situazione iniziale\"\u00bb, nel senso che l'essere va in cerca della possibilit\u00e0 di quella stessa indeterminazione grazie a cui pu\u00f2 cercare; questa \"possibilit\u00e0 della possibilit\u00e0\" \u00e8 detta \"possibilit\u00e0 trascendentale\". L'uomo pu\u00f2, con una scelta esistenziale, accettare la sua situazione e, realizzarsi nel trascendimento continuo di s\u00e9 verso l'essere; oppure, inautenticamente, cadere nella \"dispersione banalizzante\". La forma della realizzazione autentica \u00e8 la coesistenza, in cui \u00ab\"l'io e il tu si costituiscono simultaneamente\"\u00bb."}
{"id": "84013", "revid": "1632387", "url": "https://it.wikipedia.org/wiki?curid=84013", "title": "Padri Pellegrini", "text": "I Padri Pellegrini o Pellegrini Padri (\"Pilgrim Fathers\" in inglese) sono considerati tra i primi coloni (agricoltori) del Nord America; Plymouth, la colonia da loro fondata nel 1620 sulla costa del Massachusetts, divenne la seconda colonia dopo la fondazione di Jamestown, in Virginia, nel 1607, ed \u00e8 oggi il pi\u00f9 vecchio insediamento degli Stati Uniti abitato continuativamente.\nDescrizione.\nPrima di allora vi erano state spedizioni e insediamenti di natura governativa e militare, mentre i Padri Pellegrini altro non erano che un gruppo di privati cittadini inglesi di religione cristiana puritana, ed \u00e8 con loro che ha inizio il massiccio flusso immigratorio che \u00e8 poi proseguito nei secoli successivi, contribuendo ai primi sviluppi dei futuri Stati Uniti d'America.\nNel 1606 re Giacomo I aveva fondato a Plymouth, in Inghilterra, la Plymouth Company, chiamata anche \"New England Company\", con lo scopo di stabilire delle colonie lungo la costa del Nord America. La compagnia marittima era il secondo ramo della Virginia Company.\nNel settembre 1620 (alcune fonti indicano il 6 settembre, altre il 16) salp\u00f2 da Plymouth la \"Mayflower\", con 102 persone a bordo compresi donne e bambini. La traversata dell'Oceano Atlantico fu durissima, ma nonostante questo, durante essa morirono un passeggero e un solo membro dell'equipaggio, cosa decisamente non grave, contando l'affollamento di bordo e le condizioni di navigazione dell'epoca. La terra fu avvistata il 9 novembre 1620, all'altezza di Cape Cod, ma lo sbarco e l'insediamento finale, dopo una lunga serie di esplorazioni, avvenne quasi un mese dopo, il 21 novembre, in un luogo che la tradizione identifica con la Roccia di Plymouth.\nDopo un viaggio estenuante, durante il quale gran parte dei passeggeri si era ammalata di mali quali lo scorbuto, i coloni approdarono nel nuovo continente quando ormai l'inverno era alle porte e le terre circostanti deserte, selvagge e inospitali. Il primo inverno fu acerrimo e durante esso morirono di stenti pi\u00f9 di 40 persone.\nIl primo Giorno del ringraziamento.\nL'anno successivo per\u00f2 la colonia si era insediata ed era ben organizzata, aveva costruito case solide e coltivato le terre rivelatesi generose; aveva inoltre instaurato rapporti d'amicizia con gli indiani, tra cui Samoset, Squanto e Massasoit, capo della trib\u00f9 dei Wampanoag. Nel marzo del 1621 Massasoit e il Governatore Carver stabilirono un trattato di pace e di mutua protezione. I nativi inoltre aiutarono i Pellegrini insegnando loro come sfruttare la terra e coltivare il mais. Nell'ottobre del 1621 i 53 Pellegrini sopravvissuti festeggiarono il raccolto, insieme a Massasoit e circa 90 dei suoi uomini. Le celebrazioni durarono tre giorni, durante i quali si banchett\u00f2 con anatre, pesci e tacchini procurati dai coloni e cinque cervi portati dai nativi. La ricorrenza di questa festa fu il germe che gener\u00f2 la \"Festa del ringraziamento\", la pi\u00f9 celebre delle festivit\u00e0 americane. All'epoca, tuttavia, i Pellegrini non la chiamarono con questo nome: la prima festa che i Pellegrini stessi chiamarono \"del ringraziamento\" si svolse nel 1623, in seguito alla notizia dell'arrivo di ulteriori coloni e di provviste."}
{"id": "84024", "revid": "1543377", "url": "https://it.wikipedia.org/wiki?curid=84024", "title": "Ivo Andri\u0107", "text": "Nel 1961 vinse il Premio Nobel per la letteratura con la seguente motivazione:\nBiografia.\nInfanzia e istruzione.\nIvo Andri\u0107, figlio di Antun Andri\u0107 e Katarina Peji\u0107, nacque a Travnik, nel 1892, nella Bosnia occupata dagli austriaci, ma ancora fortemente legata al passato ottomano. Visse con i genitori a Sarajevo fino all'et\u00e0 di due anni; quando il padre mor\u00ec fu costretto a trasferirsi da una zia a Vi\u0161egrad, dove visse la sua infanzia. La cultura orientale e occidentale si mescolavano in Bosnia in misura molto maggiore che in qualsiasi altro posto della penisola balcanica; sebbene fosse una piccola citt\u00e0 di provincia della Bosnia orientale, Vi\u0161egrad, definita pi\u00f9 tardi dallo scrittore \"la mia vera casa\", rappresent\u00f2 la sua fonte principale di ispirazione L. Le abitudini della popolazione locale, i costumi e le particolarit\u00e0 della vita quotidiana dei suoi abitanti, il fiume Drina e il famoso ponte di Mehmed Pa\u0161a Sokolovi\u0107 di questa citt\u00e0 multietnica e multiconfessionale, in cui i gruppi predominanti erano i serbi e i musulmani bosniaci, osservati da vicino da Andri\u0107 fin dalla tenera et\u00e0, avrebbero fornito ambientazione e materiale per le sue opere.\nAl termine della scuola elementare, Andri\u0107 ricevette una borsa di studio triennale da un gruppo culturale croato chiamato Napredak (Progresso) per studiare a Sarajevo. Nell'autunno del 1902 venne iscritto al Gran Gymnasija di Sarajevo, la pi\u00f9 antica scuola secondaria in Bosnia.\nNel 1911, quando era ancora uno studente della scuola secondaria, pubblic\u00f2 le sue prime due poesie nella rivista letteraria \"Bosanska vila\" che promuoveva l'unit\u00e0 serbo-croata. Prima della prima guerra mondiale, le sue poesie, saggi, recensioni e traduzioni (August Strindberg, Walt Whitman e un certo numero di autori sloveni), apparvero in riviste come \"Vihor\" (Vortice), \"Savremenik\" (Contemporaneo), \"Hrvatski pokret\" (Movimento croato) e \"Knji\u017eevne novine\" (Notizie letterarie). Una delle forme letterarie preferite di Andri\u0107 era la prosa lirica e molti dei suoi saggi e pezzi pi\u00f9 brevi erano poesie in prosa. Lo storico Wayne S. Vucinich descrive la poesia di Andri\u0107 di questo periodo come \"soggettiva e per lo pi\u00f9 malinconica\".\nAttivismo studentesco.\nNel 1908 l'Austria-Ungheria annett\u00e9 ufficialmente la Bosnia ed Erzegovina. Alla fine del 1911, Andri\u0107 fu eletto primo presidente del Movimento progressista serbo-croato Srpsko-Hrvatska Napredna Organizacija (SHNO), una societ\u00e0 segreta di Sarajevo che promuoveva l'unit\u00e0 e l'amicizia tra serbi e la giovent\u00f9 croata e si opponeva all'occupazione austro-ungarica. I suoi membri non erano visti di buon grado dai nazionalisti serbi e croati, da questi definiti \"traditori delle loro nazioni\". Il 28 febbraio 1912 Andric parl\u00f2 davanti a una folla di 100 studenti nella stazione ferroviaria di Sarajevo, esortandoli a continuare le loro manifestazioni. La polizia austro-ungarica inizi\u00f2 a perseguire i membri della SHNO: dieci furono espulsi dalle loro scuole o furono sottoposti a sanzioni, che non colpirono per\u00f2 Andri\u0107. Quest'ultimo si un\u00ec anche al movimento studentesco del Sud slavo noto come Giovane Bosnia, diventandone uno dei membri pi\u00f9 importanti.\nNel 1912, grazie a una borsa di studio ottenuta da una fondazione educativa a Sarajevo, si iscrisse al Dipartimento di matematica e scienze naturali dell'Universit\u00e0 di Zagabria, seguendo nel contempo dei corsi di letteratura croata. Continu\u00f2 la sua attivit\u00e0 fra i nazionalisti slavi del Sud, partecipando regolarmente alle dimostrazioni nel \"campus\". Anche quando l'anno seguente si trasfer\u00ec all'Universit\u00e0 di Vienna, continu\u00f2 a promuovere con altre associazioni studentesche la causa dell'unit\u00e0 jugoslava.\nL'anno seguente, dopo un aggravamento della sua salute fisica, dovuto alla contrazione della tubercolosi, decise di lasciare Vienna e di completare i suoi studi all'Universit\u00e0 Jagiellonica di Cracovia. Vi si trasfer\u00ec all'inizio del 1914, e qui continu\u00f2 a pubblicare traduzioni, poesie e recensioni.\nPrima guerra mondiale.\nIl 28 giugno 1914 venne assassinato l'Arciduca Francesco Ferdinando a Sarajevo. L'assassino era Gavrilo Princip, un giovane bosniaco intimo amico di Andri\u0107, uno dei primi che nel 1911 avevano aderito allo SHNO. Dopo averne appreso la notizia, Andri\u0107 fece ritorno in Bosnia. Allo scoppio della guerra, quando gi\u00e0 la maggior parte dei suoi amici era stata arrestata per attivit\u00e0 nazionaliste, Andri\u0107 si trovava a Spalato, esausto e malato. Nonostante non fosse coinvolto nella trama dell'assassinio, venne imprigionato per \"attivit\u00e0 anti-statale\" prima a Spalato, poi a Sebenico, Fiume e infine a Maribor, dove arriv\u00f2 il 19 agosto. Afflitto dalla tubercolosi, Andri\u0107 trascorse il periodo di detenzione leggendo, conversando con i suoi compagni di cella e imparando le lingue.\nVenne rilasciato dal carcere il 20 marzo 1915 per mancanza di prove, ed esiliato nel villaggio di Ov\u010darevo, vicino a Travnik, dove fu posto sotto la supervisione dei monaci francescani locali.\nIn questo periodo trascorso nella parrocchia, inizi\u00f2 a studiare la storia delle comunit\u00e0 cristiane cattoliche e ortodosse della Bosnia sotto il dominio ottomano, ed ebbe libero accesso alle cronache del monastero, in cambio di un aiuto al parroco e dell'insegnamento di canzoni religiose agli alunni della scuola.\nVenne poi trasferito in una prigione di Zenica, e nel marzo 1917, ritenuto una minaccia politica dall'esercito austro-ungarico, gli fu comunicato l'esonero dal servizio militare. Nel luglio dello stesso anno riacquist\u00f2 la libert\u00e0 grazie ad un'amnistia concessa dall'imperatore ai detenuti politici. Fece quindi ritorno a Vi\u0161egrad, e in seguito, a causa della sua cattiva salute, fu ricoverato in un ospedale, prima a Sarajevo e poi a Zagabria.\nNel gennaio del 1918 Andri\u0107 con altri nazionalisti slavi del Sud pubblic\u00f2 un periodico pan-jugoslavo, \"Knji\u017eevni jug\", che ebbe breve durata. Qui e in altri periodici, Andri\u0107 continu\u00f2 la pubblicazione di recensioni di libri, opere teatrali, versi e traduzioni. Dopo un aggravamento della sua malattia, nella primavera del 1918 trascorse un periodo di miglioramento fisico, che gli permise di portare a termine il suo primo libro, \"Ex ponto\", una raccolta di poesie in prosa pubblicato a luglio.\nCarriera diplomatica.\nLa fine della prima guerra mondiale vide la disintegrazione dell'Austria-Ungheria e la nascita di un nuovo stato slavo meridionale, il Regno dei Serbi, Croati e Sloveni, ribattezzato Jugoslavia nel 1929.\nNell'immediato dopoguerra, la tendenza di Andri\u0107 a identificarsi con il nazionalismo serbo divenne sempre pi\u00f9 evidente. Nel 1919 consegu\u00ec la laurea in storia e letteratura slava meridionale all'Universit\u00e0 di Zagabria, dove si era reiscritto un anno prima. Nel corso dell'anno si ammal\u00f2 nuovamente e venne ricoverato in ospedale a Spalato, dove rimase per i successivi sei mesi, durante i quali complet\u00f2 il secondo volume di poesie in prosa, intitolato \"Nemiri,\" pubblicato l'anno seguente. La sua condizione economica era per\u00f2 preoccupante: i guadagni provenienti dall'attivit\u00e0 di scrittore non erano sufficienti a garantire il suo sostentamento, n\u00e9 quello dell'anziana madre e degli zii. Chiese quindi aiuto al suo vecchio insegnante, Andri\u0107 Tugomir Alaupovi\u0107, da poco nominato Ministro degli affari religiosi del nuovo Regno, per ottenere un lavoro governativo. Nel settembre 1919 Alaupovi\u0107 gli offr\u00ec una posizione di segretario presso il Ministero della Religione, che Andri\u0107 accett\u00f2. Alla fine di ottobre, Andri\u0107 part\u00ec per Belgrado. Prese parte ai circoli letterari della citt\u00e0 e presto ne divenne uno dei giovani scrittori pi\u00f9 famosi, suo malgrado, in quanto non amava essere un personaggio pubblico, preferendo la solitudine.\nNel 1920 pubblic\u00f2 a Belgrado il suo secondo racconto, \"Put Alije \u0110erzeleza.\" Insoddisfatto del lavoro governativo che stava svolgendo, scrisse ad Alaupovi\u0107, che lo assegn\u00f2 alla missione del Ministero degli Esteri in Vaticano, e successivamente a Bucarest. Questo nuovo lavoro, non richiedendo molto sforzo, gli permise di concentrarsi sulla scrittura.\nNel 1922, dopo aver chiesto un'altra riassegnazione, venne trasferito a Trieste e, a seguito del peggioramento della sua salute per il clima umido della citt\u00e0, su consiglio del medico l'anno dopo si trasfer\u00ec a Graz. Arriv\u00f2 in citt\u00e0 il 23 gennaio e fu nominato vice-console. Si iscrisse all'Universit\u00e0, riprese la sua istruzione e inizi\u00f2 a lavorare sulla sua tesi di dottorato in studi slavi. \nNell'agosto del 1923 Andri\u0107 speriment\u00f2 una battuta d'arresto inaspettata nella sua carriera. Era stata approvata una legge che stabiliva che tutti i dipendenti pubblici dovevano avere un dottorato. Poich\u00e9 Andri\u0107 non aveva completato la sua tesi, fu informato che il suo impiego non sarebbe stato confermato. A seguito di pressioni presso il ministro degli Esteri, nel 1924 gli venne permesso di svolgere il suo lavoro con una qualifica diversa, in attesa del completamento del dottorato, conseguito a luglio. Su richiesta della Commissione, la sua tesi venne pubblicata con il titolo \"Die Entwicklung des geistigen Lebens in Bosnien unter der Einwirkung der t\u00fcrkischen Herrschaft\" \"(Lo sviluppo della vita spirituale in Bosnia durante il dominio ottomano)\". In questo lavoro Andri\u0107 comment\u00f2 negativamente l'occupazione ottomana della Bosnia, un passato che riteneva non ancora superato.\nNell'ottobre 1924 fu assegnato al quartier generale del ministero degli Esteri a Belgrado. Durante i successivi due anni trascorse gran parte del suo tempo a scrivere. La sua prima raccolta di racconti fu pubblicata nel 1924 e ricevette un premio dall'Accademia Reale Serba, di cui Andri\u0107 divenne membro a pieno titolo nel febbraio 1926. Nell'ottobre dello stesso anno fu assegnato al consolato di Marsiglia e di nuovo nominato vice-console, per poi essere trasferito all'ambasciata jugoslava di Parigi. Il tempo che Andri\u0107 trascorse in Francia fu contrassegnato da una crescente solitudine e dall'isolamento, funestato dalla morte della madre e degli zii. Pass\u00f2 gran parte del suo tempo negli archivi di Parigi, esaminando i rapporti del consolato francese a Travnik tra il 1809 e il 1814, materiale che avrebbe usato in \"Travni\u010dka hronika,\" uno dei suoi futuri romanzi.\nNell'aprile 1928 fu inviato a Madrid come vice-console. Quivi scrisse saggi su Sim\u00f3n Bol\u00edvar e Francisco Goya e inizi\u00f2 a lavorare sul romanzo \"La cronaca di Travnik\". Nel giugno del 1929 fu nominato segretario della delegazione jugoslava in Belgio e in Lussemburgo. Il 1\u00ba gennaio 1930 venne inviato in Svizzera come parte della delegazione permanente della Jugoslavia nella Societ\u00e0 delle Nazioni a Ginevra e fu nominato delegato l'anno seguente. Nel 1933 Andri\u0107 torn\u00f2 a Belgrado; due anni dopo venne nominato capo del dipartimento politico del Ministero degli affari esteri. Il 5 novembre 1937 divenne assistente di Milan Stojadinovi\u0107, primo ministro e ministro degli esteri della Jugoslavia.\nSeconda guerra mondiale.\nAndri\u0107 fu nominato ambasciatore della Jugoslavia in Germania, a Berlino, nella primavera del 1939, dimostrando con questa nomina di essere molto stimato dagli alti comandi del suo paese. Il re della Jugoslavia Alessandro I fu assassinato a Marsiglia nel 1934. Gli succedette il figlio di dieci anni, Pietro, che ebbe come reggente lo zio, il principe Paolo Kara\u0111or\u0111evi\u0107, designato a governare al suo posto fino al compimento della sua maggiore et\u00e0. Tale governo stabil\u00ec legami economici e politici pi\u00f9 stretti con la Germania. Nel marzo 1941, la Jugoslavia sottoscrisse il patto tripartito, garantendo il proprio sostegno alla Germania nazista, al Regno d'Italia e all'Impero giapponese. Sebbene i negoziati fossero stati decisi agli altri vertici, nella sua veste di ambasciatore Andri\u0107 fu obbligato a partecipare alla firma del documento a Berlino. Egli era stato precedentemente incaricato di ritardare l'accettazione delle richieste delle potenze dell'Asse il pi\u00f9 a lungo possibile. Fu molto critico nei confronti di quanto stava accadendo e il 17 marzo scrisse al Ministero degli Affari Esteri chiedendo di essere sollevato dalle sue funzioni. Alcuni giorni dopo la firma del Patto, seguito da grandi manifestazioni di protesta a Belgrado, avvenne un colpo di Stato che rovesci\u00f2 la reggenza. Con la nomina a Primo ministro del generale Du\u0161an Simovi\u0107, di simpatie filobritanniche, il Regno di Jugoslavia ritir\u00f2 l'adesione all'Asse, con la conseguente rottura dei rapporti con la Germania. Adolf Hitler ordin\u00f2 il 6 aprile 1941 l'invasione del paese.\nLa posizione di Andri\u0107 divenne estremamente difficile. Prima dell'invasione del suo paese, i tedeschi gli offrirono l'opportunit\u00e0 di trasferirsi nella Svizzera neutrale, ma egli rifiut\u00f2, perch\u00e9 non venne permesso al suo \"staff\" di seguirlo. Il 17 aprile la Jugoslavia capitol\u00f2 e venne successivamente divisa tra le potenze dell'Asse. All'inizio di giugno, Andri\u0107 e i suoi collaboratori furono ricondotti a Belgrado, occupata dai tedeschi. Alcuni di questi vennero incarcerati. Andri\u0107 fu sospeso dal servizio diplomatico, ma rifiut\u00f2 di ricevere la pensione e di collaborare in alcun modo con il governo fantoccio del generale serbo Milan Nedi\u0107, imposto militarmente dai tedeschi in Serbia. Anche se non venne imprigionato, Andri\u0107 fu sottoposto a una stretta sorveglianza da parte dei tedeschi durante l'occupazione. Discendendo da genitori croati, gli venne offerta la possibilit\u00e0 di stabilirsi a Zagabria, allora capitale dello Stato indipendente di Croazia, occupato dalle forze congiunte italo-tedesche, ma Andri\u0107 declin\u00f2 l'offerta. Trascorse i successivi tre anni nell'appartamento di un amico a Belgrado, in condizioni che alcuni biografi hanno paragonato agli arresti domiciliari. Nell'agosto del 1941, le autorit\u00e0 fantoccio serbe pronunciarono un \"Appello alla nazione\", invitando gli abitanti del paese ad astenersi dalla ribellione comunista contro i tedeschi; Andri\u0107 rifiut\u00f2 di sottoscriverlo. Dedic\u00f2 le sue energie alla scrittura, completando in questo periodo due dei suoi romanzi pi\u00f9 noti, \"Il ponte sulla Drina\" e \"La cronaca di Travnik\".\nVerso la fine della primavera del 1942 invi\u00f2 un messaggio di simpatia al generale Dra\u017ea Mihailovi\u0107, il capo dei realisti Cetnici, un movimento di resistenza a base etnica serba, di stampo monarchico-conservatore e anticomunista, in netto contrasto con l'altro movimento di resistenza alla Jugoslavia occupata dall'Asse, quello dei partigiani comunisti di Josip Broz Tito. Nel 1944, in seguito ai bombardamenti alleati su Belgrado, Andri\u0107 fu costretto a lasciare la citt\u00e0. Quando si un\u00ec a una colonna di profughi, si vergogn\u00f2 di fuggire da solo, in contrasto con le masse di persone accompagnate da figli, coniugi e genitori infermi. \"Mi sono guardato su e gi\u00f9\", scrisse, \"e ho visto che stavo salvando solo me stesso e il mio soprabito\". Nei mesi successivi, rifiut\u00f2 di lasciare l'appartamento in cui si trovava, anche quando il bombardamento si fece pi\u00f9 pesante. Nell'ottobre del 1944 i partigiani jugoslavi, alla testa di Tito, con l'appoggio dell'Armata Rossa cacciarono i tedeschi da Belgrado.\nCarriera politica e matrimonio.\nAndri\u0107 torn\u00f2 alla vita pubblica solo dopo che i tedeschi vennero espulsi da Belgrado. \"Il ponte sulla Drina\" venne pubblicato nel marzo 1945. A settembre segu\u00ec \"La cronaca di Travnik,\" e a novembre venne dato alle stampe \"La signorina\".\n\"Il ponte sulla Drina,\" ritenuta l'opera pi\u00f9 importante di Andri\u0107, venne proclamata dai comunisti un classico della letteratura jugoslava. Il libro ripercorre la storia del ponte di Mehmed Pa\u0161a Sokolovi\u0107 e della citt\u00e0 di Vi\u0161egrad dalla costruzione del ponte nel XVI secolo, fino allo scoppio della prima guerra mondiale. Il secondo romanzo, \"La cronaca di Travnik,\" segue la storia di un diplomatico francese in Bosnia durante le guerre napoleoniche. Il terzo, \"La signorina\", ruota intorno alla vita di una donna di Sarajevo. Nel dopoguerra, Andri\u0107 pubblic\u00f2 anche diverse raccolte di racconti, alcune memorie di viaggio e numerosi saggi su scrittori serbi come Vuk Karad\u017ei\u0107, Petar II Petrovi\u0107-Njego\u0161 e Petar Ko\u010di\u0107.\nNel novembre 1946 lo scrittore venne eletto vicepresidente della Societ\u00e0 per la cooperazione culturale della Jugoslavia con l'Unione Sovietica. Lo stesso mese venne nominato presidente dell'Unione jugoslava degli Scrittori. L'anno seguente divenne membro dell'Assemblea popolare della Bosnia ed Erzegovina. Nel 1948 Andri\u0107 pubblic\u00f2 una raccolta di racconti che aveva scritto durante la guerra. Il suo lavoro influenz\u00f2 scrittori come Branko \u0106opi\u0107, Vladan Desnica, Mihailo Lali\u0107 e Me\u0161a Selimovi\u0107.\nNell'aprile 1950 divenne deputato all'Assemblea nazionale della Jugoslavia. Nel 1952 venne decorato dal Presidium dell'Assemblea nazionale per i servizi resi al popolo jugoslavo. L'anno seguente concluse la sua carriera di deputato parlamentare. Nel 1954 Andri\u0107 pubblic\u00f2 la novella \"Prokleta avlija\", che racconta la vita in una prigione ottomana a Istanbul. Nel dicembre dello stesso anno fu ammesso nella Lega dei comunisti di Jugoslavia, il partito di governo del paese.\nIl 27 settembre 1958, all'et\u00e0 di 66 anni, spos\u00f2 Milica Babi\u0107, costumista al Teatro Nazionale di Serbia, di vent'anni pi\u00f9 giovane di lui. In precedenza aveva annunciato che era \"probabilmente meglio\" che uno scrittore non si sposasse mai. \"Era perennemente perseguitato da una specie di paura\", ricorda un caro amico. \"Sembrava che fosse nato spaventato, ed \u00e8 per questo che si \u00e8 sposato cos\u00ec tardi, semplicemente non ha osato entrare in quella zona della vita\".\nPremio Nobel, riconoscimento internazionale e morte.\nAlla fine degli anni Cinquanta le opere di Andri\u0107 erano gi\u00e0 state tradotte in diverse lingue. Il 26 ottobre 1961 lo scrittore venne insignito del premio Nobel per la letteratura, assicurandosi un riconoscimento a livello internazionale. I documenti pubblicati cinquanta anni dopo rivelano che il Comitato per il Nobel lo aveva selezionato preferendolo a scrittori come JRR Tolkien, Robert Frost, John Steinbeck e E.M. Forster.\nL'opera di Andri\u0107 veniva rappresentata come \"l'epopea con cui ha tracciato temi e raffigurato destini umani tratti dalla storia del suo paese\".\nIl marzo successivo Andri\u0107 si ammal\u00f2 durante un viaggio al Cairo e dovette tornare a Belgrado per un'operazione. Fu obbligato a cancellare tutti gli eventi promozionali in Europa e Nord America, ma i suoi lavori continuarono a essere ristampati e tradotti in numerose lingue. A giudicare dalle lettere scritte all'epoca, Andri\u0107 si sent\u00ec gravato dall'attenzione, ma fece del suo meglio per non farlo vedere pubblicamente. Dopo aver ricevuto il premio Nobel, il numero di premi e onorificenze conferitogli si moltiplic\u00f2. Ricevette l'Ordine della Repubblica nel 1962, il Premio del 27 luglio della Bosnia-Erzegovina, il Premio AVNOJ nel 1967 e l'Ordine dell'Eroe del Lavoro Socialista nel 1972. Oltre ad essere un membro delle Accademie e delle scienze jugoslave e serbe, divenne anche corrispondente delle loro controparti bosniaca e slovena, e ricevette dottorati onorari dalle universit\u00e0 di Belgrado, Sarajevo e Cracovia.\nDopo la morte della moglie nel 1968, la salute dello scrittore peggior\u00f2 costantemente e lo costrinse a ridurre i suoi viaggi all'estero. Continu\u00f2 a scrivere fino al 1974, quando la sua salute peggior\u00f2 e fu costretto al ricovero nell'ospedale di Belgrado.\nMor\u00ec il 13 marzo 1975, all'et\u00e0 di 82 anni. Le sue spoglie furono cremate e il 24 aprile l'urna contenente le sue ceneri fu sepolta nel cimitero di Belgrado, alla presenza di circa 10.000 persone.\nFu membro della Massoneria.\nInfluenze, stile e temi.\nAndri\u0107 in giovent\u00f9 fu un avido lettore. I suoi interessi letterari variavano molto, dai classici greci e latini ai contemporanei, inclusi scrittori tedeschi e austriaci come Johann Wolfgang von Goethe, Heinrich Heine, Friedrich Nietzsche, Franz Kafka, Rainer Maria Rilke e Thomas Mann; dagli scrittori francesi come Michel de Montaigne, Blaise Pascal, Gustave Flaubert, Victor Hugo e Guy de Maupassant agli scrittori britannici come Thomas Carlyle, Walter Scott e Joseph Conrad. Andri\u0107 lesse anche le opere dello spagnolo Miguel de Cervantes, del poeta e filosofo italiano Giacomo Leopardi, dello scrittore russo Nikolay Chernyshevsky, dello scrittore norvegese Henrik Ibsen, degli scrittori americani Walt Whitman e Henry James e del filosofo cecoslovacco Tom\u00e1\u0161 Garrigue Masaryk.\nEgli amava particolarmente la letteratura polacca e in seguito afferm\u00f2 che essa era stata per lui un'importante fonte di ispirazione. Tenne anche in grande considerazione numerosi scrittori serbi, in particolare Vuk Stefanovi\u0107 Karad\u017ei\u0107, Petar II Petrovi\u0107-Njego\u0161, Petar Ko\u010di\u0107 e Aleksa \u0160anti\u0107, e ammir\u00f2 i poeti sloveni Fran Levstik, Josip Murn e Oton \u017dupan\u010di\u010d, dei quali tradusse alcune opere. Sembra che Kafka abbia avuto un'influenza significativa sulla prosa di Andri\u0107, e che la sua visione filosofica sia stata fortemente influenzata dalle opere del filosofo danese S\u00f8ren Kierkegaard. A un certo punto della sua giovent\u00f9, Andri\u0107 s'interess\u00f2 anche alla letteratura cinese e giapponese.\nIn gran parte delle sue opere Andri\u0107 si \u00e8 ispirato alle tradizioni e alle esperienze di vita degli abitanti della Bosnia, e ha esaminato la complessit\u00e0 dei contrasti culturali degli abitanti musulmani, serbi e croati della regione. Le sue opere contengono molti cosiddetti \"turchismi\", parole di origine turca, araba o persiana presenti nelle lingue degli slavi del Sud durante il dominio ottomano, che lo scrittore utilizza per esprimere sfumature che non possono essere rese anche nella lingua serbo-croata.\nSecondo l'opinione dello storico della letteratura Nicholas Moravcevich, l'opera di Andri\u0107 \"tradisce spesso la sua profonda tristezza per la miseria e lo spreco inerente allo scorrere del tempo\".\nIl realismo e l'Oriente nell'opera di Andri\u0107.\nAlcuni critici, fra cui la scrittrice serba Isidora Sekuli\u0107 in un famoso articolo del 1923, hanno evidenziato una certa differenza fra la produzione di Andri\u0107 autore delle opere di poesia in prosa come \"Ex Ponto\" (1918), e quella in cui lo scrittore si fa cantore della Bosnia ottomana, ritenuta l'essenza della sua narrativa.\nSecondo Sekuli\u0107, che scrisse il suo articolo prima della pubblicazione dei pi\u00f9 noti romanzi di Andric (\"Il ponte sulla Drina, La cronaca di Travnik, La corte maledetta\"), la prosa dello scrittore jugoslavo sarebbe basata sul modello espositivo dell'antico racconto orale orientale: dialoghi brevi, descrizioni essenziali delle persone e della natura, incedere fluido, leggero, sempre moderato nei toni. La presenza del mondo orientale islamico si rivelerebbe inoltre nell'assenza, in questi racconti, di \"vita borghese\", di storie familiari, di introspezione psicologica e drammi interiori. I suoi personaggi pi\u00f9 frequenti sono eroi e assassini, furfanti, vagabondi e cortigiane, zingari e avventurieri, senza fissa dimora, sempre in viaggio e in movimento, come l'ubriacone Krileti\u0107 in \"Dan u Rimu\" (Una giornata a Roma); spesso in preda ad istinti oscuri e primitivi, \"anime nere\", come Mustafa Madzar.\nRiflettendo su quali contenuti e motivazioni si regga la rappresentazione dell'Impero ottomano nell'opera di Ivo Andri\u0107, Branka \u0160aran\u010di\u0107 individua la presenza di immagini contrastanti e multiple, cos\u00ec come registri letterari diversi - poetici, mitici, comici, tragici e morbosi - rilevabili anche nell'opera maggiore dello scrittore, \"Il ponte sulla Drina\". L'intento di Andric non sarebbe quello di sostenere, attraverso una ricostruzione del passato, una causa nazionale o politica. In quanto difensore dell'autonomia ideologica dell'artista, egli sarebbe piuttosto interessato a ricostruire l'impatto psicologico prodotto nella vita delle persone dall'incontro di due civilt\u00e0 straniere tra loro, utilizzando non solo la storia ufficiale, ma anche materiali come miti, leggende e credenze popolari.\nIl critico letterario serbo Petar D\u017ead\u017ei\u0107 individua la caratteristica fondamentale dell'arte narrativa di Ivo Andri\u0107 nella compresenza dello stile realistico e mitico, in cui si mescolano verit\u00e0 storica e verit\u00e0 soggettiva. Lo studioso serbo-canadese Milano Velimir Dimi\u0107 rileva come il realismo con il quale Andri\u0107 caratterizza i personaggi sia riscontrabile anche nella modulazione della lingua standard che lo scrittore opera, a seconda della regione di provenienza, del periodo storico, dello strato sociale e del retroterra culturale di ognuno di essi.\nFin dalle prime pubblicazioni Andri\u0107 \u00e8 attratto dai temi della transitoriet\u00e0 e della solitudine umana, dal senso di ansia e irrequietezza di fronte alla morte, e dalla sofferenza, considerata inevitabile nell'esistenza dell'essere umano. Quest'ultima caratteristica viene rappresentata metaforicamente nella \"Corte del Diavolo\" attraverso il tema della prigione. Nei suoi racconti i personaggi di rango sociale elevato sono pi\u00f9 rari rispetto a quelli che vivono nella povert\u00e0 e si lasciano andare ai vizi che una tale esistenza comporta. In quasi tutte le sue opere Andri\u0107 vuole rendere un quadro preciso della realt\u00e0 che lo circonda dedicandosi a una ricerca introspettiva dell'animo umano e soffermandosi sui vizi e i difetti che spesso portano i suoi personaggi all'autodistruzione.\nPonte tra Est e Ovest.\nAndri\u0107 \u00e8 vissuto in una Bosnia multietnica, ponte tra il mondo dell'est e quello dell'ovest, dove le religioni musulmane, ortodosse e cattoliche s'incontrano e si scontrano, cos\u00ec come la cultura di matrice ottomana e quella slava.\nLa maggior parte degli studiosi, riferendosi alla sua opera pi\u00f9 famosa e studiata, \"Il ponte sulla Drina\", ha interpretato il ponte omonimo come una metafora della Jugoslavia, a sua volta ponte tra Oriente e Occidente durante la Guerra Fredda. Nel suo discorso di accettazione del Nobel, Andri\u0107 ha descritto il suo paese come uno \"che, a velocit\u00e0 vertiginosa e al costo di grandi sacrifici e sforzi prodigiosi, sta tentando in tutti i campi, incluso il campo della cultura, di sopperire a quelle cose di cui \u00e8 stato privato da un passato singolarmente turbolento e ostile\". Secondo Andri\u0107, le posizioni apparentemente contrastanti tra i disparati gruppi etnici della Jugoslavia potevano essere superate attraverso la conoscenza della storia, che avrebbe potuto aiutare le generazioni future a evitare gli errori del passato.\nLa figura del ponte acquisisce quindi fondamentale importanza per l'autore, che descrive gli antichi ponti di pietra come dei vegliardi che \"stanno ancora in piedi, come scheletri in guardia\", permettendo alle diverse etnie di venire in contatto tra loro. In merito Andri\u0107 scrisse: \"Tutto ci\u00f2 che questa nostra vita esprime - pensieri, sforzi, sguardi, sorrisi, parole, sospiri - tende verso un'altra sponda, verso una meta tramite cui acquista il suo vero senso. Tutto \u00e8 un passaggio, un ponte le cui estremit\u00e0 si perdono nell'infinito [...] e la nostra speranza \u00e8 su quell'altra sponda\". Andri\u0107 rappresenta una societ\u00e0 multietnica e multi-religiosa in un preciso contesto storico, nel quale i ponti si fanno metafora della continua, vicendevole influenza che i diversi popoli dei Balcani esercitavano l'uno sull'altro.\nPrime opere. \"Ex Ponto\".\nLe prime pubblicazioni di Ivo Andri\u0107 sono opere poetiche che risalgono al periodo della sua partecipazione come simpatizzante dell'organizzazione Giovane Bosnia (\"Mlada Bosna\"), un movimento politico giovanile basato su forte sentimento nazionalista, che aveva come fine ultimo la formazione di un unitario Stato Jugoslavo. Scritte durante la prima guerra mondiale, sono caratterizzate dall'uso del verso libero.\nLa raccolta di poesie \"Ex Ponto\" (1918) appartiene proprio a questo periodo. Il titolo fa riferimento all'omonima composizione di Ovidio, che racconta il suo esilio nel Mar Nero. Il senso di disperazione che pervade l'intera raccolta si coglie pienamente in una delle pagine finali: \"dovunque io guardi vedo poesia, qualsiasi cosa io tocchi sento dolore\".\nLa natura umana appare segnata dalla malinconia, dall'introspezione e dall'isolamento dell'individuo, ovvero da tutti quegli stati che l'autore aveva gi\u00e0 sperimentato nel periodo del suo imprigionamento, e che lo portano ad estendere il concetto di prigione ad uno stato simbolico e psicologico, oltre che fisico.\nTuttavia, non si pu\u00f2 delineare uno sviluppo schematico e lineare degli stati d'animo: momenti di disperazione e angoscia sono infatti alternati da attimi luminosi e di pace. Se l'opera inizia con un ammonimento a Dio, accusato di donare all'uomo una vita piena di sofferenze che lo porta ad odiare la propria esistenza, chiaro riferimento alla filosofia di Kierkegaard che l'autore stesso lesse e tradusse, con il procedere del testo l'ispirazione cambia, e si intravede la capacit\u00e0 dell'io non solo di resistere all'isolamento e alla solitudine, ma anche di crescere e prendere forza da esse.\nLa stessa natura, inizialmente ritenuta parte del mondo ostile che circonda l'essere umano, diventa fonte di conforto. Nella parte finale avviene inoltre uno spostamento dal punto di vista individuale a quello collettivo: la vita umana \u00e8 ritenuta parte dell'esistenza universale e al protagonista che soffre per la propria anima, subentra la dimensione della totalit\u00e0 degli esseri, con i loro bisogni concreti e e comuni.\nEredit\u00e0.\nPoco prima della sua morte, Andri\u0107 dichiar\u00f2 che desiderava che tutti i suoi beni venissero conservati come parte di un patrimonio da utilizzare per \"scopi culturali e umanitari generali\". Nel marzo 1976 un apposito comitato decise che lo scopo della Fondazione sarebbe stato quello di promuovere lo studio del lavoro di Andri\u0107, dell'arte e della letteratura in generale. La Zadu\u017ebina Ive Andri\u0107a ha da allora organizzato una serie di conferenze internazionali, elargito borse di studio a studiosi stranieri che si occupano delle opere dello scrittore, e ha offerto un aiuto finanziario per coprire i costi di pubblicazione degli studi su Andri\u0107. La fondazione pubblica un annuario annuale, \"Sveske Zadu\u017ebine Ive Andri\u0107a\".\nLa strada che corre accanto al nuovo palazzo di Belgrado, ora sede del presidente della Serbia, \u00e8 intitolata ad Andri\u0107, e include una statua a grandezza naturale dello scrittore. L'appartamento in cui Andri\u0107 ha trascorso i suoi ultimi anni \u00e8 stato trasformato in un museo. Aperto oltre un anno dopo la morte di Andri\u0107, ospita libri, manoscritti, documenti, fotografie e oggetti personali. In diverse altre citt\u00e0 importanti della Serbia, come Novi Sad e Kragujevac, le strade prendono il nome da Andri\u0107, cos\u00ec come le strade di alcune citt\u00e0 della Bosnia ed Erzegovina, come Sarajevo, Banja Luka, Tuzla e Vi\u0161egrad.\nAndri\u0107 rimane l'unico scrittore jugoslavo ad aver ricevuto il premio Nobel. Dato il suo uso del dialetto ekavo e il fatto che la maggior parte dei suoi romanzi e racconti sono stati scritti a Belgrado, i suoi lavori sono stati associati quasi esclusivamente alla letteratura serba. Lo studioso di studi slavi Bojan Aleksov ritiene Andri\u0107, con Njego\u0161, uno dei due pilastri della letteratura serba. \"La plasticit\u00e0 della sua narrativa\", scrive Moravcevich, \"la profondit\u00e0 della sua intuizione psicologica e l'universalit\u00e0 del suo simbolismo rimangono insuperate in tutta la letteratura serba\".\nA causa della sua autoidentificazione come serbo, molti degli intellettuali bosniaci e croati limitano o respingono l'associazione di Andri\u0107 con le loro letterature. Con la fine della Jugoslavia nei primi anni Novanta, sotto il presidente Franjo Tu\u0111man le opere di Andri\u0107 furono inserite nella lista nera in Croazia. La politologa Sabrina P. Ramet caratterizza Andri\u0107 come uno scrittore che solo per poco non ha preso la parte dei cetnici. Anche se Andri\u0107 rimane una figura controversa in Croazia, l'\"establishment\" letterario croato ha ampiamente riabilitato le sue opere dopo la morte di Tu\u0111man nel 1999.\nGli studiosi bosniaci hanno contestato il ritratto apparentemente negativo dei personaggi musulmani nelle opere di Andri\u0107.\nDurante gli anni Cinquanta, i suoi detrattori bosniaci pi\u00f9 accesi lo accusarono di essere un plagiatore, un omosessuale e un nazionalista serbo. Alcuni di loro hanno addirittura chiesto che gli venisse ritirato il premio Nobel. La maggior parte delle critiche bosniache alle sue opere apparve nel periodo immediatamente precedente allo scioglimento della Jugoslavia e all'indomani della guerra bosniaca . All'inizio del 1992, un nazionalista bosniaco a Vi\u0161egrad distrusse una statua di Andri\u0107 con un martello.\nVent'anni dopo, nel 2012, il cineasta Emir Kusturica e il politico serbo-bosniaco Milorad Dodik hanno inaugurato un'altra statua di Andri\u0107 a Vi\u0161egrad, questa volta come parte della costruzione di un villaggio etnico chiamato Andri\u0107grad, sponsorizzata da Kusturica e dal governo della Republika Srpska. Andri\u0107grad \u00e8 stata ufficialmente inaugurata nel giugno 2014, in occasione del centenario dell'assassinio di Francesco Ferdinando."}
{"id": "84025", "revid": "1342115", "url": "https://it.wikipedia.org/wiki?curid=84025", "title": "Torre (disambigua)", "text": "Geografia.\nItalia.\nComuni.\n\u00c8 usato anche in molti toponimi italiani, ricavati dalla presenza di una torre omonima nel luogo.\nFrazioni.\nVariante Tor:\nZone di Roma.\nSi riportano qui i toponimi di Roma Capitale che riportano la parola Torre e varianti.\nVariante Tor:"}
{"id": "84029", "revid": "471", "url": "https://it.wikipedia.org/wiki?curid=84029", "title": "Secolo I", "text": ""}
{"id": "84030", "revid": "471", "url": "https://it.wikipedia.org/wiki?curid=84030", "title": "Secolo II", "text": ""}
{"id": "84031", "revid": "471", "url": "https://it.wikipedia.org/wiki?curid=84031", "title": "Secolo III", "text": ""}
{"id": "84032", "revid": "471", "url": "https://it.wikipedia.org/wiki?curid=84032", "title": "Secolo IV", "text": ""}
{"id": "84034", "revid": "471", "url": "https://it.wikipedia.org/wiki?curid=84034", "title": "Secolo V", "text": ""}
{"id": "84035", "revid": "471", "url": "https://it.wikipedia.org/wiki?curid=84035", "title": "Secolo VI", "text": ""}
{"id": "84036", "revid": "471", "url": "https://it.wikipedia.org/wiki?curid=84036", "title": "Secolo VII", "text": ""}
{"id": "84037", "revid": "471", "url": "https://it.wikipedia.org/wiki?curid=84037", "title": "Secolo VIII", "text": ""}
{"id": "84038", "revid": "471", "url": "https://it.wikipedia.org/wiki?curid=84038", "title": "Secolo IX", "text": ""}
{"id": "84039", "revid": "471", "url": "https://it.wikipedia.org/wiki?curid=84039", "title": "Secolo X", "text": ""}
{"id": "84040", "revid": "471", "url": "https://it.wikipedia.org/wiki?curid=84040", "title": "Secolo XI", "text": ""}
{"id": "84041", "revid": "471", "url": "https://it.wikipedia.org/wiki?curid=84041", "title": "Secolo XII", "text": ""}
{"id": "84042", "revid": "471", "url": "https://it.wikipedia.org/wiki?curid=84042", "title": "Secolo XIII", "text": ""}
{"id": "84043", "revid": "1909146", "url": "https://it.wikipedia.org/wiki?curid=84043", "title": "Distretto di Blenio", "text": "Il distretto di Blenio \u00e8 un distretto del Cantone Ticino, in Svizzera. Confina con i distretti di Riviera a sud, di Leventina a ovest e con il Canton Grigioni: regioni di Surselva a nord e nord-est, di Moesa e di Viamala a est. Il capoluogo \u00e8 Acquarossa. Fa parte della Regione Tre Valli.\nGeografia fisica.\nIl distretto di Blenio \u00e8 il quarto distretto per superficie e l'ultimo per popolazione del Canton Ticino. Da un punto di vista fisico i confini coincidono circa con lo spartiacque del fiume Brenno (nell'alto corso) e del suo bacino idrografico.\nMontagne.\nLe montagne del distretto di Blenio raggiungono un'altezza massima di 3.402\u00a0metri s.l.m. con l'Adula (\"Rheinwaldhorn\" in lingua tedesca), seguono altre montagne al di sopra dei 3.000\u00a0m s.l.m. nella zona nord ed est, lungo tutto il confine con i Grigioni.\nTra le cime pi\u00f9 alte, in ordine di grandezza, si ricordano:\nFiumi.\nI fiumi principali che attraversano il distretto di Blenio sono due: il Brenno, tributario del Ticino, il quale scorre per tutta la Valle di Blenio, e il torrente Orino, affluente che forma la Val Malvaglia.\nI corsi d'acqua che danno vita al Brenno sono due, che si congiungono all'altezza di Olivone: il Brenno di Lucomagno, che nasce vicino all'omonimo passo, ai piedi del Pizzo dell'Uomo, e il Brenno della Greina, che \u00e8 il corso principale, che nasce al Piz Medel e al Piz Valdraus.\nLaghi.\nIl distretto di Blenio possiede laghi di piccole dimensioni per lo pi\u00f9 alpini o glaciali. Ci sono laghi di ampie dimensioni ma di origine artificiale o di sbarramento dovuti a frane.\nNel primo caso ricordiamo il Lago Retico (2.372\u00a0m s.l.m.) posto a nord al confine con i Grigioni.\nNel secondo tipo ricordiamo il Lago di Luzzone (1.606\u00a0m s.l.m.) nei pressi di Olivone.\nNel terzo tipo ricordiamo il Bacino di Val Malvaglia (990\u00a0m s.l.m.) generato da una frana di sbarramento del torrente Orino, in seguito \u00e8 stata costruita la diga della Val Malvaglia.\nOltre a questi laghi ci sono poi altri laghetti alpini come il \"Lago dei Canali\" (2.180\u00a0m s.l.m.) ai piedi del Pizzo dell'Uomo, il \"Laghetto di Piancabella\" (2.293 msl), il \"Laghetto di Cassimoi\" (2.982\u00a0m s.l.m.) ai piedi del Pizzo di Cassimoi, il \"Laghetto dei Cadabi\" (2.646\u00a0m s.l.m.), alimentato dai ghiacciai dell'Adula, il \"Laghetto di Cardedo\" (2.605\u00a0m s.l.m.)\nValli.\nIl distretto di Blenio comprende buonissima parte della Valle di Blenio che ne \u00e8, quindi, la parte centrale e pi\u00f9 consistente. Da questa si diramano altre valli secondarie che vanno a comporre il distretto tra cui la Val Malvaglia, la Valle Santa Maria e la Val Soi.\nImportanza strategica.\nIl distretto ha avuto una grandissima importanza strategica nei tempi grazie al Passo del Lucomagno che era una delle vie preferite nei collegamenti alpini tra nord e sud soprattutto per il trasporto delle merci.\nLa ridotta altitudine e la facilit\u00e0 di percorrenza avevano reso il passo del Lucomagno preferito rispetto ai passi vicini e dotato di una strada carrabile. Si trattava di una strada sicura e ben difesa rispetto a quella del Passo del San Gottardo, ad esempio, che era molto pi\u00f9 breve come distanza di percorrenza, ma presentava delle notevoli difficolt\u00e0 soprattutto tra Andermatt e G\u00f6schenen. Chi controllava la valle di Blenio, quindi, controllava tutto il traffico merci tra Grigioni e valle del Ticino.\nSul versante grigionese, infatti, il monastero di Must\u00e9r controllava fin dall'Alto medioevo l'accesso alla Val Medel e, quindi, al passo, mentre sul versante ticinese restano diverse testimonianze di strutture difensive come le Case dei pagani.\nAncora oggi la Val di Blenio \u00e8 ricca di testimonianze architettoniche legate all'architettura romanica, forse tra le pi\u00f9 importanti del Ticino, a testimonianza di questa sua importanza strategica e alla frequenza con cui era percorsa la via di comunicazione da viandanti e pellegrini.\nNel XIII secolo, tuttavia, iniziava il declino del Lucomagno a causa di una serie di fattori. Ad esempio la costruzione del \"ponte del diavolo\" nella via di collegamento del passo del San Gottardo aveva donato una certa facilit\u00e0 di percorrenza a questo passo, mentre la nascente Confederazione svizzera cercava di privilegiare il Gottardo rispetto al Lucomagno per il controllo che vi esercitava fin dagli inizi del XIV secolo.\nInfrastrutture e trasporti.\nIl territorio del distretto \u00e8 attraversato dalla strada che collega Biasca a Disentis/Must\u00e9r nel Canton Grigioni attraverso il Passo del Lucomagno. A Biasca si trovano l'uscita autostradale e la stazione ferroviaria pi\u00f9 vicine.\nIn passato la Val di Blenio era percorsa dalla ferrovia Biasca-Acquarossa.\nSuddivisione amministrativa.\nIl distretto di Blenio \u00e8 diviso in 3 circoli e 3 comuni:"}
{"id": "84044", "revid": "471", "url": "https://it.wikipedia.org/wiki?curid=84044", "title": "Secolo XIV", "text": ""}
{"id": "84045", "revid": "471", "url": "https://it.wikipedia.org/wiki?curid=84045", "title": "Secolo XV", "text": ""}
{"id": "84046", "revid": "471", "url": "https://it.wikipedia.org/wiki?curid=84046", "title": "Secolo XVI", "text": ""}
{"id": "84047", "revid": "471", "url": "https://it.wikipedia.org/wiki?curid=84047", "title": "Secolo XVII", "text": ""}
{"id": "84048", "revid": "471", "url": "https://it.wikipedia.org/wiki?curid=84048", "title": "Secolo XVIII", "text": ""}
{"id": "84049", "revid": "471", "url": "https://it.wikipedia.org/wiki?curid=84049", "title": "Secolo XIX", "text": ""}
{"id": "84050", "revid": "471", "url": "https://it.wikipedia.org/wiki?curid=84050", "title": "Secolo XX", "text": ""}
{"id": "84051", "revid": "471", "url": "https://it.wikipedia.org/wiki?curid=84051", "title": "Secolo XXI", "text": ""}
{"id": "84052", "revid": "916580", "url": "https://it.wikipedia.org/wiki?curid=84052", "title": "Specie di Acer", "text": "Elenco delle Specie di \"Acer\""}
{"id": "84053", "revid": "287204", "url": "https://it.wikipedia.org/wiki?curid=84053", "title": "Olivone", "text": "Olivone (in dialetto ticinese \"Riv\u00f6i\") \u00e8 una frazione di 873 abitanti del comune svizzero di Blenio, nel Cantone Ticino (distretto di Blenio).\nStoria.\nGi\u00e0 comune autonomo che estendeva per 76,1\u00a0km\u00b2; il 22 ottobre 2006 \u00e8 stato accorpato agli altri comuni soppressi di Aquila, Campo, Ghirone e Torre per formare il nuovo comune di Blenio, del quale Olivone \u00e8 il capoluogo.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini della frazione."}
{"id": "84055", "revid": "287204", "url": "https://it.wikipedia.org/wiki?curid=84055", "title": "Osco (Faido)", "text": "Osco (in dialetto ticinese \"Vosch\") \u00e8 una frazione di 127 abitanti del comune svizzero di Faido, nel Cantone Ticino (distretto di Leventina).\nGeografia fisica.\nOsco sorge in Val Leventina.\nStoria.\nGi\u00e0 comune autonomo che si estendeva per 11,9\u00a0km\u00b2, nel 2012 \u00e8 stato accorpato al comune di Faido assieme agli altri comuni soppressi di Anzonico, Calpiogna, Campello, Cavagnago, Chironico e Mairengo.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini della frazione."}
{"id": "84056", "revid": "1798099", "url": "https://it.wikipedia.org/wiki?curid=84056", "title": "Bacino imbrifero", "text": ""}
{"id": "84057", "revid": "599013", "url": "https://it.wikipedia.org/wiki?curid=84057", "title": "Rle", "text": ""}
{"id": "84058", "revid": "599013", "url": "https://it.wikipedia.org/wiki?curid=84058", "title": "Ocr", "text": ""}
{"id": "84060", "revid": "114777583", "url": "https://it.wikipedia.org/wiki?curid=84060", "title": "Tujetsch", "text": "Tujetsch (toponimo romancio; in tedesco \"Tavetsch\", desueto, ufficiale fino al 1976, ) \u00e8 un comune svizzero di 1\u00a0324 abitanti del Canton Grigioni, nella regione Surselva.\nNon esiste alcun centro abitato denominato \u00abTujetsch\u00bb: si tratta pertanto di un comune sparso.\nGeografia antropica.\nIl comune di Tujetsch \u00e8 suddiviso nelle frazioni di Tschamut, Selva, Rueras, Dieni, Camischolas,\nZarcuns, Gonda, Sedrun, Bugnei, Surrein e Cavorgia."}
{"id": "84063", "revid": "729019", "url": "https://it.wikipedia.org/wiki?curid=84063", "title": "Isola di Roanoke", "text": "L'isola di Roanoke (in inglese \"Roanoke Island\") \u00e8 situata lungo la costa della Carolina del Nord (USA). Nel XVI secolo vi fu fondata la colonia di Roanoke, secondo insediamento inglese nel \"nuovo mondo\" dopo San Giovanni di Terranova. Nel XIX secolo fu teatro di una battaglia della Guerra di secessione americana e in seguito ospit\u00f2 una colonia per schiavi liberati.\nGeografia.\nL'isola \u00e8 situata lungo la costa della Carolina del Nord. Lunga circa 19\u00a0km e larga circa 5\u00a0km, Roanoke si trova tra la terraferma e gli Outer Banks, la barriera esterna di isole che separano l'Oceano Atlantico dalle acque salate delle lagune interne, chiamate \"Sound\". A nord si trova l'Albermarle Sound, a est il Roanoke Sound, a sud il Pamlico Sound e a ovest il Croatoan Sound. Sull'isola sorgono le citt\u00e0 di Manteo a nord e Wanchese a sud.\nStoria.\nIl mistero della colonia perduta.\nLa Colonia di Roanoke fu il secondo insediamento inglese in Nord America, dopo San Giovanni di Terranova, fondato nel 1583.\nLa battaglia.\nDurante la Guerra di secessione americana l'isola fu fortificata dai confederati.\nIl 7 e l'8 febbraio 1862 vi si svolse la \u00abbattaglia dell'isola di Roanoke\u00bb, durante la quale le forze nordiste comandate da Ambrose E. Burnside sbarcarono sull'isola e conquistarono i tre fortini sudisti, i quali successivamente furono ribattezzati con i nomi dei generali unionisti vincitori: Fort Huger divenne Fort Reno, Fort Blanchard divenne Forte Parke, e Fort Bartow divenne Fort Foster. L'isola rimase sotto l'occupazione unionista per tutto il resto della guerra, ed attir\u00f2 gli schiavi fuggiti dall'isola e dalla terraferma con la speranza di ottenere la libert\u00e0.\nLa colonia per schiavi liberati.\nNel 1863 un numero considerevole di ex-schiavi viveva ai margini dell'accampamento nordista. Avevano costruito chiese e aperto una scuola gratuita per neri, probabilmente la prima mai aperta nella Carolina del Nord. Temendo problemi di igiene e disciplina dei soldati, l'esercito apr\u00ec una colonia ufficiale per gli schiavi liberati in un altro punto dell'isola, la \"Roanoke Island Freedmen's Colony\". Oltre ad essi, la colonia ospitava anche le famiglie dei soldati neri arruolati nell'esercito unionista. Il sovrintendente della colonia, Horace James, riponeva grandi aspettative nella colonia, che vedeva come un importante esperimento sociale. Insegnanti missionari dal nord, soprattutto donne, arrivarono sull'isola per contribuire alla sperimentazione. Alla fine della guerra la popolazione della colonia arrivava quasi a 3.500 persone."}
{"id": "84064", "revid": "1652635", "url": "https://it.wikipedia.org/wiki?curid=84064", "title": "Nicanor Parra", "text": "Le sue opere hanno avuto una profonda influenza nella letteratura ispano-americana. Considerato il creatore dell'\"antipoesia\", \u00e8 considerato da numerosi critici tra cui Harold Bloom, Niall Binns e Roberto Bola\u00f1o uno dei pi\u00f9 grandi poeti cileni dei suoi tempi.\nBiografia.\nFiglio maggiore del musicista e maestro elementare Nicanor Parra e di Rosa Clara Sandoval Navarrete, sarta e tessitrice di origini contadine, nasce nella provincia cilena di Chill\u00e1n. \u00c8 inoltre fratello della celebre cantautrice Violeta Parra.\nNel 1932 si trasferisce a Santiago. Esordisce nel 1937 con \"Cancionero sin nombre\", con un linguaggio colloquiale e prevalenza di temi popolari.\nParra si situa in una posizione antitetica rispetto alla consolidata tradizione poetica cilena, quella di Pablo Neruda, Vicente Huidobro e Gabriela Mistral.\nCon il termine \"antipoesia\", da lui coniato, respinge ogni registro alto e situa la poesia nel quotidiano, inserendovi il lessico dei mass media, facendo uso dell'ironia e della parodia, e aprendo cos\u00ec una strada nuova, che si diffonde ampiamente nei decenni successivi, trovando seguaci come Ernesto Cardenal e Roque Dalton.\nDocente universitario di matematica e fisica, viaggia molto per lavoro, entrando in contatto con la poesia anglosassone, quella di Thomas Stearns Eliot, Ezra Pound, Walt Whitman, da cui \u00e8 grandemente influenzato.\nIl suo secondo libro, \"Poemas y antipoemas\", esce nel 1954.\nL'umorismo nero e il sarcasmo si inseriscono in composizioni spesso in versi liberi, ma anche in metri classici come l'endecasillabo o il settenario.\nLa figura del poeta da lui ridicolizzata si contrappone cos\u00ec a quella di creatore semidivino che aveva assunto presso Neruda e Huidobro.\nOpere.\n\"La cueca larga\" (1958), \"Versos de sal\u00f3n\" (1962), \"Canciones Rusas\" (1967), \"Otros poemas\" (1950-1968) testimoniano ancora una volta la sua vena irriverente e il suo interesse per il folklore, contribuendo a distanziarlo maggiormente dalla poesia ermetica e metaforica.\nIn \"Obra gruesa\" (1969) Parra raccoglie la sua opera completa fino a quel momento, tralasciando \"Cancionero sin nombre\".\nNelle sue opere pi\u00f9 recenti \"Nuevos Sermones\" (1979), \"Hojas de parr\u00e0\" (1985), \"Poemas para combatir la calvicie\" (1993), affronta in particolare, con il suo caratteristico humour nero, il tema della religione e della morte."}
{"id": "84065", "revid": "287204", "url": "https://it.wikipedia.org/wiki?curid=84065", "title": "Bodio", "text": "Bodio () \u00e8 un comune svizzero di 1\u00a0037 abitanti del Cantone Ticino, nel distretto di Leventina, parte della Regione Tre Valli.\nGeografia fisica.\n\u00c8 posto nella bassa Val Leventina, sul fondovalle percorso dal fiume Ticino. Buona parte delle abitazioni si sviluppa su un cono di deiezione creato dal torrente \"Dragone\", sfociante appunto nel fiume Ticino. \nOrigine del nome.\nSul significato e l'origine del nome Bodio si affermano due ipotesi. La prima sostiene che derivi da un vocabolo prelatino, \"Bogitu\", che significa 'conca' o 'avvallamento geologico'. La seconda, maggiormente accreditata, sostiene che Bodio provenga da un'antica parola celtica, \"Bucetum\", con il significato di 'pascolo per buoi'.\nStoria.\nNei primi sette secoli gli abitanti di Bodio si stabilirono sui Monti Simbra (o Saimola), poich\u00e9 il fondovalle era parzialmente sommerso da un lago piuttosto basso. Gli abitanti svolgevano principalmente attivit\u00e0 pastorizie. Attorno all'anno Mille gli abitanti si spostano sul fondovalle con il progressivo ritirarsi del lago, che permette il passaggio alle attivit\u00e0 agricole. Durante questo periodo Bodio fece parte della vicinanza di Giornico, che era gestito da un console e da diversi funzionari. L'appartenenza a Giornico termin\u00f2 nel 1602, quando grazie al Cardinale Federigo Borromeo, Bodio acquis\u00ec lo Statuto di vicianza autonoma. Secondo un martirologio parrocchiale del 1752, attorno al 1459 si verific\u00f2 uno scoscendimento che caus\u00f2 la distruzioni di buona parte del villaggio, oltre che della Chiesa di Santo Stefano.\nFino al 1798 e fino al Dominio Milanese, la Leventina fu un baliaggio di Uri. Appartenne poi alla Repubblica Elvetica fino al 1803, anno in cui viene concesso alla Svizzera l'Atto di Mediazione e il Ticino guadagna lo statuto di Cantone libero e autonomo. Fino a met\u00e0 del XIX secolo, il movimento migratorio del comune era diretto soprattutto verso l'Italia e la Francia; ma gi\u00e0 nel 1876 circa il 20% della popolazione di Bodio, che allora contava all'incirca 400 abitanti, si trovava negli Stati Uniti, specialmente sulla costa Ovest.\nSul finire del XIX secolo, Bodio divenne un centro industriale per la Leventina, grazie alla nuova ferrovia del Gottardo e allo sfruttamento delle risorse idriche offerte dal fiume Ticino, incominciato nel 1911 con la messa in esercizio dell'impianto della Biaschina che permetteva di generare energia a basso costo. Queste condizioni favorevoli spinsero diverse aziende a insediarsi nella zona, portando Bodio a essere il pi\u00f9 importante centro industriale del cantone e impiegando migliaia di persone, soprattutto di origini italiane. Sul territorio di Bodio si insediarono aziende come le officine Diamant, le Officine del Gottardo e le officine chimiche Nitrum. L'inizio del declino di tali aziende cominci\u00f2 alla fine della prima guerra mondiale, dato che si dovette convertire nuovamente la produzione, che durante il conflitto fu soprattutto di materiale bellico per esplosivi, e all'aumento delle tariffe ferroviarie. Un altro grosso colpo all'industria di Bodio fu la chiusura dello stabilimento dell'acciaieria Monteforno, fondata nel 1946 e chiusa il 31 gennaio 1995 a seguito di un declino durato diversi decenni. Sul territorio di Bodio \u00e8 invece rimasta l'Imerys, azienda leader mondiale della produzione di grafite sintetica e di lubrificanti per alte temperature; originata dall'acquisto da parte dell'azienda Lonza di Basilea delle Officine del Gottardo, alle quali fu cambiato nome dapprima in Lonza G+T, poi in Timcal nel 1995 e infine in \"Imerys Graphite &amp; Carbon\" nel 2014.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nCome in ogni comune svizzero, l'amministrazione \u00e8 suddivisa in tre organi fondamentali: esecutivo, legislativo e giudiziario. Nello specifico l'esecutivo \u00e8 rappresentato dal municipio, attualmente (2019) con 5 membri, il legislativo dal consiglio comunale ed il giudiziario dal giudice di pace del circolo di Giornico. \nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "84067", "revid": "287204", "url": "https://it.wikipedia.org/wiki?curid=84067", "title": "Ivo Andric", "text": ""}
{"id": "84068", "revid": "287204", "url": "https://it.wikipedia.org/wiki?curid=84068", "title": "Giornico", "text": "Giornico (in tedesco \"Yrnis\" o \"Girnis\", desueti, ) \u00e8 un comune svizzero di 879 abitanti del Cantone Ticino, nel distretto di Leventina, parte della Regione Tre Valli.\nGeografia fisica.\nGiornico sorge nella bassa Val Leventina, nel fondovalle del fiume Ticino.\nStoria.\nIn uno scritto del 935-940 circa viene indicato con il nome di \"de Iudicibus Giornicensis\", nel 1202 \"Iornico\" e nel 1210-1258 circa \"Zurnigo\". La sua posizione strategica, ai piedi delle gole della Biaschina, ne ha fatto un luogo di sosta e di approvvigionamento per le persone che volevano attraversare le Alpi utilizzando il passo del San Gottardo.\nNel tempo si afferm\u00f2 come importante centro politico e religioso della Val Leventina. La sua importanza politica fu nel Medioevo dovuta anche al casato dei Da Giornico, ricca famiglia feudale del luogo, con possedimenti sparsi oltre che in Leventina anche nelle altre Tre valli ambrosiane: questo influente casato, che aveva la principale residenza nel borgo, nell'XI secolo si schier\u00f2 con il Sacro Romano Impero contro i canonici del Duomo di Milano.\nBernardo da Giornico venne nominato avogadro di Leventina dai conti von Lenzburg, che avevano ottenuto dall'imperatore del Sacro Romano Impero il controllo sulle alte valli ticinesi. Bernardo \u00e8 documentato il 1160 e il 1176; in seguito con la sconfitta di Federico Barbarossa nella battaglia di Legnano, la valle torn\u00f2 sotto il controllo dei canonici del Duomo di Milano. Questo tolse al casato il controllo sulla valle, con evidenti vantaggi per le comunit\u00e0 locali che mal tolleravano il controllo delle famiglie feudali. Questo non imped\u00ec a molti Da Giornico di far parte del ceto dirigente locale. . A Giornico, sotto la signoria del capitolo di Milano, si tenevano le sessioni supplementari di giustizia delle Tre valli. \nCon la partecipazione di Antonio da Giornico, il 28 dicembre 1478 a Giornico ebbe luogo la battaglia di Giornico (o battaglia dei Sassi Grossi), che si concluse con la vittoria delle truppe della Confederazione elvetica sull'esercito sforzesco, a seguito della quale l'intera Val Leventina pass\u00f2 dal dominio milanese a quello svizzero.\nIl 14 gennaio 1479 la Dieta elvetica ordin\u00f2 l'istituzione d'una guarnigione stabile in loco. La peste colp\u00ec il paese nel 1566, 1584 e nel 1629 (in quell'anno le vittime furono duecentosessantacinque). La parrocchia di Giornico \u00e8 autonoma dal 1567, anche se non \u00e8 nota la data precisa del distacco dalla matrice di Biasca.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "84069", "revid": "287204", "url": "https://it.wikipedia.org/wiki?curid=84069", "title": "Pollegio", "text": "Pollegio (in tedesco \"Kl\u00f6sterli\", desueto, ) \u00e8 un comune svizzero di 741 abitanti del Cantone Ticino, nel distretto di Leventina, parte della Regione Tre Valli.\nGeografia fisica.\nPollegio sorge nella bassa Valle Leventina, nel fondovalle del fiume Ticino.\nStoria.\nNel 1999 tra Pollegio e Bodio \u00e8 stato aperto il cantiere per la realizzazione della galleria di base del San Gottardo per creare il collegamento ferroviario ad alta velocit\u00e0 AlpTransit tra Bellinzona e Zurigo. Fino all'inaugurazione di AlpTransit nel 2016 Pollegio ha anche ospitato l'Infocentro del progetto.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "84070", "revid": "287204", "url": "https://it.wikipedia.org/wiki?curid=84070", "title": "Semione", "text": "Semione () \u00e8 una frazione di 334 abitanti del comune svizzero di Serravalle, nel Cantone Ticino (distretto di Blenio).\nStoria.\nFino al 31 marzo 2012 \u00e8 stato un comune autonomo che si estendeva per 10,5\u00a0km\u00b2; il 1\u00ba aprile 2012 \u00e8 stato accorpato agli altri comuni soppressi di Ludiano e Malvaglia per formare il nuovo comune di Serravalle.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini della frazione."}
{"id": "84071", "revid": "125125022", "url": "https://it.wikipedia.org/wiki?curid=84071", "title": "Metz", "text": "Metz (pronuncia francese o , pronuncia tedesca e lorenese ) \u00e8 un comune di abitanti sito nel nord-est della Francia. Si trova nella regione del Grand Est ed \u00e8 il capoluogo del dipartimento della Mosella. La citt\u00e0 sorge alla confluenza della Mosella con il fiume Seille e dista 55\u00a0km dal confine con il Lussemburgo.\nMetz costituisce inoltre il principale centro urbano dell'ex regione della Lorena, di cui \u00e8 stata capoluogo fino alla sua soppressione nel 2015.\nCitt\u00e0 avente una storia antichissima, i primi insediamenti stabili vengono fatti risalire alla tarda et\u00e0 del bronzo. In seguito nel III secolo a.C. la citt\u00e0, nota col nome di \"Divodurum Mediomatricorum\", divenne la capitale della popolazione gallica dei Mediomatrici, per poi essere occupata dai Romani, sotto cui visse un periodo di grande prosperit\u00e0. Nel corso del Medioevo Metz godette di ampia considerazione ed indipendenza, venendo scelta dai Merovingi come capitale del regno d'Austrasia, ed in seguito fu capitale della Lotaringia. Divenuta citt\u00e0 libera dell'Impero alla fine del XII secolo e repubblica indipendente nel XIII secolo, la sua indipendenza termin\u00f2 quando fu annessa alla Francia nel XVI secolo. Tra la seconda met\u00e0 del XIX secolo e la prima met\u00e0 del XX secolo la citt\u00e0 fu a lungo contesa tra Francia e Germania, che la possedettero alternativamente per 75 anni, fino a quando al termine della Seconda guerra mondiale la citt\u00e0 torn\u00f2 definitivamente sotto il controllo francese.\nGeografia fisica.\nTerritorio.\nOrografia.\nMetz \u00e8 dominata dal Monte San Quintino, culminante a 358 metri di altezza. Il centro storico della citt\u00e0 si trova tra la valle della Mosella e quella della Seille e si caratterizza per la presenza di butte. Infine, la zona est della citt\u00e0 si trova in una zona pi\u00f9 elevata, in corrispondenza del plateau lorenese.\nIdrografia.\nMetz \u00e8 situata nella valle della Mosella, e pi\u00f9 nello specifico alla confluenza tra la Mosella, proveniente da sud-ovest, e la Seille, che attraversa la porta dei Tedeschi ad est, provenendo dalla regione del Saulnois. A partire dagli anni '50 la Mosella \u00e8 stata sottoposta a lavori di canalizzazione per permetterne la navigazione tra Francia, Lussemburgo e Germania.\nLa citt\u00e0 comprende anche alcune piccole isole fluviali sparse per i vari bracci della Mosella: l'isola Petit-Saulcy, l'isola Grand-Saulcy (nota anche come isola Saulcy) e l'isola Chambi\u00e8re. Queste isole sono collegate tra di loro attraverso vari ponti. Le rive della Mosella sono parte integrante del patrimonio storico della citt\u00e0 e sono dotate di numerose banchine.\nMetz \u00e8 inoltre attraversata da vari ruscelli o fiumi di piccole dimensioni, quali il Valli\u00e8res, il ruscello Saint-Pierre a Magny, o ancora il ruscello della Cheneau, per lo pi\u00f9 sotterraneo e che collega il lago Ariane nella zona della Grange-aux-Bois alla Seille nella zona di Planti\u00e8res.\nOrigini del nome.\nIl toponimo \"Metz\" ha radici antiche, che si ricollegano al primo nome della citt\u00e0, \"Divodurum Mediomatricorum\". \nIl termine \"Divodurum\" \u00e8 di origine gallica, e fu coniato dalla popolazione gallica dei Mediomatrici per indicare il loro principale oppidum. La parola \"divo\" significa \"sacro\", mentre \"duro\" significa \"foro\". Inizialmente la citt\u00e0 era nota solo con il nome di \"Divodurum\", furono poi i Romani ad aggiungere l'etnonimo \"Mediomatricorum\" per indicare la popolazione gallica a cui la citt\u00e0 apparteneva, come attestato anche dalla Tavola Peutingeriana del II-III secolo. \nA partire dal IV secolo la citt\u00e0 fu conosciuta solo come \"Civitas Mediomatricorum\" secondo un processo comune verificatosi anche in altre citt\u00e0 della Gallia nel periodo del tardo impero romano (per cui ad esempio Lutetia Parisiorum, abitata dai Galli Parisii, divenne semplicemente \"Parisia Civitas\", da cui deriva l'odierno \"Parigi\"). \nNei secoli seguenti il nome \"Mediomatrici\" and\u00f2 incontro a varie modifiche ed evoluzioni, che, tramite un fenomeno di coalescenza, portarono alla comparsa della parola \"Mettis\" nel 511, \"Metas\" nell'VIII secolo, \"Methis\" nel 1086 e le forme \"Mes\", \"Mets\" e \"Metz\" fra il XIII e il XV secolo. La forma \"Metz\" divenne quella definitiva a partire dal XVII secolo.\nStoria.\nOrigini.\nIn tempi antichi Metz, allora conosciuta con il nome di \"Divodurum\" (la citt\u00e0 dal \"monte sacro\"), era la capitale dei Mediomatrici, trib\u00f9 celtica il cui nome, contratto in Mettis, \u00e8 alle origini dell'attuale nome della citt\u00e0. Agli inizi dell'era cristiana, il sito era gi\u00e0 occupato dai Romani. Metz divenne una delle citt\u00e0 principali della Gallia, pi\u00f9 popolata di Lutetia, ricca per merito delle sue esportazioni di vino e con uno dei pi\u00f9 vasti anfiteatri della regione. All'incrocio di numerose strade militari, ed essendo anche una citt\u00e0 molto ben fortificata, divenne presto di notevole importanza. Una tra le ultime roccaforti romane fu conquistata da Attila nel 451, e infine pass\u00f2, verso la fine del V secolo e attraverso pacifiche negoziazioni, nelle mani dei Franchi. Teodorico d'Austrasia la scelse come residenza nel 511; il successivo regno della regina Brunilde don\u00f2 grande splendore alla citt\u00e0.\nSebbene le prime chiese cristiane siano state trovate all'esterno della citt\u00e0, l'esistenza all'interno delle mura dell'oratorio di Santo Stefano \u00e8 provata fin dal V secolo. All'inizio del VII secolo, i pi\u00f9 vecchi edifici monastici erano quelli di Santa Glossinde e San Pietro. Sotto i Carolingi, la citt\u00e0 conserv\u00f2 la benevolenza dei dominatori, i cui troni di famiglia non erano lontani; Carlo il Calvo venne incoronato nella Basilica, e qui Ludovico il Pio e suo figlio Drogone sono sepolti.\nNell'843 Metz divenne la capitale del Ducato di Lorena, e vi si tennero svariati concili e adunanze politiche. Numerosi manoscritti cristiani, prodotto delle scuole di scrittura e pittura di Metz (ad esempio il famoso manoscritto \"Trier Ada\" e il \"Messale di Drogone\", ad uso personale di un vescovo della casa reale) sono prove di vita intellettualmente attive e di un mecenatismo sontuoso nella Metz carolingia.\nNell'870 la citt\u00e0 divenne parte del Regno Franco d'Oriente e appartenne, tra il 911 e il 925, alla Francia, come parte della Lorena. La crescente difficolt\u00e0 dei vescovi nella citt\u00e0 aument\u00f2 ancora quando Adalberto I (928-62) ottenne parte dei privilegi spettanti ai conti; fino al XII secolo, quindi, la storia della citt\u00e0 \u00e8 in pratica identica alla storia dei suoi Vescovi. Nel 1039 fu costruito un edificio che prese il posto della vecchia chiesa di Santo Stefano.\nL'indipendenza comunale.\nNel XII secolo cominciarono gli sforzi dei cittadini per liberarsi dalla dominazione dei vescovi. Nel 1180 per la prima volta i cittadini si riunirono in una stretta corporazione, e nel 1207 i \"Tredecem iurati\" vennero nominati rappresentanti della municipalit\u00e0, anche se erano ancora investiti direttamente dal vescovo. Il prelato aveva anche un'influenza di potenziale controllo nella selezione dell'ufficiale che presiedeva il comitato dei consiglieri, apparso per la prima volta nel secolo XI. I 25 rappresentanti inviati dai vari municipi mantenevano una posizione indipendente: nelle materie giuridiche essi aiutavano i \"Tredecem iurati\" e formavano l'elemento democratico del sistema di governo. Le altre autorit\u00e0 municipali venivano scelte dall'aristocrazia della citt\u00e0, ad esempio dalle cinque associazioni i cui membri erano scelti da famiglie ricche per proteggere gli interessi dei loro congiunti. L'altro corpo di rappresentanti, definiti una \"comune\", apparve gi\u00e0 dal 1297 ed era composto dal doppio dei membri che avevano i precedenti cinque \"parlamenti\". Facendo causa comune, le unioni delle famiglie pi\u00f9 vecchie della citt\u00e0 e la \"comune\" trovarono vantaggioso accrescere gradualmente i poteri della citt\u00e0 in opposizione a quelli dei vescovi, e anche mantenere il controllo del governo della municipalit\u00e0 completamente nelle loro mani e al di fuori di quelle dei crescenti consorzi: in questo modo fino al XVI secolo Metz rimase una organizzazione puramente aristocratica. Nel 1300 questi gruppi si guadagnarono il diritto di essere eletti a capo consigliere comunale, durante il XIV secolo ottennero il diritto di eleggere i \"Tredecem iurati\", mentre dal 1383 poterono coniare monete. La citt\u00e0 dovette spesso lottare per difendere la propria libert\u00e0; nel periodo 1324-27 contro i Duchi del Lussemburgo e Lorena, come anche contro l'arcivescovo di Treviri; nel 1363 e 1365 contro la banda di mercenari inglesi comandati da Arnoldo di Cervola, nel XV secolo contro la Francia e i duchi di Borgogna, che cercarono di annettere Metz ai loro territori o quantomeno di esercitarvi un protettorato. I consorzi, che durante il XIV secolo avevano raggiunto una grande indipendenza, vennero completamente soppressi (1383): nel (1405) l'ultimo tentativo degli artigiani di impossessarsi, con la rivolta, del governo della citt\u00e0 fu soffocato nel sangue.\nL'annessione alla Francia.\nNonostante mantenesse la propria indipendenza, anche se ad alto costo, e rimanesse, almeno esteriormente, parte dell'Impero tedesco, i cui governanti si preoccupavano comunque abbastanza poco di questa importante roccaforte di frontiera. Carlo IV nel 1354 e nel 1356 tenne svariate diete nella citt\u00e0, durante l'ultima delle quali venne promulgato il famoso statuto conosciuto come \"Bulla Aurea\". La citt\u00e0 sentiva comunque di occupare una posizione quasi di indipendenza tra la Francia e la Germania, e voleva pi\u00f9 che altro cercare di evadere dagli obblighi di tasse a favore dell'Impero e la possibilit\u00e0 di partecipare alle diete. L'allontanamento tra Metz e gli stati germanici divenne sempre pi\u00f9 evidente, e si giunse a una situazione per cui, durante le rivolte religiose e politiche del 1552 Metz si venne a trovare nel mezzo della guerra tra Carlo V e i principi insorti della Lega di Smalcalda. Con un accordo dei principi tedeschi, Maurizio di Sassonia, Filippo I d'Assia, Giovanni Alberto I di Meclemburgo-Schwerin e Giorgio Federico di Brandeburgo, con Enrico II di Francia, ratificato dal re francese a Chambord (15 gennaio), Metz venne ufficialmente trasferita alla Francia, le porte della citt\u00e0 vennero aperte tre mesi dopo, ed Enrico prese possesso della citt\u00e0 come \"vicarius sacri imperii et urbis protector\". Francesco I di Guisa, comandante della guarnigione, restaur\u00f2 le vecchie fortificazioni e ne aggiunse di nuove, riuscendo con successo a resistere agli attacchi dell'imperatore da ottobre a dicembre 1552; Metz rimase cos\u00ec francese. Il riconoscimento dell'Impero della resa di Metz alla Francia arriv\u00f2 alla conclusione della pace di Vestfalia.\nCon la costruzione della cittadella (1555-62) il nuovo governo si difese dai cittadini, scontenti dello svolgersi degli eventi. Presto avvennero importanti modifiche interne. Al posto del precedente governo, c'era l'autorit\u00e0 del re di Francia, il cui rappresentante era il governatore. Il capo consigliere comunale, adesso scelto dal governatore, venne sostituito (1640) da un Maggiore reale. Gli stessi consiglieri erano scelti dal governo nel totale dei residenti; nel 1633 la giurisdizione pass\u00f2 al Parlamento. I poteri dei \"Tredecem jurati\" furono ridotti, fino alla totale abolizione nel 1634, e sostituiti dal gastaldo reale. Tra le citt\u00e0 della Lorena, Metz ebbe una posizione preminente durante il possesso francese per due ragioni. In primo luogo, divenne una tra le pi\u00f9 importanti fortezze grazie al lavoro di Vauban (1674) e Cormontaigne (1730), secondariamente divenne la capitale del potere temporale delle tre diocesi di Metz, Toul e Verdun, che la Francia aveva confiscato (1552) e, dopo la pace di Vestfalia, conservato. Nel 1633 fu creata per questa \"provincia dei tre vescovi\" (anche detta \"G\u00e9n\u00e9ralit\u00e9 des trois \u00e9v\u00each\u00e9s\" o \"intendenza di Metz\") una suprema corte di giustizia e d'amministrazione, il Parlamento di Metz.\nNel 1681 la Camera Reale, il cui dovere era di decidere quale feudo appartenesse alle tre diocesi che Luigi XIV reclamava per la Francia, venne aggiunta a questo Parlamento, che dur\u00f2, attraversando anche un temporaneo scioglimento (1771-75), fino all'accomodamento finale dell'Assemblea Nazionale nel 1789, a cui segu\u00ec la divisione del territorio in dipartimenti e distretti. Metz divenne, in quell'occasione, capitale del dipartimento della Mosella, creato nel 1790. La rivoluzione port\u00f2 grande scompiglio nella citt\u00e0 per la cui posizione di confine, accomodando agevoli aiuti esteri, offr\u00ec rifugio a molti emigrati controrivoluzionari. Nelle campagne del 1814 e 1815 gli eserciti alleati assediarono due volte la citt\u00e0, senza riuscire a prenderla.\nLa Conquista tedesca.\nDurante la guerra franco-prussiana del 1870-71 Metz fu la sede dei corpi della terza armata francese al comando di Bazaine. Egli stesso, dopo le battaglie di Colombey, Mars-la-Tour e Gravelotte fu assediato nella citt\u00e0 (Assedio di Metz). L'esercito tedesco era comandato dal principe Federico Carlo di Prussia: dal momento che le sortite della guarnigione furono incapaci di rompere le linee tedesche, Metz fu costretta alla capitolazione il 27 ottobre. Circa 6000 ufficiali francesi e 170000 uomini furono fatti prigionieri.\nCon il Trattato di Francoforte nel 1871, Metz divenne citt\u00e0 tedesca, e furono costruiti una guarnigione pi\u00f9 importante e una fortezza pi\u00f9 sicura. Nonostante la partenza di molti abitanti che si trasferirono in Francia per evitare di vivere sotto il dominio tedesco, Metz si espanse e si trasform\u00f2 durante il periodo di appartenenza all\u2019Impero tedesco. Le fortificazioni a sud e a est vennero abbattute nel 1898, assicurando spazio per la crescita e lo sviluppo. Ci sono comunque ancora in citt\u00e0 grandi edifici neo-romanici tipici dell'impero tedesco.\nLe due guerre.\nIn seguito all'armistizio con la Germania che concluse la prima guerra mondiale, l'esercito francese entr\u00f2 a Metz nel novembre 1918 con grande felicit\u00e0 della popolazione, che era sempre rimasta legata alla Francia, e la citt\u00e0 fu resa alla Francia con il Trattato di Versailles nel 1919.\nMetz venne nuovamente annessa alla Germania tra il 1940 e il 1944 durante la seconda guerra mondiale, per esser poi liberata nel novembre 1944 dagli eserciti francese e americano.\nAl giorno d'oggi, l'importanza militare della citt\u00e0 \u00e8 molto diminuita, ed \u00e8 stata diversificata la base economica. L'espansione \u00e8 comunque proseguita nei decenni recenti nonostante la crisi economica che ha colpito il resto della Lorena.\nMonumenti e luoghi d'interesse.\nIl fotografo francese Yann Arthus-Bertrand cattur\u00f2 Metz dal cielo, dando una vista aerea e privilegiata della citt\u00e0 e dei suoi dintorni.\nCultura.\nArchivi e biblioteche.\nL'Archivio municipale di Metz \u00e8 stato istituito nel XII secolo, contemporaneamente alla nascita dell'istituto comunale. L'Archivio, a cui \u00e8 annessa anche una biblioteca specializzata nella storia di Metz, ha sede presso il \"clo\u00eetre des R\u00e9collets\" (\"Chiostro dei Recolletti\") e conserva documenti inerenti la vita politica, economica e culturale della citt\u00e0 che vanno dall'epoca medievale fino ai giorni nostri.\nLa Biblioteca municipale di Metz \u00e8 invece nata nel 1803. Originariamente la sua sede era presso la chiesa des Petit-Carmes, ed al suo interno conservava pi\u00f9 di 60 000 volumi. Oggi la biblioteca municipale, insieme alle altre biblioteche e mediateche della citt\u00e0, forma un unico polo noto come \"Biblioteche-mediateche di Metz\".\nLa citt\u00e0 possiede anche tre biblioteche universitarie, le quali costituiscono il \"Servizio Comune di Documentazione\" dell\u2019Universit\u00e0 di Metz, oggi parte dell'Universit\u00e0 della Lorena.\nIstruzione.\nScuole.\nA Metz sono presenti in totale 74 scuole, 14 collegi e 18 licei. \nGeografia antropica.\nUrbanistica.\nSecondo la ripartizione in zone pubblicata in Francia nel novembre del 2020 in applicazione della nuova definizione di ruralit\u00e0 approvata dal comitato interministeriale delle ruralit\u00e0, Metz \u00e8 un comune urbano. La citt\u00e0 infatti fa parte dei comuni ad alta densit\u00e0 o densit\u00e0 intermedia, ai sensi della tabella comunale di densit\u00e0 stilata dall'Insee. Inoltre, appartiene all'unit\u00e0 urbana di Metz, un agglomerato intra-dipartimentale che comprende 42 comuni e 285 918 abitanti (statistiche 2017), agglomerato di cui Metz \u00e8 il centro principale.\nIn aggiunta, Metz fa parte dell'area di attrazione di Metz, di cui \u00e8 comune di riferimento. Quest'area, che raggruppa 245 comuni, \u00e8 classificata tra le aree che vanno da 200 000 a meno di 700 000 abitanti. \nConsumo di suolo.\nIl consumo di suolo del comune, come emerge dalla base di dati europea sul consumo biofisico del suolo Corine Land Cover (CLC), si caratterizza per la prevalenza di terreni artificiali (74,2% nel 2018), in aumento rispetto al 1990 (66,6%). La ripartizione dettagliata nel 2018 \u00e8 la seguente: zone urbanizzate (48,4%), zone industriali o commerciali e reti di comunicazione (18,7%), aree coltivabili (13,6%), spazi verdi artificiali, non agricoli (7,1%), aree agricole eterogenee (3,5%), foreste (3,3%), praterie (2,5%), acque continentali (1,7%), colture permanenti (1,3%). \nL'IGN ha inoltre messo a disposizione strumenti online che permettono di confrontare l'evoluzione del consumo di suolo del comune nel corso del tempo. Attraverso carte geografiche e foto aeree come la Carta di Cassini (XVIII secolo), la carta dello stato-maggiore (1820-1866) e altre foto o carte che coprono il periodo dal 1950 a oggi, \u00e8 possibile visualizzare tali cambiamenti.\nCantoni.\nFino al 2014 il territorio comunale della citt\u00e0 di Metz era suddiviso in 4 cantoni, ciascuno comprendente una parte della citt\u00e0. Nessun altro comune era incluso nei 4 cantoni urbani.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, il territorio comunale della citt\u00e0 di Metz \u00e8 stato suddiviso in 3 cantoni ciascuno comprendente una parte della citt\u00e0. Nessun altro comune \u00e8 incluso nei 3 cantoni urbani.\nQuartieri.\nLa citt\u00e0 di Metz \u00e8 suddivisa in 14 quartieri:\nEconomia.\nMetz \u00e8 anche il luogo storico della cultura della Mirabella in Lorena.\nMetz \u00e8 una delle quattro citt\u00e0 del QuattroPolo di cooperazione urbana con Lussemburgo, Treviri e Saarbr\u00fccken. Sito dell'organizzazione\nInfrastrutture e trasporti.\nStrade.\nIn virt\u00f9 della sua posizione, vicina al confine con Lussemburgo e Germania, la citt\u00e0 di Metz \u00e8 servita da varie autostrade inserite nell'itinerario delle strade europee. Queste autostrade costituiscono la cosiddetta \"Circonvallazione di Metz\" e sono: l'autostrada A31, l'autostrada A4, e l'Autostrada A315.\nL'autostrada A31 collega il confine franco-lussemburghese ed \u00e8 parte integrante delle strade europee E25, E21, E23 ed E17.\nL'autostrada A4 collega Parigi alla citt\u00e0 di Strasburgo, attraversando la stessa Metz, di cui ingloba l'antica autostrada A32. L'A4 fa parte anch'essa della Strada europea E25, ed \u00e8 inoltre parte della Strada europea E50.\nL'autostrada 315 invece non fa parte del circuito di strade europee, ma collega la citt\u00e0 di Metz all'Aeroporto di Metz-Nancy-Lorena.\nFerrovie.\nLa prima stazione ferroviaria di Metz fu costruita dai francesi nel 1849. Collegata unicamente a Nancy, negli anni seguenti la stazione fu ampliata e divenne una diramazione della linea Parigi-Verdun. Questa prima stazione venne distrutta da un incendio nel 1872: al suo posto le autorit\u00e0 tedesche (Metz era divenuta parte dell'Impero tedesco all'indomani della guerra franco-prussiana) costruirono nel 1878 una nuova stazione, oggi conosciuta con il nome di antica stazione di Metz. Tale stazione rimase in servizio fino al 1908, quando fu dismessa e sostituita con una stazione pi\u00f9 moderna ed efficiente, la stazione di Metz-Ville.\nProprio nella Stazione di Metz-Ville si concentra la maggior parte del traffico ferroviario di Metz. La stazione \u00e8 servita sia dai TGV che dai treni espressi regionali, e fa parte della cosiddetta \"LGV Est europ\u00e9enne\". I treni espressi regionali collegano direttamente Metz agli altri comuni della Mosella, ma anche alle citt\u00e0 di Nancy, Strasburgo, Verdun e Bar-le-Duc. Inoltre, i treni espressi regionali garantiscono collegamenti quotidiani anche per il vicino Lussemburgo, e sono presenti collegamenti anche per la citt\u00e0 tedesca di Saarbr\u00fccken. I TGV invece garantiscono collegamenti diretti con la Stazione di Parigi Est, oltre che con citt\u00e0 francesi pi\u00f9 distanti quali Lione, Montpellier e Marsiglia.\nAeroporti.\nL'aeroporto pi\u00f9 vicino alla citt\u00e0 di Metz \u00e8 l'Aeroporto di Metz-Nancy-Lorena. Costruito nel 1991 e sito nella citt\u00e0 di Goin, dista 20\u00a0km dal centro di Metz, a cui \u00e8 collegato tramite l'autostrada 315.\nIn prossimit\u00e0 di Metz, tra i comuni di Augny e Marly, \u00e8 inoltre presente la \"Base aerea 128 Metz-Frescaty\", un aeroporto militare che dagli anni '80 e fino alla costruzione dell'aeroporto di Metz-Nancy fu usato anche in ambito civile. Dal 2012 la base \u00e8 in disuso.\nVista la posizione geografica, la citt\u00e0 di Metz pu\u00f2 usufruire anche di due aeroporti internazionali abbastanza vicini: l'Aeroporto del Lussemburgo e l'Aeroporto di Saarbr\u00fccken in Germania, distanti entrambi 70\u00a0km circa da Metz, e raggiungibili rispettivamente attraverso l'A31 e l'A320.\nAmministrazione.\nConsolati.\nLa citt\u00e0 di Metz ospita al suo interno i consolati di quattro paesi stranieri: sono infatti presenti il Consolato italiano, il Consolato belga, il Consolato del Niger ed il Consolato d'Algeria.\nSport.\nGli sport maggiormente seguiti a Metz sono il calcio e la pallamano. Metz \u00e8 stata una delle citt\u00e0 scelte per ospitare alcune gare del Campionato mondiale di pallamano femminile 2007 e del Campionato mondiale di pallamano maschile 2017. \nPer quanto riguarda gli altri sport, la citt\u00e0 di Metz ospita dal 2003 il Moselle Open, un importante torneo di tennis ATP, ed organizza dal 2010 la Maratona \"Metz-Mirabelle\", che si tiene ogni anno ad ottobre. Inoltre, nel 2012 a Metz si \u00e8 conclusa la 6\u00aa tappa del Tour de France. \nImpianti sportivi.\nLa citt\u00e0 di Metz dispone di vari impianti sportivi che nel corso degli anni le hanno permesso di ospitare varie manifestazioni sportive. Essi sono:"}
{"id": "84072", "revid": "287204", "url": "https://it.wikipedia.org/wiki?curid=84072", "title": "Mairengo", "text": "Mairengo () \u00e8 una frazione di 488 abitanti del comune svizzero di Faido, nel Cantone Ticino (distretto di Leventina).\nGeografia fisica.\nMairengo \u00e8 situato sul lato sinistro della Valle Leventina.\nStoria.\nGi\u00e0 comune autonomo che si estendeva per 6,6\u00a0km\u00b2, nel 2012 \u00e8 stato accorpato al comune di Faido assieme agli altri comuni soppressi di Anzonico, Calpiogna, Campello, Cavagnago, Chironico e Osco. .\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini della frazione."}
{"id": "84073", "revid": "287204", "url": "https://it.wikipedia.org/wiki?curid=84073", "title": "Calpiogna", "text": "Calpiogna () \u00e8 una frazione di 50 abitanti del comune svizzero di Faido, nel Cantone Ticino (distretto di Leventina).\nGeografia fisica.\n\u00c8 situato in Val Leventina.\nStoria.\nGi\u00e0 comune autonomo che si estendeva per 3,3\u00a0km\u00b2 e dal quale nel 1853 era stata scorporata la localit\u00e0 di Campello, divenuta comune autonomo, nel 2012 \u00e8 stato accorpato al comune di Faido assieme agli altri comuni soppressi di Anzonico, Campello, Cavagnago, Chironico, Mairengo e Osco. .\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini della frazione."}
{"id": "84074", "revid": "9", "url": "https://it.wikipedia.org/wiki?curid=84074", "title": "Violeta Parr\u00e0", "text": ""}
{"id": "84075", "revid": "287204", "url": "https://it.wikipedia.org/wiki?curid=84075", "title": "Faido", "text": "Faido (in tedesco \"Feit\" o \"Pfaid\", desueti, in dialetto ticinese \"Faid\") \u00e8 un comune svizzero di 2\u00a0908 abitanti del Cantone Ticino, e capoluogo del distretto di Leventina, parte della Regione Tre Valli. Nel 2006 ha inglobato i comuni soppressi di Calonico, Chiggiogna e Rossura, nel 2012 quelli di Anzonico, Calpiogna, Campello, Cavagnago, Chironico, Mairengo e Osco e nel 2016 quello di Sobrio.\nFaido, anticamente scritto Fajdo, con pronuncia della J come \u201cgi\u201d dolce o la \u201cj\u201d pronunciata in francese, mentre sotto il dominio Urano, a lingua tedesca, la j viene pronunciata \u201ci\u201d, da cui si \u00e8 poi adeguata la pronuncia alla scrittura italiana diventando l\u2019attuale Faido. Fajdo significava \u201cfaggeto\u201d; piante autoctone che si trovano ancora a crescita spontanea nella zona, ma che abbondavano prima che la valle fosse piantumata, gi\u00e0 prima dell\u2019800, a pini, abeti e larici a scopo principalmente edilizio.\nGeografia fisica.\nPosto in Val Leventina, .\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune. ."}
{"id": "84076", "revid": "287204", "url": "https://it.wikipedia.org/wiki?curid=84076", "title": "Campello (Faido)", "text": "Campello () \u00e8 una frazione di 50 abitanti del comune svizzero di Faido, nel Cantone Ticino (distretto di Leventina).\nGeografia fisica.\nCampello \u00e8 posto in Val Leventina.\nStoria.\nTradizionalmente si fa risalire l'origine del villaggio alla met\u00e0 del XVIII secolo, quando la popolazione si insedi\u00f2 a Campello in seguito all'abbandono dell'abitato di Fontanedo.\nGi\u00e0 comune autonomo istituito nel 1853 per scorporo dal comune di Calpiogna e che si estendeva per 4,0\u00a0km\u00b2, nel 2012 \u00e8 stato accorpato al comune di Faido assieme agli altri comuni soppressi di Anzonico, Calpiogna, Cavagnago, Chironico, Mairengo e Osco. .\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini della frazione."}
{"id": "84077", "revid": "287204", "url": "https://it.wikipedia.org/wiki?curid=84077", "title": "L'ebreo di New York", "text": "L'ebreo di New York (\"The Jew of New York\") \u00e8 un romanzo a fumetti di Ben Katchor del 1998 originariamente pubblicato a puntate su The Forward.\nTrama.\nIl romanzo ha inizio dal fallimento dei progetti di Mordecai Noah un ebreo del XIX secolo, scrittore, giornalista, avvocato, drammaturgo dilettante, maggiore dell'esercito, politico, che nel 1825 cerc\u00f2 di creare uno Stato ebraico su una piccola isola vicino a Buffalo, negli Stati Uniti.\nUna serie di uomini che si riversano, dopo il sogno utopistico, nelle strade di una New York triste e melanconica dove si incrociano personaggi bizzarri come, fra gli altri, l'uomo con la tuta di caucci\u00f9 e un ex macellaio \"kasher\".Il mondo che viene rappresentato \u00e8 sospeso tra la realt\u00e0 e la finzione, dove la vita si intreccia con la sua rappresentazione in un miscuglio di spettacoli improvvisati, conferenze, \" performance\" teatrali."}
{"id": "84079", "revid": "287204", "url": "https://it.wikipedia.org/wiki?curid=84079", "title": "Chiggiogna", "text": "Chiggiogna \u00e8 una frazione di 380 abitanti del comune svizzero di Faido, nel Cantone Ticino (distretto di Leventina).\nStoria.\nEra sede di una vicinia della quale, fino al 1803, faceva parte anche Prugiasco.\nGi\u00e0 comune autonomo che si estendeva per 3,87\u00a0km\u00b2 e dal quale nel 1837 era stata scorporata la localit\u00e0 di Rossura, divenuta comune autonomo, nel 2006 \u00e8 stato accorpato al comune di Faido assieme agli altri comuni soppressi di Calonico e Rossura.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini della frazione. ."}
{"id": "84080", "revid": "287204", "url": "https://it.wikipedia.org/wiki?curid=84080", "title": "Rossura", "text": "Rossura (in tedesco \"Rossur\", desueto, ) \u00e8 una frazione di 62 abitanti del comune svizzero di Faido, nel Cantone Ticino (distretto di Leventina).\nGeografia fisica.\nSituato su un pianoro, .\nStoria.\nGi\u00e0 comune autonomo istituito nel 1837 per scorporo dal comune di Chiggiogna e che si estendeva per 14,63\u00a0km\u00b2, nel 2006 \u00e8 stato accorpato al comune di Faido assieme agli altri comuni soppressi di Calonico e Chiggiogna.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:"}
{"id": "84082", "revid": "1652635", "url": "https://it.wikipedia.org/wiki?curid=84082", "title": "Amman", "text": "Amman (in arabo \u0639\u0645\u0627\u0646, \"\u02bfAmm\u0101n\") \u00e8 una citt\u00e0 di 4 302 000 abitanti della Giordania, capitale e citt\u00e0 pi\u00f9 popolosa dello stato nonch\u00e9 capoluogo dell'omonimo governatorato. Sorge su quattordici colli, a 758 metri sul livello del mare.\nAntica capitale degli Ammoniti con il nome di \"Rabbat Ammon\" (\u0631\u0628\u0629 \u0639\u0645\u0648\u0646), nel III secolo a.C. cambi\u00f2 nome in \"Filadelfia\" sotto il regno dei Seleucidi e in et\u00e0 romana. Nel 1920 fu scelta come capitale della Transgiordania, ma riacquis\u00ec rilevanza circa trent'anni pi\u00f9 tardi, a partire dal 1948, per l'afflusso di molti rifugiati palestinesi provenienti dai territori del nuovo Stato d'Israele.\nStoria.\nAmman \u00e8 stata abitata da parecchie civilt\u00e0, la prima delle quali risale al periodo Neolitico, intorno al 6500 a.C.; l'esistenza di tale civilt\u00e0 \u00e8 stata dimostrata nel 1994 attraverso il ritrovamento di reperti archeologici ad \u02bfAyn Ghaz\u0101l (), \"localit\u00e0 situata nella parte orientale di Amman\".\nNel XIII secolo a.C. Amman fu dominata dagli Ammoniti. Secondo la Bibbia () fu conquistata da Davide nella guerra di Israele contro gli Ammoniti. Successivamente fu dominata dagli Assiri, dai Persiani e poi dai Greci, durante la dominazione dei quali fu chiamata Filadelfia da Tolomeo II. Successivamente divenne una citt\u00e0 del regno di Nabatea. Conquistata dai Romani divenne una delle dieci citt\u00e0 della Decapoli.\nIl nome Filadelfia fu modificato in Amman durante l'era dei Ghassanidi, e la citt\u00e0 raggiunse il massimo splendore nell'era degli Omayyadi, che avevano come loro capitale la vicina citt\u00e0 di Damasco. Amman continu\u00f2 ad essere una citt\u00e0 importante anche nell'era degli Abbasidi (con capitale a Baghdad).\nA causa di parecchi terremoti e disastri naturali Amman rimase niente pi\u00f9 di un piccolo villaggio con annesso un mucchio di rovine fino all'anno 1887, quando arrivarono al governo i Circassi, i quali decisero di costruire una linea ferroviaria tra Damasco e La Medina e passante per Amman in modo da facilitare agli abitanti dei loro territori il pellegrinaggio annuale verso La Mecca.\nNel 1921 \u02bfAbd All\u0101h I scelse Amman come sede del governo per la creazione dell'Emirato di Transgiordania e successivamente come capitale del regno hashemita del Giordano.\nAmman rimase una piccola citt\u00e0 fino al 1948, quando ebbe inizio un afflusso di rifugiati palestinesi che port\u00f2 ad un considerevole aumento di popolazione; \u00e8 in questo anno, infatti, che i sionisti creano lo Stato di Israele all'interno di una parte della Palestina storica. Il governo giordano partecipa al tentativo di eliminare lo Stato di Israele in alleanza con quasi tutti i paesi arabi della regione (prima guerra arabo-israeliana). Nel 1967 si registra una seconda imponente ondata in corrispondenza dell'occupazione da parte di Israele dei rimanenti territori palestinesi (dopo la Guerra dei Sei Giorni di nuovo persa dalla Giordania).\nDall'8 all'15 maggio 2009, si \u00e8 recato in storica visita apostolica ad Amman, Papa Benedetto XVI, il quale ha celebrato la Santa Messa allo Stadio internazionale di Amman. Dal 24 al 26 maggio 2014 Papa Francesco \u00e8 il quarto Pontefice che si reca in terra Santa, dopo Paolo VI (4-6 gennaio 1964), Giovanni Paolo II (20-26 marzo 2000) e Benedetto XVI (8-15 maggio 2009).\nGeografia e clima.\nAmman si trova in una zona collinare del nord-ovest della Giordania ed \u00e8 posta a un'altitudine fra 1.029\u00a0m sul livello del mare e 773 metri. La citt\u00e0 \u00e8 stata costruita sui \"sette colli\", ma oggi si estende su una superficie di diciannove colline che prendono il nome di \"Jabal\" o montagna. Molti dei distretti di Amman prendono il nome proprio dalle caratteristiche dei \"sette colli\".\nGrazie alla sua posizione su un altopiano, Amman gode di un clima mediterraneo e le stagioni generalmente usufruiscono di condizioni climatiche migliori rispetto ad altri luoghi della regione. L'estate giordana raggiunge i 28\u00a0\u00b0C- 30\u00a0\u00b0C, ma con bassa umidit\u00e0 e frequenti brezze. Le temperature primaverili ed estive sono estremamente piacevoli e miti. Le temperature invernali (specialmente quelle notturne) oscillano vicino ai -5\u00a0\u00b0C, le nevicate ad Amman di solito si verificano poche volte l'anno. Il numero di giorni di pioggia nell'arco di un anno varia fra 15 e 95, i giorni con precipitazioni nevose fra 3 e 15. Generalmente non si verificano piogge da giugno a settembre. Negli ultimi anni si sono verificate nevicate anche nel mese di aprile e all'inizio di maggio, cosa insolita per la Giordania.\nDistretti.\nQuesto \u00e8 un elenco di tutti i distretti di \"Greater Amman Municipality\" (GAM):\nInfrastrutture e trasporti.\nL'Aeroporto Internazionale Queen Alia, situato a circa 30 minuti dalla capitale, \u00e8 l'aeroporto pi\u00f9 grande della Giordania, e hub della Royal Jordanian. L'aeroporto dispone di tre terminali: due per i passeggeri e uno per il traffico merci. Nel 2007 il traffico passeggeri \u00e8 stato di 4-5 milioni, ma l'attuale ristrutturazione dell'aeroporto potrebbe ampliare il flusso dei passeggeri fino a 9 milioni. Il collegamento ferroviario, verr\u00e0 potenziato, collegando l'aeroporto con Raghadan, Mahatta, e Zarqa.\nIl sistema di trasporto di Amman, subir\u00e0 una radicale trasformazione, \u00e8 in progetto la costruzione di tre linee della metropolitana ad Amman. La prima fase \u00e8 di due linee, \"rossa\" e \"verde\", che collegher\u00e0 la parte meridionale, centrale e settentrionale della citt\u00e0, con un transito ad Amman Plaza con alcuni collegamenti con il Nord e il Sud della periferia. La seconda fase consiste in una linea \"gialla\" che collegher\u00e0 il nord e il sud di Amman, con il transito verso le linee \"verde\" e \"rossa\", e verso il municipio. Il progetto dovrebbe costare pi\u00f9 di mezzo miliardo di dollari. C'\u00e8 anche il progetto della costruzione della funicolare \"Amman est\" che collegher\u00e0 il vecchio centro della citt\u00e0 con Jabal al-Qal'at. Questi progetti dovrebbero essere completati entro il 2016 con l'intero sistema di trasporto di capitale completato entro il 2025.\nAmman sar\u00e0 collegata con la \"Ferrovia nazionale del regno giordano\" che collegher\u00e0 ad Amman con il resto del Regno e della regione. Questo progetto sar\u00e0 completato entro il 2013.\nAmman dispone di un vasto sistema autostradale che collega ogni parte della citt\u00e0, e le citt\u00e0 di Zarqa e Madaba. Dato il traffico della tratta Amman-Zarqa soprattutto durante le ore di punta, \u00e8 in costruzione una nuova linea ferroviaria. Anche il traffico dei bus \u00e8 ben organizzato e strutturato.\nCi sono otto cerchi, o rotatorie, estese fino alla parte occidentale di Amman : tuttavia, la citt\u00e0 non ha una ferrovia o metropolitana in grado di reggere il traffico cittadino, per cui tutte le strade saranno collegate con la capitale aumentando la capacit\u00e0 di traffico di Amman.\nIl trasporto pubblico (autobus e taxi), collega la citt\u00e0 con le zone limitrofe; le due principali stazioni di autobus e taxi sono Abdali (nei pressi della moschea di \u02bfAbd All\u0101h, e del parlamento e palazzo di giustizia). Dato il turismo nel mesi estivi, specialmente proveniente dal Golfo Persico, la citt\u00e0 pu\u00f2 subire una notevole congestione del traffico nelle ore di punta.\nEconomia.\nAmman \u00e8 il centro nevralgico dell'economia giordana per le comunicazioni, il trasporto, il turismo medico, l'istruzione, e gli investimenti; i continui investimenti delle imprese stanno trasformando la citt\u00e0 in un centro finanziario. Dopo la Guerra d'Iraq, i rapporti commerciali tra i due paesi si sono concentrati sulla capitale. L'economia cittadina \u00e8 in rapida crescita. Sviluppo che abbraccia tutti i settori: finanziari, immobiliari, bancario e delle costruzioni.\nSociet\u00e0.\nAmman contava nel 2007 una popolazione stimata di circa 3 milioni di persone, di cui la maggior parte di fede musulmana, ma ci sono anche minoranze cristiane (soprattutto greco-ortodosse) e druse.\nDopo la guerra d'Iraq, ad Amman sono giunti molti immigrati iracheni, la cui presenza \u00e8 attualmente stimata intorno agli 800\u00a0000 individui. Invece, il resto degli abitanti sono in maggioranza palestinesi, ma hanno acquisito la cittadinanza giordana.\nAmman sta vivendo momenti di grande prestigio internazionale grazie agli sforzi del re Abd Allah II di Giordania che cerca di mediare la difficile situazione israelo-palestinese.\nDal 2000 circa Amman si sta sviluppando in modo sorprendente, la citt\u00e0 di fatto \u00e8 suddivisa in due parti:\nAmman sta diventando il vero e proprio cuore del Vicino Oriente grazie ai continui investimenti esteri e alla stabilit\u00e0 politica ed economica del paese.\nInoltre Amman gode di un clima mite, (data la sua altitudine sul livello del mare, circa 800\u00a0m), e di conseguenza d'estate \u00e8 presa d'assalto da molti turisti provenienti soprattutto dai paesi del Golfo"}
{"id": "84083", "revid": "287204", "url": "https://it.wikipedia.org/wiki?curid=84083", "title": "Acquarossa", "text": "Acquarossa \u00e8 un comune svizzero di 1\u00a0856 abitanti del Cantone Ticino situato nella Media Blenio e capoluogo del omonimo distretto, parte della Regione Tre Valli.\n\u00c8 stato istituito il 4 aprile 2004 con la fusione dei comuni soppressi di Castro, Corzoneso, Dongio, Largario, Leontica, Lottigna, Marolta, Ponto Valentino e Prugiasco.\nCapoluogo comunale \u00e8 Acquarossa (CAP 6716) situato sul fondovalle nella parte centrale del territorio, pi\u00f9 precisamente presso Comprovasco (parte bassa dell'ex-comune di Leontica) dove si trovano i principali servizi comunali e un importante snodo dei servizi di trasporto pubblico bus. Il toponimo Acquarossa ha origine dalla localit\u00e0 termale posta nell'ex-comune di Lottigna situata dall'altra sponda della valle.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nDal 1911 al 1973 il comune \u00e8 stato servito dalla stazione di Acquarossa-Comprovasco della ferrovia Biasca-Acquarossa.\nClima.\nPresso Acquarossa nella localit\u00e0 di Comprovasco \u00e8 attiva da parecchi decenni una stazione climatologica di MeteoSvizzera, di seguito i valori climatici normali (norma 1981/2010):"}
{"id": "84085", "revid": "26630", "url": "https://it.wikipedia.org/wiki?curid=84085", "title": "Congo", "text": ""}
{"id": "84087", "revid": "510847", "url": "https://it.wikipedia.org/wiki?curid=84087", "title": "Aurea mediocritas", "text": "Aurea mediocritas ovvero \"aurea moderazione\" o \"aurea via di mezzo\" \u00e8 una locuzione latina tratta dal poeta Orazio (\"Odi\" 2, 10, 5). \nNella lingua latina il termine \"mediocritas\" non ha il valore dispregiativo che ha in italiano la parola \"mediocrit\u00e0\", ma significa piuttosto \"stare in una posizione intermedia\" tra l'ottimo e il pessimo, tra il massimo e il minimo, ed esalta il rifiuto di ogni tipo di eccesso, invitando a rispettare il \"giusto mezzo\".\nLa \"mediocritas\" \u00e8 definita dal poeta \"aurea\", ovvero la migliore condizione che si possa immaginare, cos\u00ec come l'oro \u00e8 il pi\u00f9 apprezzabile dei metalli. Questa concezione esistenziale si ispira alla filosofia epicurea, che invitava l'uomo a godere dei piaceri della vita senza abusarne (edonismo), come per esempio bere il vino ma senza ubriacarsi, godere del cibo senza essere dediti alla crapula, apprezzare il piacere sessuale senza soggiacere alla libidine.\nQualora l'uomo la realizzi, avr\u00e0 raggiunto il fine ideale che \u00e8 quello di trovare una misura in tutte le cose, senza mai trascendere negli eccessi, come il poeta stesso raccomanda con la massima est modus in rebus (\"Satire\" 1, 1, 106-107).\nTuttavia, l'espressione viene utilizzata anche in senso ironico, in riferimento a una persona che non ha particolari capacit\u00e0, e che si accontenta della sua mediocrit\u00e0. "}
{"id": "84088", "revid": "9", "url": "https://it.wikipedia.org/wiki?curid=84088", "title": "Congo-Brazzaville", "text": ""}
{"id": "84089", "revid": "9", "url": "https://it.wikipedia.org/wiki?curid=84089", "title": "Congo-Kinshasa", "text": ""}
{"id": "84090", "revid": "599", "url": "https://it.wikipedia.org/wiki?curid=84090", "title": "Rapporto anarmonico", "text": ""}
{"id": "84094", "revid": "1543377", "url": "https://it.wikipedia.org/wiki?curid=84094", "title": "Cratone del Congo", "text": "Il cratone del Congo \u00e8 un antico cratone precambriano che occupa una piccola area del Brasile orientale e una vasta parte dell'Africa centro-meridionale, estendendosi dalla regione del fiume Kasai (nella Repubblica Democratica del Congo), fino al Sudan e all'Angola. Forma anche parte di Gabon, Cameroon e Repubblica Centrafricana, con una piccola propaggine in Zambia dove \u00e8 chiamato \"Bangweulu Block\".\nAssieme a altri quattro cratoni (Kaapvaal, Zimbabwe, Tanzaniano, e Africano occidentale) costituisce il moderno continente africano. Questi cratoni si formarono tra i 3,6 e i 2 miliardi di anni fa (Ga) e sono stati tettonicamente stabili fin da quell'epoca. Tutti questi cratoni sono tenuti assieme da cinture orogeniche formatesi tra i 2 Ga e i 300 Ma (milioni di anni fa), e in particolare durante l'orogenesi Pan-Africana di 600 Ma.\nIl cratone del Congo si \u00e8 originato nel tardo periodo Neoproterozoico, dalla disgregazione del supercontinente Rodinia 750 milioni di anni fa. Era una bassa piattaforma delle dimensioni della Cina, ricoperta di calcare e argille friabili contenenti strati di diamictite di origine glaciale.\nCirca 600 milioni di anni fa, \u00e8 entrato a far parte del paleocontinente del Gondwana Orientale. \nDal Paleozoico ai giorni nostri ha ospitato il bacino del Congo che lo ha quasi completamente ricoperto coi suoi sedimenti.\nLe rocce pi\u00f9 antiche affiorano in Tanzania."}
{"id": "84096", "revid": "121195340", "url": "https://it.wikipedia.org/wiki?curid=84096", "title": "Cratone", "text": "I cratoni (dal greco \"kr\u00e0tos\" - robusto, rigido) sono le parti pi\u00f9 rigide, antiche e stabili della crosta continentale. Un cratone rappresenta un'ampia area geologica che per centinaia di milioni di anni non ha subito grandi modificazioni geologiche (sconvolgimenti tettonici, ripiegamenti...) e che \u00e8 sopravvissuta alla \"fusione\" e separazione di continenti e supercontinenti per almeno 500 milioni di anni.\nI cratoni, rigidi e stabili, si contrappongono agli \"orogeni\", instabili e deformabili, dove si originano le catene montuose.\nI cratoni si trovano generalmente all'interno dei continenti e sono composti da una crosta di rocce ignee sialiche come il granito, collegata a una sezione del mantello superiore. La litosfera nelle aree cratoniche pu\u00f2 estendersi in profondit\u00e0 da 150 a 320 km.\nIn ogni cratone lo scudo \u00e8 l'area di affioramento del basamento cristallino, mentre il tavolato o piattaforma, \u00e8 la parte dove al basamento sono sovrapposte rocce sedimentarie pi\u00f9 recenti. Nella letteratura geologica il termine cratone \u00e8 a volte usato, in maniera un po' ambigua, come sinonimo di scudo.\nSuddivisioni.\nI cratoni sono suddivisi geograficamente in province, ognuna delle quali \u00e8 definita come Arcona, Protona, Tectona in relazione all'et\u00e0 geologica:\nI cratoni pi\u00f9 antichi rivestono grande interesse per le compagnie minerarie, in quanto vi si possono trovare preziosi depositi di minerali e diamanti.\nLocalizzazioni.\nAlcuni cratoni, elencati per placca tettonica, includono:"}
{"id": "84098", "revid": "287204", "url": "https://it.wikipedia.org/wiki?curid=84098", "title": "Alois Riegl", "text": "Biografia.\nTipico esponente della cultura danubiano-austro-ungarica, Riegl deve la sua fama soprattutto alle teorie storico-artistiche che vedono nelle \"volont\u00e0 artistiche\" (\"Kunstwollen\") il fattore centrale della produzione artistica, inoltre fu il primo a introdurre come anche lo spettatore guardando un'opera d'arte si impegna in un processo mentale creativo chiamato \"la parte dell'osservatore\".\nGiurista di formazione, esponente delle teorie della pura visibilit\u00e0, esperto di tessuti, dal 1881 al 1886 fu membro dell'Istituto austriaco di ricerca storica e dal 1886 al 1897 lavor\u00f2 presso l\"\u00d6sterreichisches Museum f\u00fcr Kunst und Industrie\" (Museo austriaco per l'Arte e l'Industria), per un anno come volontario e poi come conservatore responsabile della sezione tessuti.\nAllievo di Robert Zimmermann e Max B\u00fcdinger, come borsista dell'Istituto austriaco di Roma, in citt\u00e0 studi\u00f2 i falsi della raccolta Ceccarelli.\nA questo periodo appartengono: \"Die mittelalterliche Kalenderillustration\", 1889; \"Altorientalische Teppiche\", 1891 e \"Stilfragen\", 1893, tradotto in italiano col titolo \"Problemi di stile\", Milano 1963, in esso, espone il principio del Kunstwollen (volont\u00e0 o intenzionalit\u00e0 artistica), ovvero dello specifico impulso artistico ed estetico irriducibile a fattori esterni di una determinata epoca.\nAbilitato nel 1889, divenne professore straordinario nel 1895 e ordinario nel 1897 all'Universit\u00e0 di Vienna.\nA questo periodo appartengono: \"Historische Grammatik der bildenden K\u00fcnste\", pubblicato postumo ed edito da K.M. Swoboda e Otto P\u00e4cht, 1966, manoscritti delle lezioni del 1897-98 e del 1899, edito in italia col titolo \"Grammatica storica delle arti figurative\", I traduzione italiana Bologna 1983 e Macerata 2008; \"Die sp\u00e4tr\u00f6mische Kunstindustrie nach den Funden in \u00d6sterreich\" in due volumi, 1901 e 1923, pubblicato in italiano col titolo \"Industria artistica tardoromana\", Firenze 1953 e ristampato come \"Arte Tardoromana\", Torino 1959. In questo, attraverso l'uso delle tracce e dei materiali pi\u00f9 anonimi, considerati maggiormente carichi di valore informativo, rivaluta il periodo storico preso in esame e per estensione tutti quei periodi definiti di \u00abdecadenza\u00bb, come il barocco o l'eclettismo ottocentesco, affermandone gli autonomi e positivi valori formali ed espressivi.\nSempre di questo periodo sono \"Die Entstehung der Barockkunst in Rom\", tratto dalle lezioni del 1901-02 e pubblicato nel 1908 e \"Das holl\u00e4ndische Gruppenportr\u00e4t\", 1902, in quest'ultimo analizza i legami fra la ritrattistica e lo sviluppo democratico sociale olandese, analizzando in base alla ricognizione dei caratteri \u00abesterni\u00bb e \u00abinterni\u00bb della composizione, i rapporti tra committenza, soggetti e pubblico, uno dei primi esempi di estetica della percezione.\nNel 1903 venne nominato presidente della \"Reale e Imperiale commissione per lo studio e la conservazione dei monumenti storici artistici dell'Austr\u00efa-Ungheria\".\nDello stesso anno \u00e8 \"Der moderne Denkmalkultus. Sein Wesen und seine Entstehung\", tradotto in italiano col titolo \"Il culto moderno dei monumenti. Il suo carattere e i suoi inizi\", Bologna 1981, nel saggio pone la scienza della conservazione dei monumenti come autonomo e specifico campo disciplinare, non pi\u00f9 ausiliario della storia dell'arte, anche se di questa emanazione. Inoltre parla del \"valore dell'antico\", o meglio del valore di vetust\u00e0 (dal tedesco \"Alterswert\"): un valore \u00absentimentale\u00bb, proprio del modo di sentire della massa della popolazione, non pi\u00f9 esclusivo, come il valore aristocratico degli antichi cultori d'arte, o specialistico, come il valore storico delle cerchie degli eruditi, ma un valore inedito, proprio della nuova formazione sociale, carico di implicazioni etiche e politiche, caratteristico del socialismo democratico cristiano.\nCollabor\u00f2 con importanti riviste, tra le quali la \"Jahrbuch der Kunsthistorischen Sammlungen des allerh\u00f6chsten Kaiserhauses\", \"Mitteilungen der K. u. K. Zentralkommission\", \"Arch\u00e4ologisch-epigraphische Mitteilungen aus \u00d6sterreich-Ungarn\".\nDotato di una chiara visione \u201cdanubiana\u201d dell'arte, priva di pregiudizi (per esempio, legati alla tendenza a dividere la storia dell'arte in storia per nazioni e per arti \u201cmaggiori\u201d e \u201cminori\u201d), Riegl contribu\u00ec in maniera primaria alla rivalutazione dell'arte \"tardo antica\", bizantina, barocca, ecc...\nLa teoria dei valori.\nSi ricorda lo storico soprattutto per la sua teoria dei valori (la \"DenkmalKultus\"), a cui si lega la sua battaglia contro il \"restauro stilistico\" (teoria di Viollet-le-Duc). Secondo Riegl il restauratore deve operare con la consapevolezza dell'esistenza di diversi valori, agendo attraverso il confronto dialettico tra questi. Il \"valore storico\" che invita a garantire la leggibilit\u00e0 del documento storico (richiedendo l'eventuale reintegrazione di parti mancanti o perdute); il \"valore d'antichit\u00e0\", invece, reclama in non-intervento (andando contro la stessa conservazione) per tutelare gli effetti causati dal passaggio del tempo (e dunque, a favore della \"patina\" tanto amata da John Ruskin); il \"valore di novit\u00e0\" asseconda gli istinti di ripristino e rifacimento, \u00e8 visibile nei restauri di Viollet-le-Duc; infine il \"valore d'uso\" garantisce la sopravvivenza del documento storico e non mero resto archeologico. Grazie al suo contributo teorico, in Austria si giunse alla prima sistematica legge nazionale di tutela dei monumenti."}
{"id": "84099", "revid": "416175", "url": "https://it.wikipedia.org/wiki?curid=84099", "title": "Nordeste", "text": "Nordeste () \u00e8 un comune portoghese di 4.920 abitanti (2011) situato nella regione autonoma delle Azzorre, situato nella parte nord orientale dell'Isola di S\u00e3o Miguel.\nLa citt\u00e0 di Nordeste \u00e8 posizionata ad est di Ponta Delgada e Vila Franca do Campo, a est di Ribeira Grande e nord-est di Furnas, una strada la collega a Ponta Delgada e Lagoa e a Ribeira Grande.\nNordeste ha una scuola, un liceo, un ginnasio, un ufficio postale e una piazza. La gran parte del territorio \u00e8 costituito da terreni agricoli e alcune foreste.\nParrocchia di Nordeste.\nLa parrocchia ha una popolazione di 1.383 abitanti (2001), la superficie \u00e8 21,03\u00a0km\u00b2, la densit\u00e0 \u00e8 65,8 ab/km\u00b2.\nLe parrocchie pi\u00f9 vicine sono:\nCollegamenti esterni.\n azoren.online"}
{"id": "84102", "revid": "1272592", "url": "https://it.wikipedia.org/wiki?curid=84102", "title": "San Nicol\u00f2", "text": ""}
{"id": "84103", "revid": "1305772", "url": "https://it.wikipedia.org/wiki?curid=84103", "title": "San Pancrazio (disambigua)", "text": ""}
{"id": "84105", "revid": "287204", "url": "https://it.wikipedia.org/wiki?curid=84105", "title": "San Pier", "text": ""}
{"id": "84106", "revid": "193517", "url": "https://it.wikipedia.org/wiki?curid=84106", "title": "San Piero", "text": ""}
{"id": "84108", "revid": "697352", "url": "https://it.wikipedia.org/wiki?curid=84108", "title": "San Polo", "text": ""}
{"id": "84109", "revid": "1305772", "url": "https://it.wikipedia.org/wiki?curid=84109", "title": "San Potito (disambigua)", "text": ""}
{"id": "84110", "revid": "228587", "url": "https://it.wikipedia.org/wiki?curid=84110", "title": "San Salvatore", "text": ""}
{"id": "84111", "revid": "1609015", "url": "https://it.wikipedia.org/wiki?curid=84111", "title": "San Sebastiano (disambigua)", "text": ""}
{"id": "84112", "revid": "1516566", "url": "https://it.wikipedia.org/wiki?curid=84112", "title": "San Secondo (disambigua)", "text": "Con il nome San Secondo ci si pu\u00f2 riferire a:"}
{"id": "84113", "revid": "47767", "url": "https://it.wikipedia.org/wiki?curid=84113", "title": "San Severino", "text": ""}
{"id": "84114", "revid": "125693870", "url": "https://it.wikipedia.org/wiki?curid=84114", "title": "San Valentino", "text": ""}
{"id": "84115", "revid": "52606", "url": "https://it.wikipedia.org/wiki?curid=84115", "title": "San Vincenzo", "text": ""}
{"id": "84116", "revid": "228587", "url": "https://it.wikipedia.org/wiki?curid=84116", "title": "San Zeno (disambigua)", "text": ""}
{"id": "84117", "revid": "599013", "url": "https://it.wikipedia.org/wiki?curid=84117", "title": "San Zenone", "text": ""}
{"id": "84120", "revid": "2225", "url": "https://it.wikipedia.org/wiki?curid=84120", "title": "Ethan e Joel Coen", "text": ""}
{"id": "84122", "revid": "124714814", "url": "https://it.wikipedia.org/wiki?curid=84122", "title": "Ansano di Siena", "text": "Non abbiamo notizie precise di Sant'Ansano, se non che fosse romano e che provenisse da una famiglia agiata di nome Anicia. Il resto \u00e8 in buona parte tradizione orale non suffragata da documenti storici. \u00c8 il santo patrono della citt\u00e0 di Siena.\nBiografia.\nSarebbe nato nel 284, figlio del senatore Tranquillino della famiglia Anicia, e avrebbe professato gi\u00e0 giovanissimo la fede in Cristo. Il periodo storico non era ottimale per i cristiani: l'Impero romano in crisi politica e militare non poteva vedere di buon occhio chi parlava di amore universale, di pace e adorava un Uomo morto in croce, considerata questa una morte infamante. Per di pi\u00f9, i cristiani si rifiutavano di considerare l'Imperatore come una divinit\u00e0.\nVenuto a contatto col cristianesimo a causa della matrona Massima, sarebbe stato scoperto e denunciato dallo stesso Tranquillino. Nel 302 Massima trovava il martirio, mentre Ansano, riuscito a fuggire, si sarebbe diretto lungo la Via Cassia prima a Bagnoregio (VT) e quindi ad Allerona, nei pressi di Orvieto.\nSecondo la leggenda devozionale, su invito di un angelo, si sarebbe quindi diretto a Siena dove si sarebbe unito ai parenti di papa Lucio I martire nel 254. A Siena Ansano inizi\u00f2 a predicare il Vangelo e a battezzare i primi cristiani. Numerosi furono i battesimi, tanto che Ansano si merit\u00f2 il titolo di \"battezzatore dei Senesi\".\nMa anche a Siena si ritrov\u00f2 osteggiato, tanto da dover sostenere la \"prova del fuoco e dell'olio bollente\" dalla quale sarebbe uscito illeso. La tradizione dice che questa prova fu sostenuta nella zona della strada che oggi si chiama \"Fosso di Sant'Ansano\". Tuttavia questo non bast\u00f2 alle autorit\u00e0 romane ed egli fu imprigionato, su ordine del proconsole Lisia, in una torre che per tradizione \u00e8 stata localizzata in via San Quirico, accanto alla piccola chiesa che ha preso appunto il nome di Chiesa delle Carceri di Sant'Ansano. Da questa torre avrebbe battezzato i senesi convertiti. Di qui, sarebbe uscito solo il 1\u00ba dicembre 304 (o del 303, secondo altre notizie), destinato al martirio per decapitazione nella localit\u00e0 di Dofana, dove in seguito \u00e8 sorta la cappella in suo nome.\nLe reliquie.\nIl corpo rimase sepolto per secoli a Dofana, nella Pieve a lui intitolata che fino al 1975 si trovava nel territorio della diocesi di Arezzo, fino a quando nel 1107 il vescovo di Siena, Gualfredo, e quello di Arezzo, Gualtiero, si accordarono sul possesso delle reliquie: i senesi poterono andare a recuperare i resti di sant'Ansano (si narra del 6 febbraio) e li traslarono nel Duomo. La testa del santo fu invece portata ad Arezzo. Nel 1359 il corpo di Ansano fu bruciato da un fulmine. Rimangono il braccio sinistro a Dofana e quello destro a Siena. Un dito si conserva nella Pieve di San Giovanni Battista a Sant'Ansano, nel comune di Vinci.\nCulto.\nIl culto al giovane martire, le cui spoglie furono conservate per secoli nella Pieve di Dofana, \u00e8 testimoniato gi\u00e0 dal secolo V nei documenti relativi alle controversie fra i vescovi di Siena e di Arezzo, circa il possesso e la giurisdizione del territorio dove tutt'oggi sorge la Pieve. Chiese e cappelle a lui intitolate sono sorte sia in Toscana che fuori dalla regione. Oltre a Bagnoregio, Allerona di cui \u00e8 anche patrono, e Siena, luoghi dove Ansano predic\u00f2 e mor\u00ec, si annoverano chiese di Sant'Ansano a Spoleto, a Seravezza (LU), a Monte Aceraia nel comune di Borgo San Lorenzo, a Fiesole (FI) e Petrignano del Lago (PG). \u00c8 il patrono principale della Citt\u00e0 e dell'Arcidiocesi di Siena e la memoria liturgica ricorre il 1\u00ba dicembre. A Siena la festa di Sant'Ansano segna anche l'inizio dell'anno contradaiolo.\n\u00c8 inoltre anche il patrono del comune di Anzano di Puglia, dove, venerato con il nome di Anzano, il culto \u00e8 stato ripristinato dal 2006, dopo il ritrovamente e il restauro di un'antica statua forse ottocentesca. Il detto del giorno di sant'Anzano \u00e8 (nel dialetto locale): \"Sant'Anzan, vruoccl e patan\" (\"Sant'Anzano, broccoli e patate\"). Sempre il giorno di Sant'Anzano si organizzano in ogni quartiere del paese dei fal\u00f2 in onore del santo."}
{"id": "84126", "revid": "4175", "url": "https://it.wikipedia.org/wiki?curid=84126", "title": "Le due torri", "text": ""}
{"id": "84127", "revid": "709565", "url": "https://it.wikipedia.org/wiki?curid=84127", "title": "Il ritorno del re", "text": ""}
{"id": "84128", "revid": "226458", "url": "https://it.wikipedia.org/wiki?curid=84128", "title": "Ansano", "text": "Origine e diffusione.\nL'etimologia del nome rimane incerta. Potrebbe avere origini germaniche, forse correlate all'elemento \"ans\" (\"dio\"), mentre secondo altre fonti sarebbe di derivazione latina, con il significato di \"orecchiuto\" oppure derivante da \"Antianus\", cio\u00e8 \"abitante di Anzio\". \nLa sua diffusione \u00e8 collegata al culto di sant'Ansano, patrono di Siena, per cui \u00e8 accentrato in Toscana in generale e nel senese in particolare.\nOnomastico.\nL'onomastico si pu\u00f2 festeggiare il 1\u00ba dicembre in onore di sant'Ansano, martire romano presso Siena"}
{"id": "84136", "revid": "2225", "url": "https://it.wikipedia.org/wiki?curid=84136", "title": "La compagnia dell'anello", "text": ""}
{"id": "84152", "revid": "887364", "url": "https://it.wikipedia.org/wiki?curid=84152", "title": "Il ritorno del re (film)", "text": ""}
{"id": "84156", "revid": "887364", "url": "https://it.wikipedia.org/wiki?curid=84156", "title": "Le due torri (film)", "text": ""}
{"id": "84158", "revid": "21880", "url": "https://it.wikipedia.org/wiki?curid=84158", "title": "Em\u00f9 dell'isola di Kangaroo", "text": ""}
{"id": "84159", "revid": "2225", "url": "https://it.wikipedia.org/wiki?curid=84159", "title": "La compagnia dell'Anello", "text": ""}
{"id": "84162", "revid": "471", "url": "https://it.wikipedia.org/wiki?curid=84162", "title": "Gerbert d'Aurillac", "text": ""}
{"id": "84170", "revid": "842", "url": "https://it.wikipedia.org/wiki?curid=84170", "title": "Mosi-oa-Tunya", "text": ""}
{"id": "84171", "revid": "93685", "url": "https://it.wikipedia.org/wiki?curid=84171", "title": "L'incontro (Pablo Picasso)", "text": ""}
{"id": "84179", "revid": "339392", "url": "https://it.wikipedia.org/wiki?curid=84179", "title": "Pigoscelide dell'Antartide", "text": ""}
{"id": "84182", "revid": "38120", "url": "https://it.wikipedia.org/wiki?curid=84182", "title": "Rock'n'roll", "text": ""}
{"id": "84194", "revid": "367445", "url": "https://it.wikipedia.org/wiki?curid=84194", "title": "Programma (informatica)", "text": "Un programma, in informatica, \u00e8 un procedimento algoritmico applicato ad un problema dato da automatizzare, tipicamente codificato in una serie di linee di codice scritte in un certo linguaggio di programmazione da un programmatore in fase di programmazione a formare un \"software\", che pu\u00f2 essere eseguito da un elaboratore, ricevendo in \"input\" determinati dati e restituendo in \"output\" gli eventuali risultati ottenuti a seguito dell'esecuzione/elaborazione delle sue istruzioni.\nDescrizione.\nUn programma \u00e8 un insieme di linee di codice a loro volta costituite da un insieme di istruzioni. Il problema deve essere risolvibile attraverso un algoritmo affinch\u00e9 un programmatore possa codificarlo in istruzioni in un linguaggio di programmazione; in questa fase - detta programmazione - viene realizzato il codice sorgente del programma che definisce il suo flusso di esecuzione.\nIl termine indica una sequenza logicamente ordinata di comandi, istruzioni e operazioni e differisce dal termine - pi\u00f9 generico - di software in quanto un programma \u00e8 un software che pu\u00f2 essere caricato nella memoria RAM per essere eseguito sotto forma di processo, includendo quindi anche quei programmi che girano in background come ad esempio in un sistema operativo in esecuzione come a es. le librerie. Analogamente differisce dal termine \"applicazione\" il quale viene usato normalmente nella prospettiva dell'utente finale per intendere un servizio di cui questi pu\u00f2 usufruire, a prescindere dal fatto che questo sia realizzato da un solo programma o da un insieme di programmi - e infatti i programmi operanti su sistemi embedded non sono dunque applicazioni per l'utente ma consentono comunque la funzionalit\u00e0 del dispositivo. In questo caso l'applicazione si compone di un'interfaccia utente e di un nucleo elaborativo. L'espressione \"sistema software\" \u00e8 usata poi, di norma, per indicare esplicitamente una collezione di componenti software come programmi, librerie, file e altro, interagenti fra loro.\nScrittura.\nUn programma per essere scritto deve rispettare la sintassi e la semantica del particolare linguaggio di programmazione scelto. Errori di scrittura vengono poi rilevati e segnalati in fase di compilazione o interpretazione. Il presupposto base per la corretta scrittura e funzionalit\u00e0 del programma, secondo le specifiche desiderate, \u00e8 anche la corretta elaborazione a monte dell'algoritmo di risoluzione del problema da automatizzare.\nCompilazione/interpretazione e linking.\nL'esecuzione del codice, una volta precompilato, compilato e/o interpretato, avviene sequenzialmente nel rispetto di selezioni/controlli e iterazioni; spesso inoltre il codice risulta altamente concatenato ovvero il risultato di una certa istruzione (ad es. il valore di una certa variabile) \u00e8 sfruttato come input o \u00e8 propedeutico a istruzioni successive secondo la logica del divide et impera.\nEsecuzione.\nUn programma scritto in linguaggio assembly o in un linguaggio di programmazione ad alto livello (codice sorgente), pu\u00f2 essere eseguito solo compilando il codice sorgente in codice oggetto ovvero traducendolo in linguaggio macchina che dar\u00e0 vita poi al programma eseguibile, oppure servendosi di un interprete."}
{"id": "84200", "revid": "124848470", "url": "https://it.wikipedia.org/wiki?curid=84200", "title": "Giancarlo De Carlo", "text": "\u00c8 stato tra i primi a sperimentare e applicare in architettura la partecipazione da parte degli utenti alle fasi di progettazione. \u00c8 conosciuto internazionalmente per essere stato uno dei membri pi\u00f9 attivi del movimento Team X che oper\u00f2 la prima vera rottura con il Movimento Moderno e le tesi funzionaliste di Le Corbusier a partire dall'ultimo dei Congressi CIAM a Otterlo (NL) nel 1959.\nPer la sua capacit\u00e0 di instaurare sempre delle relazioni forti tra teoria e pratica non convenzionali si \u00e8 imposto come uno tra i pensatori pi\u00f9 acuti dell'architettura italiana. \u00c8 padre dello scrittore Andrea De Carlo.\nBiografia.\nNato a Genova poco dopo la fine della prima guerra mondiale da padre siciliano e madre piemontese, visse tra la sua citt\u00e0 natale, Livorno e Tunisi sino all'et\u00e0 di vent'anni. Nel 1939 si iscrive al Politecnico di Milano dove si laurea in ingegneria nel 1943. Durante la seconda guerra mondiale \u00e8 arruolato come ufficiale di Marina. In seguito all'armistizio dell'8 settembre 1943 entra in clandestinit\u00e0 prendendo parte alla Resistenza con il Movimento di Unit\u00e0 Proletaria a cui partecipano anche altri architetti milanesi come Franco Albini e Irenio Diotallevi. Successivamente organizza a Milano un gruppo partigiano di ispirazione anarchico-libertaria (le Brigate Matteotti) insieme a Giuseppe Pagano.\nAlla fine della guerra pubblica a Milano \"Le Corbusier. Antologia critica degli scritti\" e comincia a frequentare il movimento anarchico partecipando ai primi convegni italiani a Carrara. La sua sar\u00e0 sempre un'adesione critica al pensiero libertario vicino alle tesi di Kropotkin ed \u00e8 in questo periodo che comincia la sua collaborazione alla rivista anarchica \"Volont\u00e0\" in cui cerca di lanciare nuove idee sociali per la ricostruzione e l'incessante bisogno di alloggi popolari. Collabora in maniera saltuaria alle riviste di architettura \"Domus\" e \"Casabella\" e pubblica una monografia critica su William Morris.\nNel 1948 riprende gli studi all'Istituto Universitario d'Architettura di Venezia dove si laurea nel 1949. Due anni prima prende parte all'VIII Triennale di Milano con tre progetti, mai realizzati, per il quartiere QT8. Nel 1950 apre un proprio studio a Milano. Nel 1951 organizza per la IX Triennale di Milano una mostra sull'architettura spontanea e tre anni dopo, nell'edizione successiva, presenta tre cortometraggi scritti con Elio Vittorini in cui, in pieno stile dell'epoca, denuncia le derive possibili di una metropoli moderna gestita da burocrati e tecnici in cui l'interesse per l'uomo non \u00e8 prioritario, e esorta lo spettatore ad agire in prima persona. Nel 1952 nasce il figlio Andrea.\nNel 1955 ottiene una cattedra in urbanistica allo IUAV che manterr\u00e0 fino al 1983 venendo a contatto e spesso scontrandosi con i maggiori nomi dell'architettura e urbanistica italiana come Giuseppe Samon\u00e0, Carlo Scarpa, Bruno Zevi e Paolo Portoghesi. Tra il 1952 e il 1960 fa parte della nuova generazione invitata a partecipare al CIAM. Egli prende parte ai prestigiosi congressi grazie alla presentazione fatta da Ernesto Nathan Rogers il quale nello stesso periodo lo inserisce anche nel comitato di redazione di \"Casabella-Continuit\u00e0\", ruolo che abbandoner\u00e0 nel 1956 in seguito ad aspri contrasti con lo stesso Rogers. Nello stesso periodo fa parte del Movimento di Studi per l'Architettura (MSA) che raggruppa vari giovani architetti milanesi in linea con i principi del Movimento Moderno e in aperto contrasto con l'esperienza romana dell'Associazione per l'Architettura Organica (APAO) di Bruno Zevi che si rif\u00e0 invece alle idee innovative di Frank Lloyd Wright.\nNel 1956, quale membro italiano dei CIAM, presenta un suo progetto di un complesso di case popolari a Matera in cui tutti i principi di le Corbusier vengono ignorati a discapito di un'attenzione specifica al contesto geografico, sociale e climatico della regione. \u00c8 chiaramente una forte rottura con la vecchia generazione di architetti e del mito di un modello di architettura internazionale unico (International Style). Nel congresso del 1956 \u00e8 segnata cos\u00ec la fine dei CIAM e l'inizio del Team X che raggruppa tutta la nuova generazione invitata a partecipare all'ultimo congresso (il decimo per l'appunto) e che pretende un nuovo tipo di architettura, che si adatti meglio alle condizioni sociali e ambientali locali e in cui l'uomo non sia ridotto a una figura astratta o un insieme di misure standard.\nNel 1964 \u00e8 incaricato del primo Piano Regolatore Generale della citt\u00e0 di Urbino. Fece parte, inoltre, del comitato scientifico dell'Istituto lombardo di studi economici e sociali.\nDal 1965 \u00e8 incaricato di progettare il campus e le strutture della nuova Universit\u00e0 di Urbino. Nel progetto il campus si fonde con il paesaggio, inserendosi fisicamente nelle colline. \u00c8, quello del campus universitario di Urbino, un progetto che lo vedr\u00e0 impegnato per molti anni della sua vita, e che gli dar\u00e0 il suo primo vero riconoscimento internazionale. Negli anni seguenti sviluppa il progetto della casa del filosofo Livio Sichirollo e del quartiere \"La Pineta\".\nNel 1968, durante la rivolta studentesca, cerca un dialogo costruttivo con i propri studenti e pubblica una serie di testi e saggi in cui teorizza una gestione dell'architettura pi\u00f9 democratica e aperta e mette in discussione l'insegnamento tradizionale: \"La piramide rovesciata\", \"Ordine, Istituzione, Educazione, Disordine\", \"Il pubblico dell'architettura\" e \"Un'architettura della partecipazione\".\nDal 1970, insieme a Domenico De Masi, Fausto Colombo e Valeria Fossati Bellani e agli operai e le loro famiglie, costruisce le case per lavoratori \"Matteotti\" a Terni. Si tratta del primo esempio realizzato di architettura partecipata in Italia che si rivela un successo e che poi ripeter\u00e0 con risultati e procedure diverse nel 1972 per il Piano Regolatore di Rimini e nel 1979 per il recupero dell'isola di Mazzorbo a Venezia.\nDal 1976 fonda l'ILAUD (o I.L.A. &amp; U.D., \"International Laboratory of Architecture &amp; Urban Design\"), un laboratorio internazionale di architettura e disegno urbano, basato sui principi del Team X, che per 27 anni si svolge ogni estate in Italia (negli anni si \u00e8 svolto a Venezia, Siena, Urbino, ecc.) allo scopo di svolgere un'attivit\u00e0 di ricerca continua attraverso il confronto teorico e progettuale tra le nuove generazioni delle pi\u00f9 prestigiose scuole di architettura europee e americane.\nNel 1978 fonda e dirige la rivista \"Spazio e societ\u00e0\" attraverso la quale per pi\u00f9 di vent'anni manterr\u00e0 attiva la rete di relazione creatasi con il Team X e garantendo una voce alternativa e indipendente nel panorama architettonico europeo.\nA Siena fu incaricato del progetto del nuovo quartiere periferico di San Miniato che, a esecuzione quasi completata da parte del comune di Siena, egli critic\u00f2 per la sua attuazione pratica e dal quale si dissoci\u00f2 in seguito.\nNel 1984 accett\u00f2 l'incarico dall'Universit\u00e0 degli Studi di Catania per il progetto di recupero del Monastero di San Nicol\u00f2 l'Arena, sede dell'attuale DISUM - Dipartimento di Scienze Umanistiche.\nPi\u00f9 volte invitato nelle universit\u00e0 di tutto il mondo per conferenze e incontri, ha ricevuto numerosi premi e riconoscimenti. Nel 2004 il Centre Pompidou di Parigi gli dedica una mostra monografica e a Roma, tre giorni prima della sua morte, il 1\u00ba giugno 2005, \u00e8 inaugurata una grande mostra retrospettiva in cui lo stesso De Carlo ha curato l'allestimento e la scelta non cronologica dell'esposizione.\nArchitettura.\nGiancarlo De Carlo \u00e8 sempre stato una personalit\u00e0 scomoda nell'ambito dell'architettura italiana e non \u00e8 mai sceso a compromessi che potevano intaccare la coerenza delle proprie idee. Per questo motivo ha dovuto rinunciare alla realizzazione di molti progetti, come per esempio il piano regolatore di Rimini. Come mina vagante, \u00e8 sempre sfuggito a una classificazione univoca del proprio lavoro; accomunato ai \"brutalisti\" in un primo momento, ha sempre rifiutato questo termine e durante tutte le fasi storiche dell'architettura italiana non ha mai preso parte a una qualsiasi corrente di moda, preferendo eclissarsi e lavorare di meno (come durante la moda post-modernista degli anni ottanta o le correnti High-Tech e decostruttiviste seguenti).\nIn particolare, durante tutti gli anni ottanta e novanta, grazie alla rivista da lui fondata \"Spazio e societ\u00e0\" e attraverso l'ILAUD, riusc\u00ec a costituire un gruppo di riflessione e ricerca totalmente indipendente e controcorrente rispetto alle tendenze architettoniche del momento. In questo modo si pose come un riferimento internazionale importante per molte persone venute da molteplici discipline.\nHa avuto un'impronta personale di approccio all'architettura che pu\u00f2 essere considerata una costante della cultura architettonica italiana, fatta di prese di posizione particolari e non di vere e proprie scuole di pensiero. Nonostante tutto, egli si inserisce in alcune correnti di superamento e critica del razionalismo italiano che si sono sviluppate a partire dagli anni Sessanta in poi.\nNonostante abbia passato quasi tutta la sua vita a Milano, non ha mai costruito niente in questa citt\u00e0. A causa delle sue posizioni intransigenti, non ha mai trovato un appoggio solido nell'amministrazione milanese e anche la sua morte \u00e8 passata quasi inosservata.\nOltre a essere uno dei primi architetti in Europa a teorizzare e praticare la partecipazione degli utenti nelle fasi di progettazione, in particolare per i progetti di Terni, Rimini e Mazzorbo, De Carlo sosteneva che il progetto andava cercato sempre \"per tentativi\" non limitandosi a rinchiudersi in una soluzione rigida.\nFu duramente attaccato da Vittorio Sgarbi, il quale lo accusava di avere rovinato l'armonia e la bellezza del centro storico di Urbino. De Carlo considerava invece che la sua attivit\u00e0 avesse impedito una museificazione dell'ambiente costruito della cittadina e una distruzione sociale della stessa.\nNel 1995, a seguito di una sua partecipazione al progetto di recupero del centro storico di Palermo, progetto mai finalizzato a causa di intoppi burocratici e politici, pubblica il libro \"il Progetto Kalhesa\" sotto lo pseudonimo di Ism\u00e9 Gimdalcha dove racconta in chiave fantastica e ironica le vicissitudini del progetto.\nArchivio.\nIl fondo \"Giancarlo De Carlo\" \u00e8 stato prodotto negli anni presso lo studio professionale di Giancarlo De Carlo di Milano a partire dal 1950. Nel 1998 per volont\u00e0 dello stesso architetto \u00e8 stato depositato in comodato all'Archivio Progetti dello IUAV di Venezia (Istituto Universitario di Architettura di Venezia). Fatto oggetto di un intervento di riordino e inventariazione analitica (1998-2003), l'archivio \u00e8 dal 2004 a disposizione per la consultazione di studenti, studiosi e ricercatori. Nell'occasione della chiusura del lavoro archivistico \u00e8 stato pubblicato, nella collana editoriale dell'Archivio Progetti, anche l'inventario a stampa del fondo (Francesco Samassa ed., Il Poligrafo editore, Padova 2004) e la banca dati inventariale \u00e8 stata pubblicata on line a partire dal sito dell'Archivio Progetti IUAV https://sbd.iuav.it/ .\nScritti.\nGiancarlo De Carlo fu pubblicista estremamente attivo e prolifico.\nI suoi scritti sono innumerevoli e, oltre ai libri, scrisse in molte riviste di architettura, tra cui si ricorda Casabella, Domus e Spazio e societ\u00e0 - di cui fu il fondatore e principale motore. Scrisse, inoltre, su quotidiani, settimanali, e bollettini universitari. Di seguito si presenta una selezione dei maggiori libri."}
{"id": "84201", "revid": "2225", "url": "https://it.wikipedia.org/wiki?curid=84201", "title": "Premi Oscar", "text": ""}
{"id": "84202", "revid": "6842", "url": "https://it.wikipedia.org/wiki?curid=84202", "title": "Periferiche", "text": ""}
{"id": "84203", "revid": "729019", "url": "https://it.wikipedia.org/wiki?curid=84203", "title": "ILAUD", "text": "ILAUD (o I.L.A. &amp; U.D. International Laboratory of Architecture and Urban Design) \u00e8 l'acronimo di Laboratorio Internazionale di Architettura e Progettazione Urbana. Fondato e sempre diretto da Giancarlo De Carlo nel 1976 ha rappresentato un laboratorio/scuola basato sui concetti che avevano portato alla fondazione del Team X. Il laboratorio, in 27 anni di attivit\u00e0 (dal 1976 al 2003), ha accolto alcuni tra i nomi pi\u00f9 prestigiosi dell'architettura internazionale, oltre a autori provenienti da altri rami della cultura (come fu il caso di Karlheinz Stockhausen), portando studenti di tutto il mondo a riflettere e progettare in Italia.\nL'ILAUD ha avuto laboratori/scuola, in maniera sistematica, ogni anno durante il periodo estivo in alcune tra le citt\u00e0 italiane pi\u00f9 suggestive:\nL'ILAUD ha realizzato due incarichi professionali:\nL'ILAUD ha, inoltre, promosso attivit\u00e0 seminariale e ha prodotto numerose pubblicazioni come risultato delle attivit\u00e0 di ricerca. Tra le pubblicazioni si ricordano gli YEAR BOOKS, che registravano le attivit\u00e0, le conferenze ed i progetti realizzati durante i 'residential courses'.\nDopo la morte del fondatore e guida dell'ILAUD - Giancarlo De Carlo - le attivit\u00e0 si sono ridotte, seppure l'organizzazione \u00e8 ancora attiva."}
{"id": "84205", "revid": "709565", "url": "https://it.wikipedia.org/wiki?curid=84205", "title": "Laborare est orare", "text": "Laborare est orare: frase tardo latina, dal significato letterale: \u00ab\"lavorare \u00e8 pregare\"\u00bb e senso traslato \u00ab\"anche il lavoro, se fatto con la giusta intenzione, \u00e8 una preghiera\"\u00bb.\nLa frase ha probabilmente origine dal motto dei monaci benedettini, \u00ab\"ora et labora\"\u00bb (prega e lavora). Si noti come il significato di \"labor\" dall'originale \"fatica\" era gi\u00e0 passato a quello dell'odierno \"lavoro\". \nMentre i benedettini intendevano dire che il monaco non doveva unicamente ritirarsi in preghiera, ma comunque sostentarsi, in questa versione viene in un certo senso presupposto il valore assoluto del lavoro."}
{"id": "84207", "revid": "924361", "url": "https://it.wikipedia.org/wiki?curid=84207", "title": "Fluctuat nec mergitur", "text": "Fluctuat nec mergitur (traduzione: \u00c8 sbattuta dalle onde ma non affonda) \u00e8 una locuzione latina. \u00c8 il motto della citt\u00e0 di Parigi, capitale della Francia. \nLo stemma che accompagna questo motto raffigura una nave - - che galleggia fra i flutti.\nLa frase ricorre per imprese che, anche se ostacolate e contrariate, si spera di poter condurre finalmente in porto.\nQuesta locuzione latina \u00e8 utilizzata in diversi contesti: per esempio in psicoanalisi \u00e8 citata anche da Freud, e \"Scilicet\" \u00e8 il titolo della rivista fondata da Jacques Lacan nel 1968. \u00c8 inoltre il motto dell'ormai classico libro di Albert Messiah sulla meccanica quantistica.\nDopo gli attentati del 13 novembre 2015 la frase \u00e8 diventata emblematica della capacit\u00e0 di Parigi di reagire, unita, di fronte alle avversit\u00e0. \u00c8 stata infatti dipinta dai manifestanti sui muri della citt\u00e0 e in Place de la R\u00e9publique nei giorni successivi. \u00c8 stata inoltre proiettata tramite un fascio di luce sulla Tour Eiffel, illuminata per l'occasione con i colori del tricolore francese, e utilizzata come catchphrase per il documentario \"13 novembre: Attacco a Parigi\", incentrato appunto sugli attentati terroristici del 2015."}
{"id": "84209", "revid": "1448629", "url": "https://it.wikipedia.org/wiki?curid=84209", "title": "Ricerca scientifica", "text": "La ricerca scientifica \u00e8 un'attivit\u00e0 condotta da scienziati, ricercatori o altri studiosi avente lo scopo di scoprire, interpretare e revisionare fatti, eventi, per poi trascriverli. Comportamenti e teorie relative a qualunque ambito della conoscenza e dell'esperienza umana (sebbene il senso comune tenda a restringerla all'ambito della natura), usando metodi intersoggettivi e condivisi, cio\u00e8 basati sul metodo scientifico.\nSi tratta della metodologia usata per accrescere la conoscenza all'interno della scienza ed \u00e8 ritenuta, non solo in ambito economico, uno dei fattori chiave per la crescita e lo sviluppo della societ\u00e0 nel medio-lungo periodo in virt\u00f9 della sua potenziale capacit\u00e0 di fornire innovazione attraverso l'applicazione tecnologica e organizzata delle scoperte scientifiche, favorendo cos\u00ec il progresso della societ\u00e0 noto come progresso tecnico e scientifico. \nLa ricerca scientifica, specie se di base, \u00e8 portata avanti dalla comunit\u00e0 scientifica secondo sue proprie metodologie di valutazione della ricerca: i risultati vengono tipicamente pubblicati su apposite riviste scientifiche dopo attenta revisione paritaria da parte di specialisti del settore. Inoltre tali risultati vengono a volte fatti conoscere al pubblico tramite delle figure professionali, detti \"divulgatori scientifici\", che occupano un ruolo chiave nella divulgazione scientifica.\nIn un senso pi\u00f9 generale, il termine \"ricerca\" viene usato anche per indicare la raccolta di informazioni su un determinato soggetto.\nDescrizione.\nRicerca di base.\nLa \"ricerca di base\", conosciuta anche come ricerca pura o fondamentale, ha come obiettivo primario l'avanzamento della conoscenza e la comprensione teorica delle relazioni tra le diverse variabili in gioco in un determinato processo. \u00c8 esplorativa e pu\u00f2 essere indotta dalla curiosit\u00e0, dall'interesse e dall'intuito del ricercatore. Viene condotta senza un particolare scopo pratico previsto, anche se i suoi risultati possono avere ricadute applicative inaspettate. L'espressione \"di base\" indica che, attraverso la generazione di nuove teorie, la ricerca di base fornisce le fondamenta per ulteriori ricerche con ricadute applicative nel medio-lungo termine. Spesso la ricerca di base si fa a partire dalla conoscenza dello Stato dell'arte nel relativo campo di indagine, ossia il pi\u00f9 alto livello di conoscenza raggiunto fino a quel momento. \nTalora, la ricerca di base viene penalizzata dall'investitore privato, per gli elevati costi di avvio, i tempi e l'incertezza di sviluppi commerciali e industriali con una remunerazione adeguata del capitale di rischio. Spesso la ricerca di base ha applicazioni a distanza di anni e a volte anche di decenni.\nEsistono forme di partenariato pubblico-privato, a fronte delle quali l'investitore rischia una quota di capitale \"a fondo perduto\" per la ricerca di base, in cambio di un diritto di opzione su eventuali esiti di questa ricerca ritenuti interessanti. L'investitore acquisisce la propriet\u00e0 intellettuale, e l'obbligo di contrarre col soggetto pubblico ulteriori impegni di denaro e condizioni per la conclusione della ricerca di base, e il successivo sviluppo industriale.\nRicerca applicata.\nLa \"ricerca applicata\" \u00e8 svolta allo scopo di trovare soluzioni pratiche e specifiche. Il suo obiettivo primario non \u00e8 l'avanzamento della conoscenza teorica, bens\u00ec lo sfruttamento della conoscenza teorica gi\u00e0 acquisita a fini pratici cio\u00e8 essenzialmente per lo sviluppo in ambito tecnico della relativa tecnologia. \u00c8 generalmente di tipo descrittivo e basata su precedenti ricerche di base. Solitamente viene eseguita in ambiente industriale oppure in universit\u00e0 con finanziamenti provenienti da industrie interessate. Spesso il confine tra ricerca di base e ricerca applicata non \u00e8 cos\u00ec netto e il criterio per classificare una determinata ricerca \u00e8 piuttosto definito dal presunto intervallo di tempo in cui la ricerca si dovr\u00e0 sviluppare prima di portare a ricadute applicative..\nDewey si sofferma sul problema tra scienza pura e scienza applicata. Il suo ragionamento pu\u00f2 essere sintetizzato cos\u00ec:\nRicerca teorica e sperimentale.\nIn taluni ambiti come quello delle scienze dure come la fisica e le scienze della terra si assiste alla differenziazione tra \"ricerca teorica\", che si occupa di sviluppare modelli teorico-interpretativi (es. modelli matematici o modelli fisici) di fenomeni fisici sotto forma di teorie fisiche (es. fisica teorica) e \"ricerca sperimentale\" che mira all'osservazione dei fenomeni fisici naturali che verranno interpretati dal filone teorico oppure alla conferma sperimentale di teorie fisiche precedentemente formulate (es. fisica delle particelle).\nRicerca clinica.\nLa ricerca clinica \u00e8 una procedura sperimentale in ambito sanitario e farmaceutico, avente per oggetto di studio il paziente e per obiettivo la conferma della validit\u00e0 di interventi medici volti a migliorare la risposta terapeutica.\nSviluppo precompetitivo.\nPer \"sviluppo precompetitivo\" si intendono le attivit\u00e0 dirette alla progettazione, sperimentazione, sviluppo e preindustrializzazione di nuovi prodotti, processi o servizi ovvero di modifiche sostanziali a prodotti, linee di produzione e processi produttivi, che comportino sensibili miglioramenti delle tecnologie esistenti.\nTali attivit\u00e0 si concretizzeranno nella realizzazione di progetti pilota e dimostrativi nonch\u00e9 di prototipi non commercializzabili e non comprendono modifiche di routine o modifiche periodiche apportate a prodotti, linee di produzione, processi di fabbricazione, servizi esistenti, anche se tali modifiche possono rappresentare miglioramenti, nonch\u00e9 rassegne dello stato dell'arte e redazioni sui criteri di valutazione tecnologica.\nNegli enti di ricerca sono presenti degli uffici che si occupano di valorizzazione in chiave economica dei risultati della ricerca scientifica e tecnologica.\nLuoghi di ricerca e valutazione.\nTipicamente luoghi di ricerca scientifica in tutti i campi sono le universit\u00e0, gli enti pubblici preposti (ad esempio in Italia CNR, ENEA, INFN, INAF, in passato CSELT, ecc..), i laboratori pubblici e privati o centri di ricerca. Centrale \u00e8 la figura del ricercatore cui si accede eventualmente dopo il conseguimento del dottorato di ricerca. Tutta la ricerca scientifica prodotta al mondo \u00e8 sottoposta a procedure di valutazione all'interno della comunit\u00e0 scientifica, tipicamente attraverso processi di revisione paritaria e successiva eventuale pubblicazione su riviste specializzate di settore."}
{"id": "84210", "revid": "1305772", "url": "https://it.wikipedia.org/wiki?curid=84210", "title": "Alice in Chains", "text": "Gli Alice in Chains sono un gruppo musicale grunge/alternative metal statunitense formatosi a Seattle nel 1987.\nInsieme a Nirvana, Pearl Jam e Soundgarden sono una delle band di maggior successo del cosiddetto \"Seattle Sound\" sebbene, a differenza di queste formazioni, si ispirassero pi\u00f9 all'heavy metal che non al punk rock o al rock psichedelico. Hanno a loro volta avuto un'influenza determinante su band quali Deftones, Godsmack, Staind, Drowning Pool, Queens of the Stone Age, Taproot, Seether e Adema.\nIl gruppo ha venduto oltre trentacinque milioni di dischi nel mondo.\nStoria.\nLe origini.\nIl cantante Layne Staley, dopo lo scioglimento nel 1986 della sua band chiamata Sleeze, forma gli Alice N' Chains, gruppo heavy metal dall'immagine tipicamente hair metal che suonava pezzi di W.A.S.P. e Armored Saint nei locali di Seattle. Staley la defin\u00ec, ironicamente, una band di travestiti che suonava speed metal. Durante una serata al \"Music Bank Rehearsal Studios\" Staley incontr\u00f2 il chitarrista Jerry Cantrell e gli propose di unirsi ad un gruppo funk da lui appena formato. Il chitarrista avrebbe accettato a patto che Staley, a sua volta, entrasse nel suo gruppo, i \"Diamond Lie\", nel quale militavano anche il batterista Sean Kinney ed il bassista Mike Starr.\nNel 1987 il gruppo funk di Staley si sciolse, permettendogli cos\u00ec di entrare nella band di Cantrell a tempo pieno. La nuova formazione cominci\u00f2 ad esibirsi in vari locali, riprendendo prima il nome della precedente band di Staley, Alice N' Chains, e trasformandolo poi nel definitivo Alice in Chains. Il gruppo firm\u00f2 un contratto con la Columbia Records nel 1989 e nel luglio del 1990 usc\u00ec il loro EP \"We Die Young\". Il pezzo che dava il titolo all'EP divenne popolare sulle radio che trasmettevano heavy metal.\nL'esordio e il successo.\nSempre nel 1990 venne realizzato il primo LP, \"Facelift\", da cui venne estratto il singolo di successo \"Man in the Box\", il cui video fu trasmesso da MTV. L'album venne supportato da un tour nel corso del quale la band apr\u00ec i concerti dei Van Halen e di Iggy Pop. Nel 1991 gli Alice in Chains effettuarono altre apparizioni live in America durante il \"Clash of the Titans\", in compagnia di Slayer, Anthrax e Megadeth.\nIn seguito gli Alice in Chains pubblicarono l'EP \"Sap\" (che vedeva l'unica apparizione di Alice Mudgarden, pseudonimo-sigla dietro cui si celavano come ospiti Mark Arm dei Mudhoney e Chris Cornell dei Soundgarden), raccolta di pezzi acustici, atipici per il \"sound\" della band. Il gruppo cominci\u00f2 a diventare sempre pi\u00f9 popolare a partire dal 1992, quando una delle loro nuove canzoni, \"Would?\", entr\u00f2 a far parte della colonna sonora del film \"Singles - L'amore \u00e8 un gioco\", del regista Cameron Crowe, che racconta le vite di alcuni single di Seattle. Questo contribu\u00ec a creare aspettative per il successivo LP del gruppo.\n\"Dirt\" e \"Jar of Flies\".\nPubblicato nel settembre del 1992, \"Dirt\", il secondo album del gruppo rappresenta un'evoluzione del caratteristico suono della band: pi\u00f9 pesante, distorto e \"rallentato\". Fu un successo sia per quanto riguarda la critica sia dal punto di vista commerciale. Tuttavia i testi dell'album, cos\u00ec oscuri e dominati dai temi della solitudine e della dipendenza, diedero adito a voci secondo cui Layne Staley fosse seriamente dipendente dall'eroina. Gran parte di queste voci successivamente risultarono vere. Stessa cosa vale per il bassista Mike Starr, che lasci\u00f2 la band proprio a causa della tossicodipendenza e venne sostituito da Mike Inez. Nel maggio del 2009 Mike Starr \u00e8 stato visto a New York suonare con entusiasmo in una cover band degli stessi Alice in Chains. Morir\u00e0 in un residence di Salt Lake City l'8 marzo 2011.\nDopo l'esibizione al Lollapalooza nel 1993, la scena della musica alternativa era pronta a ricevere dal quartetto di Seattle un altro album arrabbiato e potente. Ma con \"Jar of Flies\", uscito nel gennaio del 1994, la band sorprese il pubblico presentando un suono semi-acustico e meno opprimente, ricollegandosi al precedente EP, \"Sap\". Realizzato come un EP ma considerato dai fan alla stregua di un album (anche per la durata e il numero delle canzoni), \"Jar of Flies\" esord\u00ec al numero 1 delle classifiche, cosa mai successa prima ad un EP. Sebbene fosse stato scritto e registrato in un'unica settimana, i critici lo acclamarono come un capolavoro.\n\"Alice In Chains\" e l'inizio del declino.\nLa band non and\u00f2 in tour e questo port\u00f2 a nuove voci sulla dipendenza dall'eroina di Staley. Tuttavia, Staley si esib\u00ec qualche volta con i Mad Season, un \"supergruppo grunge\" da lui formato nel 1995, che includeva il chitarrista dei Pearl Jam Mike McCready, ed il batterista degli Screaming Trees Barrett Martin. Successivamente cambiarono il loro nome in Mad Season e realizzarono il loro unico album, \"Above\".\nNel novembre del 1995 gli Alice in Chains realizzarono un album omonimo, \"Alice in Chains\", \"ribattezzato\" dai fan come: \"Tripod\", per via dell'immagine del triste cane a tre zampe di Cantrell sulla copertina. L'album prosegue il percorso di evoluzione nel sound bilanciando le componenti melodiche con la sperimentazione, come in \"Sludge Factory\" (qualcuno considera il suono dell'album come un ibrido tra quello \"heavy\" di \"Dirt\" e quello acustico di \"Jar of Flies\"). Il disco debutt\u00f2 al numero 1 delle classifiche.\nAncora una volta il gruppo non sostenne l'album con un vero e proprio tour, ma con soli 7 concerti, in 4 dei quali fecero da spalla ai KISS. In definitiva questo sarebbe stato l'ultimo album ufficiale prodotto dagli Alice in Chains, sebbene abbiano scritto qualche altro pezzo, come \"Get Born Again\" e \"Died\", che pu\u00f2 essere trovato nella raccolta \"Music Bank\".\nLa morte di Staley.\nIl gruppo fece un'ultima comparsa pubblica, la prima in tre anni, con l'MTV Unplugged del 1996. Staley era visibilmente in cattive condizioni di salute, ma si sforz\u00f2 molto per rielaborare i pezzi pi\u00f9 duri della band in funzione della natura acustica dell'esibizione e cant\u00f2 una sorprendente versione di \"Down in a Hole\".\nStaley sprofond\u00f2 sempre pi\u00f9 nella depressione, dalla quale non si sarebbe mai ripreso, quando nel 1996 la sua ragazza mor\u00ec in seguito a un'endocardite batterica causata dall'uso di droga. Divenne estremamente solitario e raramente lasciava la sua casa di Seattle. La band non si sciolse mai ufficialmente ma, nonostante i tentativi di Jerry Cantrell di mantenersi in contatto con lui e tenere il gruppo unito, apparve chiaro che Staley non sarebbe mai pi\u00f9 ritornato. Cantrell cominci\u00f2 una carriera da solista pubblicando un proprio album, Boggy Depot nel 1998.\nL'ultima possibilit\u00e0 di vedere una riunione degli Alice in Chains si spense il 5 aprile 2002, quando Layne Staley mor\u00ec nella sua casa per overdose di eroina e cocaina, esattamente 8 anni dopo la morte di un'altra icona dell'era grunge, Kurt Cobain dei Nirvana. Dopo il decesso del cantante, i tre rimanenti membri intrapresero percorsi musicali differenti. Jerry Cantrell pubblic\u00f2 Degradation Trip, sempre nel 2002, un album molto pi\u00f9 maturo del precedente e che Cantrell dedic\u00f2 totalmente al suo compagno deceduto. Inez e Kinney entrarono a far parte di un altro gruppo di stampo grunge, gli Spys4Darwin.\nIl ritorno.\nNel febbraio 2005 Jerry Cantrell, Mike Inez e Sean Kinney hanno organizzato un inaspettato concerto con lo scopo di raccogliere fondi per le vittime dello Tsunami che ha colpito il sud-est asiatico il 26 dicembre 2004. Per l'occasione si alternarono alla voce i cantanti dei Tool, dei Puddle of Mudd e dei Damageplan.\nA distanza di un anno il gruppo si prepar\u00f2 a esibirsi di nuovo negli Stati Uniti per un concerto tributo alle Heart, duo femminile che aveva collaborato con la band negli anni novanta. Per questa speciale esibizione gli Alice in Chains chiamarono alla voce William DuVall, cantante dei Comes with the Fall, che fece anche da secondo chitarrista.\nNonostante la sua presenza, il gruppo chiese la collaborazione a membri di gruppi metal di livello mondiale. Al Rock am Ring del 2006 James Hetfield prest\u00f2 la sua voce per \"Would?\", mentre in un'altra occasione fu Phil Anselmo ad interpretare il pezzo.\nIl mixaggio del nuovo album venne terminato nell'aprile del 2009 per essere pubblicato il 29 settembre dello stesso anno sotto il titolo di \"Black Gives Way to Blue\" con la Virgin/EMI. La mattina del 30 giugno 2009 gli Alice in Chains resero disponibile su iTunes e Amazon il loro singolo \"A Looking in View\". La nuova traccia, lunga poco pi\u00f9 di sette minuti, mantiene lo schema classico delle composizioni degli Alice in Chains, con in pi\u00f9 il tocco di originalit\u00e0 apportato dal timbro vocale di DuVall. Il 17 agosto venne pubblicata \"Check My Brain\", gi\u00e0 eseguita alcune volte dalla band nelle prestazioni live dei giorni precedenti.\nIl 29 settembre usc\u00ec l'album \"Black Gives Way to Blue\", che ricevette ottime critiche. Il 5 ottobre il disco fece il suo esordio nella classifica Billboard 200 al 5\u00ba posto: la band non entrava in top ten dal 1996.\n\"The Devil Put Dinosaurs Here\".\nL'8 gennaio 2013 \u00e8 uscito il nuovo singolo \"Hollow\", il primo dell'album \"The Devil Put Dinosaurs Here\" uscito il 28 maggio 2013. Il secondo singolo \u00e8 \"Stone\", mentre come terzo \u00e8 stato estratto \"Voices\". L'album contiene 12 tracce e viene pubblicato nella versione CD con case rosso. La copertina del book interno contiene l'immagine di due crani di triceratopo speculari. Posizionando il book all'interno del case rosso se ne percepisce uno soltanto, se osservato privo di case i due crani speculari (e monocromatici uno verde e uno rosso) disegnano la sagoma di una terza figura.\nIl 16 dicembre 2016 viene pubblicato \"2112 (40th Anniversary)\" riedizione per i 40 anni dell'album 2112 del gruppo rock canadese Rush. Gli Alice in Chains collaborano ad una nuova versione della traccia \"Tears\" presente nel secondo cd dell'album.\nIn occasione del Record Store day il 25 novembre 2016, \u00e8 stata pubblicata una versione in vinile in edizione limitata numerata (3500 copie) del concerto registrato al \"Moore Theatre\" di Seattle il 22 dicembre 1990. Alla tracklist originale del video \u00e8 stata aggiunta la traccia live \"It ain't like that\" come brano di apertura, ed eliminate le ultime tre tracce che contengono i videoclip.\n\"Rainier Fog\" (2017-presente).\nLa band ha iniziato a registrare il sesto album in studio il 12 giugno 2017. L'11 gennaio 2018, il produttore Nick Raskulinecz ha annunciato via Instagram che l'album era quasi finito e che era rimasto solo un altro giorno di registrazione. Durante un'intervista con Guitar World pubblicata l'11 aprile 2018, Jerry Cantrell ha dichiarato che l'album \u00e8 stato registrato in quattro studi. Dopo aver registrato allo Studio X di Seattle, la band \u00e8 andata a Nashville per registrare le voci e le chitarre nello studio di Nick Raskulinecz. Ma Cantrell dovette prendersi una pausa inaspettata dal lavoro per un paio di settimane dopo essersi ammalato durante un viaggio a Cabo per il compleanno di Sammy Hagar. Cantrell, con l'ingegnere della band, Paul Figueroa, ha registrato molte delle sue parti vocali e assoli a casa sua. La band ha terminato la registrazione dell'album presso gli Henson Recording Studios di Los Angeles. Cantrell ha anche detto che si aspetta che l'album venga pubblicato \"probabilmente entro quest'estate\".\nNella sala stampa della \"Rock and Roll Hall of Fame induction Ceremony\", il 14 aprile 2018, Cantrell ha rivelato che gli Alice in Chains avevano appena firmato con la BMG e che avevano finito di mixare il loro nuovo album.\nGli Alice in Chains si sono esibiti dal vivo come headliner in diversi festival come Rock on the Range festival a Columbus, Ohio, il 18 maggio 2018, hanno reso omaggio a Chris Cornell nel primo anniversario della sua morte, eseguendo due canzoni dei Soundgarden per chiudere il loro set, \"\"Hunted Down\" e \"Boot Camp\"\". Alla fine dello spettacolo, le luci sul palco hanno messo in risalto le sigle \"CC\" per Chris Cornell e \"SG\" per Soundgarden. Gli Alice in Chains inoltre parteciperanno al Tons Of Rock Festival in Norvegia nel giugno 2018, insieme a Ozzy Osbourne, Helloween e altri.\nIl 4 maggio 2018 viene pubblicato il singolo \"The One You Know\", accompagnato da un video.\nIl 27 giugno il gruppo annuncia il titolo dell'album, \"Rainier Fog\", successivamente pubblicato il 24 agosto; nello stesso giorno viene pubblicato il singolo \"So Far Under.\"\nRiconoscimenti.\nCon pi\u00f9 di 35 milioni di dischi venduti in tutto il mondo, di cui 14 solo negli Stati Uniti, e ben 21 brani da Top 40, gli Alice in Chains sono una delle band di maggior successo della scena grunge degli anni novanta, sebbene il leader Jerry Cantrell non abbia mai accettato davvero l'etichetta di \"grunge\". La band ha ricevuto inoltre ben 6 nomination ai Grammy Award e un premio all'MTV Video Music Awards del 1993 per la migliore canzone tratta da un film, grazie al singolo \"Would\", estratto dalla colonna sonora della pellicola \"Singles\" di Cameron Crowe. La band \u00e8 stata inoltre classificata al 34\u00ba posto nella classifica \"VH1's 100 Greatest Artists of Hard Rock\" stilata da VH1, \u00e8 stata nominata anche come la 15\u00aa miglior band live di sempre dalla rivista \"Hit Parader\", con Layne Staley classificato come il 27\u00ba miglior cantante heavy metal di tutti i tempi. Inoltre, la loro hit \"Them Bones\" occupa la 39\u00aa posizione tra i 50 brani metal migliori di sempre, secondo la \"Gibson\". Gli Alice in Chains hanno avuto inoltre anche una grandissima influenza su moltissime band odierne di successo, come i Godsmack, questi ultimi infatti traggono il loro nome proprio da un brano della band di Seattle. Il loro cantante Sully Erna, inoltre, cita Layne Staley come influenza fondamentale e primaria nel suo cantato. Anche altre band come Taproot, Puddle of Mudd, Kyuss, Dust for Life, Shinedown, Saliva, Nickelback, Our Lady Peace, Dropbox, Seether, Fuel, Theory of a Deadman, U.P.O., Second Coming, Alter Bridge, Days of the New, Creed, Staind, He Is Legend, Isle of Q, Drain STH, Monster Magnet, Cold, e Tantric li citano come grande influenza.\nI Metallica, inoltre, hanno dichiarato di aver sempre voluto andare in tour con la band, citando Layne Staley come una grande influenza per la realizzazione dell'album St. Anger e del pi\u00f9 recente Death Magnetic, tanto da aver portato avanti le registrazioni dell'album con una foto di Staley accanto, portata in studio da Kirk Hammett.\nIl rapporto tra Hetfield e Staley, tuttavia, \u00e8 stato sempre abbastanza freddo, soprattutto in seguito a un episodio avvenuto nel 1994, quando gli Alice in Chains furono costretti ad abbandonare alcune date al fianco dei Metallica a causa della dipendenza di Staley e vennero sostituiti dai Candlebox: in quell'occasione Hetfield prese in giro Layne davanti al pubblico mimando con il braccio il gesto dell'iniezione dell'eroina sopra le note di \"Man in the Box\". Le due band sono tuttavia rimaste sempre amiche."}
{"id": "84213", "revid": "2225", "url": "https://it.wikipedia.org/wiki?curid=84213", "title": "Compagnia dell'Anello", "text": ""}
{"id": "84214", "revid": "2225", "url": "https://it.wikipedia.org/wiki?curid=84214", "title": "Compagnia dell'anello", "text": ""}
